<table o>
<td c><h1><sp>NORGE</sp>.</h1><br> <h1><small>UDDRAG AF ÆLDRE OG NYERE FORFATTERES SKRIFTER.</small></h1>

<td c>SAMLET OG UDGIVET<br><small>AF</small><br><sc>F. Bætzmann.</sc>

<td c><img></img>

<td c>KJØBENHAVN. <br>GYLDENDALSKE BOGHANDELS FORLAG (F. HEGEL & SØN).<br><small>GRÆBES BOGTRYKKERI.</small> <br>1880.

</table>
<table o>
<td><tab><tab><td><tab><tab><tab><td><poem>
Bú er betra,
þott litit se,
halr er heima hverr.

<tab><tab><tab><tab>Haavamaal.

Held da Eder,
blaa Geleder
om mit Fædreland!
Fred og gode Dage
over Bondens Tage
<tab>stedse skinne,
<tab>stedse rinde
over Fjeldets Rand!

<tab><tab><tab>Henrik Wergeland. (1842.)</poem>

<td> <td 2><poem>Der ligger et Land mod den evige Sne,
i Revnerne kun er der Vaarliv at se.
Men Havet gaar til med Historie-Døn,
og Landet er elsket som Mor af Søn.

<tab><tab><tab><tab><tab>Bjørnstjerne Bjørnson. (1859.)
</poem>
</table>
<h2>INDHOLD.</h2>

<table o>

<td><td r>Side

<td>Bibliografisk Indledning …………………………………………………… <td r>1

<td 2 c><big><sp>Almindelig Del</sp>.</big>

<td>Fortid og Nutid. (Henrik Wergeland. 1834) ……………………………… <td r>17
<td>Norges Forfald. (Absalon Pederssøn. 1570) ……………………………… <td r>20
<td>Den norske Folkekarakter.   I. (L. Holberg. 1729) ………………………… <td r>22
<td><tab>—<tab><tab>—<tab> II. (E. Pontoppidan. 1753) …………………… <td r>26
<td><tab>—<tab><tab>—<tab> III. (E. G. Geijer. 1816) ……………………… <td r>29
<td><tab>—<tab><tab>—<tab> IV. (Jonas Lie. 1869) ………………………… <td r>31
<td>Den norske Almuesmand. (Eilert Sundt. 1865) …………………………… <td r>33
<td>Folkedigtningen.  I. (M. B. Landstad. 1853) …………………………… <td r>40
<td><tab>—<tab><tab>II. (Jørgen Moe. 1847) ……………………………… <td r>43
<td>De norske Folkeeventyr. (Max Müller) ………………………………… <td r>46
<td>Det norske Folkesprog. (P. A. Munch. 1848) …………………………… <td r>52
<td>Norges Ættemærker. (Ivar Aasen. 1857) ……………………………… <td r>54
<td>Kirken. (Bjørnstjerne Bjørnson. 1857) ……………………………… <td r>56
<td>Sprogudviklingen i Norge. (J. Løkke. 1868) ………………………… <td r>57
<td>Den norske Litteratur i det 19de Aarhundrede. (P. Botten-Hansen. 1868) … <td r>62
<td>Norsk Kunst. (Udg.) ……………………………………………………… <td r>73
<td>Bygningsskik paa Landet. (Eilert Sundt. 1862) ……………………… <td r>85
<td>Den norske Scene. (Udg.) ……………………………………………… <td r>90
<td>Norges Fjeldbygning. (S. A. Sexe. 1867) ………………………… <td r>95
<td>Norges Kystbygning. (A. Vibe. 1860) ……………………………… <td r>99
<td>Norges Fjeld. (A. Helland. 1872) ……………………………………… <td r>105
<td>De norske Fiskeriers Ophav. (G. O. Sars. 1878) …………………… <td r>107
<td>Den norske Flora. (N. J. Andersson. 1877) ………………………… <td r>112
<td>Vasdragene i Norge. (L. K. Daa. 1859) ……………………………… <td r>116
<td>Forfatningens Grundtræk. (Udg.) …………………………………… <td r>120
<td>Forfatningens første Aar. (N. Dahl. 1848) …………………………… <td r>128
</table>
<table o>
<td>Norges ekonomiske Fremskridt. (Storthingets Skattekommission. 1878) … <td r>130
<td>Statshusholdningen. (Finantsdepartementet. 1878) … <td r>133
<td>Det norske Vejvæsens Udvikling før 1814. (Y. Nielsen. 1877) … <td r>136
<td>Den første Jernbane i Norge. (Ny Illustr. Tidende. 1878) … <td r>139

<td 2 c><big><sp>Fra de særskilte Landsdele</sp>.</big>
<td 2 c><b>I. Det østenfjeldske Norge.</b>

<td>Kristiania.   I. (Udg.) … <td r>145
<td><tab>—<tab>II. (L. Daae. 1871) … <td r>148
<td><tab>—<tab>III. (J. N. Wilse. 1790) … <td r>152
<td><tab>—<tab>IV. (J. G. Kohl. 1874) … <td r>155
<td>Et Besøg i Storthingsbygningen. (Aftonbladet. 1874) … <td r>161
<td>Ladegaardsøen. (A. Munch. 1849) … <td r>173
<td>Oskarshal. (P. Botten-Hansen. 1854) … <td r>178
<td>Kristianias Omegn. (Bernhard Herre. 1849) … <td r>183
<td>Den norske Lods (Le Gassicke Goodchild. 1867) … <td r>186
<td>Et Besøg paa Eidsvold. (Udg.) … <td r>188
<td>Det gamle Hammer. (Michael Andersen Aalborg. 1617—24) … <td r>193
<td>Finskoven. (Eilert Sundt. 1850) … <td r>195
<td>Solør. (H. Schulze. 1865) … <td r>201
<td>Grundset Marked. (H. Meltzer. 1862) … <td r>207
<td>En Baadfart nedad Glommen. (Jørgen Gjerdrum. 1872) … <td r>210
<td>Tømmerdrift i Østerdalen. (G. P. Munthe. 1871) … <td r>214
<td>Tømmerkjørsel og Mærkning. (N. R. Østgaard. 1858) … <td r>217
<td>Til Sæters. (P. Chr. Asbjørnsen. 1848) … <td r>221
<td>Ved Fæmun-Søen. (H. L. Sørensen. 1868) … <td r>223
<td>Højfjeldsliv. (Henrik Ibsen) … <td r>225
<td>Et Besøg paa Tofte. (A. Vandal. 1876) … <td r>227
<td>St. Hans-Aften paa Landet. (Ivar Aasen. 1858) … <td r>230
<td>Gudbrandsdalen. (P. Botten-Hansen. 1853) … <td r>233
<td>Gausdal. (Rudolf Schmidt. 1874) … <td r>244
<td>Paa Flyerne. (J. B. Barth. 1877) … <td r>247
<td>Højfjeldet. (J. S. Welhaven) … <td r>251
<td>Paa Højfjeldet. (Oskar Fredrik. 1866) … <td r>251
<td>Dej gamle Fjelli. (Ivar Aasen) … <td r>258
<td>Jotunfjeldene. (Th. Kjerulf. 1861) … <td r>260
<td>Paa Galdhøpiggen. (M. Ruith. 1876) … <td r>264
<td>Ved Dødens Port. (E. Mohn. 1878) … <td r>267
<td>Rensjagt i Jotunfjeldene. (O. B. 1869) … <td r>272
<td>Tilfjelds i September. (J. B. Barth. 1877) … <td r>274
<td>Valdersen i gamle Dage. (Den norske Arbejder. 1874) … <td r>278
<td>Over Fjeldet. (E. Pontoppidan. 1749) … <td r>281
<td>Rejseliv i Norge.  I. (C. F. Naumann. 1824) … <td r>284
<td><tab><tab>—<tab> II. (Chr. Hansteen. 1822) … <td r>286
<td>I Skovmarken. (J. S. Welhaven. 1851) … <td r>288
<td>Krokkleven. (Bernhard Herre. 1850) … <td r>291
</table>
<table o>
<td>Drammen. (Illustreret Tidende. 1873) … <td r>294
<td>Telemarken.   I. (Orla Lehmann. 1865) … <td r>297
<td><tab>—<tab>II. (H. J. Wille. 1784) … <td r>300
<td><tab>—<tab>III. (Nordiske Billeder. 1867) … <td r>301
<td>Julen.  I. (Joh. Th. Storaker) … <td r>303
<td> —<tab>II. (P. Chr. Asbjørnsen. 1845) … <td r>305
<td>Sætersdalen. (Illustreret Nyhedsblad. 1860) … <td r>307
<td>Fyrtaarnet og dets Beboere. (Hedevig Rosing. 1876) … <td r>315
<td>Listerland.  I. (Constantius Flood. 1876) … <td r>320
<td><tab>—<tab>II. (F. A. Otto. 1874) … <td r>322
<td>Makreldorging. (P. Chr. Asbjørnsen. 1848) … <td r>323

<td 2 c><b>II. Det vestenfjeldske Norge.</b>

<td>Jæderen. (J. B. Barth. 1877) … <td r>328
<td>Stavanger. (Norsk Folkeblad. 1867) … <td r>331
<td>Ryfylke. (Illustreret Nyhedsblad. 1866) … <td r>334
<td>Røldal. (O. N. Løberg. 1868) … <td r>339
<td>Hardanger. (P. Gødecke. 1876) … <td r>349
<td>Brudefærd paa Hardangerfjorden. (A. Munch) … <td r>351
<td>Rosendal. (John Paulsen. 1875) … <td r>352
<td>Fra gamle Dage.  I. (Dagens Nyheder. 1878) … <td r>355
<td><tab>—<tab><tab>II. (N. Hertzberg. 1821) … <td r>357
<td>Vestland og Østland. (Kr. Elster. 1872) … <td r>358
<td>Til Bergen. (Bjørnstjerne Bjørnson. 1863) … <td r>366
<td>Bergen.   I. (L. Holberg. 1737) … <td r>368
<td> —<tab> II. (F. Wallem. 1863) … <td r>373
<td> —<tab>III. (Kr. Elster. 1872) … <td r>377
<td> —<tab> IV. (P. A. Jensen. 1863) … <td r>379
<td> —<tab> V. (Y. Nielsen. 1877) … <td r>381
<td>Nærøfjorden og Nærødalen. (A. Arbo. 1859) … <td r>385
<td>Sildefiske paa Bergenskysten.  I. (Ivar Aasen. 1854) … <td r>387
<td><tab>—<tab><tab>—<tab>II. (Elisabeth Welhaven. 1870) … <td r>392
<td>Kystbillede. (J. S. Welhaven) … <td r>394
<td>Sogn.  I. (O. Arvesen. 1857) … <td r>397
<td> —<tab>II. (O. D. 1877) … <td r>402
<td>Vettis-Gjelen. (H. F. Bøyesen. 1822) … <td r>406
<td>Søndmøringen. (Hans Strøm. 1762) … <td r>413
<td>Tafjorden. (H. T. L. 1876) … <td r>415
<td>Romsdalen.   I. (G. Hartung. 1877) … <td r>416
<td><tab>—<tab> II. (S. Høegh. 1875) … <td r>422
<td><tab>—<tab>III. (F. Metcalfe. 1856) … <td r>423
<td><tab>—<tab> IV. (O. T. Krohg. 1867) … <td r>426
<td>Paa Knyken. (Vagn. 1868) … <td r>428

<td 2 c><b>III. Det nordlige Norge.</b>

<td>Trondhjem.  I. (Leopold von Buch. 1810) … <td r>432
<td><tab>—<tab>II. (Louis Enault. 1857) … <td r>433
</table>
<table o>
<td>Trondhjem. III. (L. B. Stenersen. 1876) … <td r>436
<td><tab>—<tab>IV. (N. Nicolaysen. 1872) … <td r>440
<td>Nordland.   I. (Bjørnstjerne Bjørnson. 1869) … <td r>441
<td><tab>—<tab>II. (P. G. Blom. 1830) … <td r>445
<td><tab>—<tab>III. (Peter Dass. Ca. 1700) … <td r>446
<td>Fra Trænen. (P. Nikolaysen. 1873) … <td r>450
<td>Folk og Levemaade i Lofoten. (H. Schulze. 1865) … <td r>453
<td>Et Fuglebjerg. (J. B. Barth. 1856) … <td r>460
<td>Et Besøg paa Røst for halvfemte hundrede Aar siden. (P. Quirini) … <td r>466
<td>Finmarkens Natur. (Th. M. Fries. 1865) … <td r>470
<td>En Lappelejr. (Carl Vogt. 1863) … <td r>477
<td>Hammerfest for femti Aar siden. (Finmarksposten. 1874) … <td r>480
<td>Nordkyn. (M. Keilhau. 1831) … <td r>483
<td>Finnerne.  I. (G. von Düben. 1873) … <td r>485
<td><tab>—<tab>II. (N. V. Stockfleth. 1860) … <td r>488
<td>Et Besøg i en finmarsk Fællesgamme. (L. O. Follum. 1873) … <td r>494
<td>En Sejlads i Finmarken. (Skillingsmagasinet. 1869) … <td r>499
<td>Vardø og Vadsø. (Hjemme. 1878) … <td r>505
<td>Sydvaranger. (J. A. Friis. 1871) … <td r>507
<td>Finmarkens Fiskerier. (Aftonbladet. 1871) … <td r>510
<td>Min første Hval. (Herman Sandeberg. 1878) … <td r>513
<td>Nordmændenes Ishavsfarter. (Morgenbladet. 1871) … <td r>517
<td>Fanterne. (Eilert Sundt. 1850) … <td r>520
<td>Det udflyttede Norge.   I. (Skandinaven. 1867) … <td r>528
<td><tab>—<tab>—<tab> II. (Aftenbladet. 1864) … <td r>530
<td><tab>—<tab>—<tab> III. (P. Henrichsen. 1868) … <td r>533
<td><tab>—<tab>—<tab> IV. (H. Preuss. 1867) … <td r>538
<td>Statistiske Notitser. (Udg.) … <td r>543
</table>

*
<h3>NAVNGIVNE FORFATTERE.</h3>

*

Michael Andersen Aalborg: 193.
— Ivar Aasen: 54. 230. 258. 387.
— N. J. Andersson: 112.
— A. Arbo: 385.
— O. Arvesen: 397.
— P. Chr. Asbjørnsen: 221. 305. 323.
— J. B. Barth: 247. 274, 328. 460.
— Bjørnstjerne Bjørnson: 56. 366. 441.
— P. G. Blom: 445.
— P. Botten-Hansen: 62. 178. 233.
— Leopold von Buch: 432.
— H. F. Bøyesen: 406.
— L. Kr. Daa: 116.
— L. Daae: 148.
— N. Dahl: 128.
— Petter Dass: 446.
— G. von Düben: 485.
— Kr. Elster: 358. 377.
— Louis Enault: 433.
— Constantius Flood: 320.
— L. O. Follum: 494.
— Th. M. Fries: 470.
— J. A. Friis: 507.
— Le Gassicke Goodchild: 186.
— E. G. Geijer: 29.
— J. Gjerdrum: 210.
— P. Gödecke: 349.
— Chr. Hansteen: 286.
— G. Hartung: 416.
— A. Helland: 105
— P. Henrichsen: 583.
— Bernhard Herre: 183. 291.
— N. Hertzberg: 357.
— Ludvig Holberg: 22. 368.
— S. Høegh: 422.
— Henrik Ibsen: 225.
— P. A. Jensen: 379.
— M. Keilhau: 483.
— Th. Kierulf: 260.
— J. G. Kohl: 155.
— O. T. Krohg: 426.
— M. B. Landstad: 40.
— Orla Lehmann: 297.
— Jonas Lie: 31.
— O. N. Løberg: 339.
— Jakob Løkke: 57.
— H. Meltzer: 207.
— F. Metcalfe: 423.
— Jørgen Moe: 43.
— E. Mohn: 267.
— A. Munch: 173. 351.
— P. A. Munch: 52.
— C. P. Munthe: 214.
— Max Müller: 46.
— C. F. Naumann: 284.
— N. Nicolaysen: 440.
— Yngvar Nielsen: 136. 381.
— P. Nikolaysen: 450.
— Oskar Fredrik: 251.
— F. A. Otto: 322.
— John Paulsen: 352.
— Absalon Pederssøn: 20.
— Erich Pontoppidan: 26. 281.
— H. Preuss: 538.
— P. Quirini: 466.
— Hedevig Rosing: 315.
— M. Ruith: 264.
— Herman Sandeberg: 513.
— G. O. Sars: 107.
— Rudolf Schmidt: 244.
— H. Schulze: 201. 453.
— S. A. Sexe: 95.
— L. B. Stenersen: 436.
— N. V. Stockfleth: 488.
— Joh. Th. Storaker: 303.
— Hans Strøm: 413.
— Eilert Sundt: 33. 85. 195. 520.
— H. L. Sørensen: 223.
— A. Vandal: 227.
— A. Vibe: 99.
— Carl Vogt: 477.
— F. Wallem: 373.
— Elisabeth Welhaven: 392.
— J. S. Welhaven: 251. 288. 394.
— Henrik Wergeland: 17.
— H. J. Wille: 300.
— J. N. Wilse: 152.
— N. R. Østgaard: 217.

<chapter name="Bibliografisk Indledning">
<h2>Bibliografisk Indledning.</h2>

*

<big><big>D</big></big>et ældste bekjendte og offentliggjorte Forsøg paa en
sammenhængende Skildring af Norge efter Reformationen er den af <sp>Absalon
Pederssøn</sp> i Aarene 1567—1570 forfattede, men først i forrige
Aarhundrede trykte Norges Beskrivelse. <endnote 1> Den her givne Skildring
har mest Betydning som et tidshistorisk Aktstykke, idet den giver
et fyndigt Udtryk for den Smerte, som dengang maatte gribe
enhver Nordmand ved Sammenligningen mellem Før og Nu. Den
indeholder ved Siden heraf adskillige Notitser af Værdi om Folkets
Kaar, om den Tilstand, hvori nogle af de større Mindesmærker,
f. Ex. Domkirken i Throndhjem, da befandt sig, ligesom om enkelte
historiske Begivenheder.

Som Skildring af Landet har det følgende Arbejde, man møder,
større Betydning, nemlig <sp>Peder Claussøns</sp> Norgesbeskrivelse. <endnote 2>
Dette Arbejde af Snorres bekjendte Oversætter havde nær delt
Skjæbne med Absalon Pederssøns. Det skriver sig fra omkring
1611, men laa ved Forfatterens Død i 1614 utrykt og blev først
i 1632 offentliggjort af en Bogfører Joachim Moltke. Forfatteren
gjennemgaar Landet geografisk og tilføjer overalt 
historisk-antikvariske Notitser; undertiden omtaler han ogsaa Folkefærdet og
beklager sig f. Ex. over Thelerne, som han kalder «onde, ugudelige,
haarde, vilde og oprøriske Folk, over alle som her i Landet bo,
havde deris største Lyst i gammel Tid at dræbe Bisper og Præster,
Fogder og Befalingsmænd osv.» Naar man betænker, at Peder
Claussøn ikke havde nogen ham bekjendt Forgjænger at støtte sig
til, maa man sætte dobbelt Pris paa den Omhu, hvormed han ikke
blot har benyttet de ældre Kilder, af hvilke han kunde hente
historiske og antikvariske Oplysninger, men ogsaa dels af egen
Iagttagelse, dels efter paalidelige Mænds Vidnesbyrd har samlet
Bidrag til Belysning af Landets samtidige Tilstand, Folkets Skikke
og Sæder. Hans Fremstilling er velordnet, og det hele Værk røber,
at han baade har gjort sig Umag for at indhente saa nøjagtige og
fuldstændige Oplysninger som muligt, og at han i Benyttelsen af
disse har anvendt fornuftig Kritik. Foruden sin Norges Beskrivelse
forfattede Peder Claussøn ogsaa en norsk Naturhistorie, <endnote 3> der gik
tilgrunde i 1670 ved en Ildebrand hos Thomas Bartholin paa 
Hagested, men hvoraf en gammel Afskrift er bleven gjenfundet paa det
kgl. Bibliothek i Kjøbenhavn, hvilken nu offentliggjøres i en af
den norske historiske Forening foranstaltet Udgave af Peder 
Claussøns samlede Skrifter. <endnote 4>

I mere end et Aarhundrede vedblev Peder Claussøns Bog at
være en Hovedkilde, af hvilken saavel indenlandske som fremmede
Forfattere rigeligen øste, naar de skulde skildre Norge. Dette
gjælder især hans nærmeste Efterfølgere, nemlig <sp>Jens Lauritzsøn
Wol</sp>f, der i 1651 i Kjøbenhavn lod trykke sin «Norrigia illustrata», <endnote 6>
samt Bergenseren <sp>Arennt Berntsen</sp>, der i «Danmarckis oc
Norgis Fructbar Herlighed» <endnote 6> ofrede en Del paa dette sidstnævnte Land.
I 1685 udkom der en tysk Oversættelse af Peder Claussøns Arbejde,
besørget af Holsteneren <sp>Chris</sp>t.<sp> Steinkuh</sp>l. <endnote 7>

I 1735 udkom i Kjøbenhavn <sp>Jonas Ramu</sp>s’s «Norriges
Beskrivelse», <endnote 8> ligeledes et posthumt Arbejde; Forfatteren var nemlig
død i 1718. Ramus var en for sin Tid lærd Mand, men hans personlige
Kjendskab til Landet synes ikke at have været større end
hans kritiske Sands, der bl. a. førte ham ind paa de med stor
Ihærdighed fastholdte og i et særskilt Skrift nærmere udviklede
Theorier om Identiteten af Odin og Ulysses. <endnote 9>

Da <sp>Ludvig Holberg</sp> udarbejdede sin i 1729 udkomne
«Dannemarks og Norges Beskrivelse», var hans Øjemed mest det Historiske;
Størstedelen af den tykke Bog optages af Afsnittet om «de danske
Konger af den højlovlige Oldenborgske Stamme», og det, han ved
Siden deraf dvæler udførligst ved, er Landenes offentlige Ret og
administrative Forhold, medens han kun ganske kortelig — især
for Norges Vedkommende — berører de topografiske og statistiske
Sider af sit Emne.

Man savnede saaledes endnu en paa officielle statistiske
Oplysninger, nøjagtige Opmaalinger med tilhørende Beskrivelser og
lignende nødvendige Forarbejder støttet Skildring af Landet.
Værdifulde Materialier vare vistnok tildels forhaanden, men de laa
begravede i Regjeringskontorerne og ere først i en senere Tid blevne
dragne frem for Dagens Lys. <endnote 10>

Omkring Midten af det 18de Aarh. begyndte der heri at
indtræde en Forandring, og som den første Frugt af denne fremtraadte
«Det Kongerige Norge fremstillet efter dets naturlige og borgerlige
Tilstand» ved <sp>Erich Johan Jesse</sp>n. <endnote 11> Den navngivne Forfatter var
en Holstener, men i Virkeligheden udførtes Arbejdet af en norsk
Student Hans Steenbuch efter Indberetninger, som Embedsmændene
i Norge i Aarene 1743—44 havde faaet Paalæg om at tilstille Jessen.
<endnote 12> En stor Del af disse Materialer bleve ikke benyttede, idet
Værkets Fortsættelse, der skulde indeholde Skildringen af de
enkelte Landsdele, aldrig blev udarbejdet, hvorfor Indberetningerne
endnu henligge i det kgl. Bibliothek i Kjøbenhavn. Det udkomne
svære Bind omhandler med en overordentlig Bredde forskjellige
almindelige Forhold, mest henhørende til Landets fysiske Geografi,
selvfølgelig den Del af Emnet, om hvilken det nu er af mindst
Interesse at raadspørge de ældre Forfattere.

Jessens Opgave løstes efter en mindre omfattende Plan først af
den sjællandske Sognepræst N. <sp>Jonge</sp> i hans «Chorographisk
Beskrivelse over Kongeriget Norge, samt Færøe, Iisland og Grønland»,
<endnote 13> senere af <sp>Lars Hess Bin</sp>g, der i 1796 udgav sin
«Beskrivelse over Kongeriget Norge, Øerne Island og Færøerne, samt
Grønland, forfattet i alphabetisk Orden».
<endnote 14>

En særegen Plads maa her anvises den Bergenske Biskop <sp>Erich
Pontoppidans</sp> i Kjøbenhavn 1752—53 i to svære Kvartbind trykte
Værk «Det første Forsøg paa Norges Naturlige Historie». <endnote 15>
Det er ovenfor nævnt, at Peder Claussøn tidligere havde sysselsat sig
med et selvstændigt Arbejde over det samme Emne, men at hans
Manuskript, der var bleven sendt O. Worm <endnote 16> til Gjennemsyn, var
gaaet tabt ved en Ildebrand. Den samme Skjæbne fristede de
vidtløftige Materialer, som Stiftsprovst Jens Spidberg i Kristiansand,
Pontoppidans Samtidige, havde samlet, og den Bergenske Biskop
var saaledes udelukkende henvist til sine egne Iagttagelser. Begavet
med en skarp Iagttagelsesevne og en livlig Interesse for Folket og
Landet — noget, som fremtraadte paa mange Maader, bl. a. i hans
Ordsamling fra Folkesproget <endnote 17> — var Pontoppidan imidlertid ikke
Naturforsker af Fag, hvorhos hans Tilbøjelighed til overalt at søge
noget Forunderligt, der efter Mottoet paa hans Bog kunde være
«den viise og almægtige Skaber til Ære», ofte forledede ham til
ikke at anvende videnskabelig Kritik ligeoverfor de Beretninger, der
tilflød ham.

Tydeligst fremtræder imidlertid den vaagnende Interesse for et
nærmere Kjendskab til Fædrelandet gjennem den Række
Beskrivelser over særskilte Landsdele, som ved det nævnte Tidspunkt
begyndte at fremkomme. Indtil Midten af det 15de Aarh. besad
man kun et ringe Antal saadanne, og faa af disse have nogen
Betydning. Det uden Sammenligning interessanteste af dem er
<sp>Holbergs</sp> Bergens Beskrivelse. <endnote 18> Holberg havde til Hjælp ved
Udarbejdelsen af den topografiske, statistiske og historiske Del af sit
Arbejde ældre i Manuskript forhaanden værende Beskrivelser —
paa hvilke i Forbigaaende bemærket ingen norsk By har været saa
rig som Bergen <endnote 19> — fornemmelig Edvard Edvardsens senere
offentliggjorte, i 1674—94 forfattede Bergens Beskrivelse, og dertil kom,
at han til dette Arbejde medbragte Erindringer og Iagttagelser fra
sin egen Ungdom, hvilke satte ham istand til at give det et livfuldt
og ejendommeligt Præg.

Navnlig fra Midten af Aarhundredet begyndte man med stor
Iver at kaste sig over denne Literaturgren
<footnote>«Naturbeskrivelser baade paa Vers og Prosa optoges i Litteraturen som
et Genre for sig. Det er bekjendt, hvor stærkt dette Genre er repræsenteret
i Fælleslitteraturens norske Del, og hvorledes Nordmændene i Danmark gave
sin norske Særfølelse Luft i poetiske Naturscener. Naar vi nuomstunder
ikke kunne føle os tiltalte af disse Skildringers pedantiske Omstændelighed
og lærde mythologiske Forsiringer, saa maa vi ikke glemme den Betydning,
de kunne have havt for Folkets nationale Gjenfødelse. De vare et Slags
aandige Landnaam. Ved den vaagnende Natursands kan det siges, at Nationen
har taget sit Land i Besiddelse paa en ny og varigere Maade. Men det er
gaaet Stykke for Stykke. Først blev det lavere Land indvundet, med den
mere smilende Natur, Agervidderne, Skovene, de græsrige Enge, hvor ikke
blot Natursandsen, men ogsaa Sandsen for det nyttige kunde finde noget
at hvile ved — hos det forrige Aarhundredes naturbeskrivende Digtere gjør
denne sidste sig meget stærkt gjældende; — sidst kom det øde Højfjeld.
Jotunheimen er først i vort Aarhundrede bleven opdaget af den videnskabelige
Interesse og har først i den aller nyeste Tid fundet sine Poeter».
(E. Sars, i Turistforeningens Aarbog for 1872, S. 56.)</footnote>. Mest var det Præster,
som udarbejdede Bygdebeskrivelser med en Omhu og
Opmærksomhed for de mindste Enkeltheder, der var al Ære værd, om det end
maatte blive Tilfældet, at Forfatterne med sin encyklopædiske
Dannelse paa mange Felter af sit udstrakte Iagttagelsesomraade
bleve ukritiske Dillettanter. I disse Beskrivelser søgte man nemlig
at give den mest udtømmende Besked, ikke blot om hvad der laa
nærmest for Iagttagelsen, Folkets Liv, Sæder og Skikke, men ogsaa
om Landsdelens Sprog, Historie, Oldtidslevninger, naturlige
Beskaffenhed i de forskjelligste Retninger, økonomiske Forhold osv.
Det første og bedste af disse Arbejder var <sp>Hans Strøms</sp>
Beskrivelse af Søndmøre (1762), <endnote 20> der efterfulgtes af og blev Forbillede
for en Række lignende, tildels temmelig omfangsrige Værker,
saasom over Stavanger af H. <sp>Arentz</sp> (1779), over Høland af R.
<sp>Giellebøl</sp> (1771), over Gudbrandsdalen af H. F. <sp>Hiorthøy</sp> (1785),
over øvre Thelemarken af J. M. <sp>Lund</sp> (1785), over Bratsberg af
B. H. <sp>von Løvenskiold</sp> (1784), over Jarlsberg af J. <sp>Müller</sp> (1772),
over Hardanger af M. <sp>Schnabel</sp> (1781), over Eker af H. <sp>Strøm</sp>
(1784), over Kragerø af F. W. <sp>Thue</sp> (1789), over Silgjord af
H. J. <sp>Wille</sp> (1784) og over Spydeberg af J. N. <sp>Wilse</sp> (1779).
Samtidig foretog <sp>Gerhard Schønin</sp>g, væsentlig i antikvarisk
Øjemed, sine Rejser gjennem forskjellige Dele af Landet, men fik
kun offentliggjort en Del af det herved indvundne Udbytte.
<footnote>G. <sp>Schønin</sp>g, Rejse gjennem en Del af Norge. Kbh. 1778. 4sup>o</sup>.
Adskilligt af hans efterladte Optegnelser er senere trykt i de første Aargange af
Budstikken.</footnote>

De her fremtrædende Interesser fandt sit Midtpunkt i det i
1791 i Kristiania stiftede «Korresponderende topographiske Selskab»
og sit Organ i den af samme udgivne «Topographisk Journal» <endnote 21>
med dennes Fortsættelse «Topographisk-statistiske Samlinger», <endnote 22> Det var
med en virkelig Begejstring, man nu omfattede disse Undersøgelser
— en Begejstring, i hvilken patriotiske Hensyn spillede en væsentlig
Rolle.
<footnote>«Forskende Aander,» hedder det bl. a. i Indbydelsen til Selskabets Stiftelse,
«gjennemsøgte hver Plet af Landet, det praktiske Øje hvilede ikke mindre paa de
smaa end paa de store Gjenstande, Fejlene opdagedes, Anledninger til nye Anlæg
og økonomiske Forbedringer mærkedes, og nu glødede patriotisk Ild i Borgerens
Bryst, Selskaber forenede sig og bleve velgjørende for Landet. — — Kommer,
værdige Landsmænd, lader os Haand i Haand gaa op til Fædrelandets Alter, og ved at
beflitte os paa en rigtig Kundskab derom, idetmindste opfylde vor første Pligt mod
det Navn, vi dyrke. Det er en Tribut, Moderlandet har Ret til at fordre af sine
Sønner, det er en sildig Skjønsomhed paa de Velgjerninger, vi endnu uskjønsomme
oppebære.»</footnote>
I den topografiske Journal møder man en Mængde ældre
og nyere Forfattere — C. M. <sp>Legange</sp>r, J. N. <sp>Wils</sp>e, J. <sp>Roste</sp>d,
H. <sp>Dah</sp>l, E. <sp>Hof</sp>f, H. <sp>Strø</sp>m, C. <sp>Hamme</sp>r, P. <sp>Hol</sp>m, G.
<sp>Schønin</sp>g, C. <sp>Sommerfel</sp>t, H. <sp>Bassø</sp>e, A. C. <sp>Smit</sp>h, N. G.
<sp>Fro</sp>m, O. H. <sp>Sommerfel</sp>t, G. <sp>Fay</sp>e, R. <sp>Giellebø</sp>l, A. <sp>Bul</sp>l,
J. <sp>Zetlitz</sp> o. fl. — der snart paa Prosa, snart paa Vers, i sidste
Fald med tilføjede oplysende Anmærkninger i ubunden Stil, med
en Udførlighed, der som oftest mere havde sin Grund i
Behandlingens unødige Vidtløftighed end i Materialernes Rigdom, skildrede
forskjellige Egne af Fædrelandet. Som en fjernere Fortsættelse af
det i de tvende nævnte Samlerværker paabegyndte Arbejde maa
nævnes Tidsskriftet «Budstikken» (1817—29).
<endnote 23>
Alt det gjennem
disse spredte Forskninger samlede og paa anden Maade tilgjængelige Materiale sammenfattedes endelig af J. E. <sp>Kraft</sp> i dennes
«Topographisk-statistisk Beskrivelse over Kongeriget Norge».
<endnote 24>

Med Krafts Arbejde afsluttedes Rækken af de Skrifter, der
søgte at sammenfatte saavel det topografiske som det statistiske og
tillige tildels det historiske og antikvariske Materiale i Skildringer
af det hele Land eller enkelte af dets Distrikter. Materialet i hver
enkelt af disse Retninger tiltog nu saa stærkt, at man i
Almindelighed fandt det hensigtsmæssigere at dele Stoffet. For Topografien
arbejdes nu gjennem udstrakte Opmaalings- og Kartarbejder saavel
over Landets ydre Konfiguration som over dets geologiske
Sammensætning, over Kysterne og over Havbunden. <endnote 25> For Statistikens
Vedkommende erholder det i 1838 paabegyndte officielle Tabelværk
i 1861 en betydelig Udvidelse under Titelen «Norges officielle
Statistik». <endnote 26> Det første — ufuldendte — Forsøg paa en
sammenhængende Skildring, A. <sp>Schweigaards</sp> «Norges Statistik» (1840),
efterfølges af G. P. <sp>Bloms</sp> «Das Königreich Norwegen statistisch
beschrieben» (1843) og af M. B. <sp>Tvethes</sp> «Norges Statistik» (1848),
og i 1867 paabegynder O. J. <sp>Broch</sp> Udgivelsen af sit i 1871
foreløbig afsluttede Samlerværk «Statistisk Årbog for Norge». <endnote 27>
Den fra 1835 af udkommende femaarlige «Beretning om Kongeriget
Norges økonomiske Tilstand» bliver stedse mere indholdsrig. <endnote 28>

Gjennem en Række værdifulde Specialarbejder belyser Eilert
Sundt <endnote 29> i Aarene 1850—69 forskjellige vigtige Sider af Folkets
Kaar og Liv.

Landets naturlige Historie sysselsætter Forfattere som P. <sp>Chr</sp>.
<sp>Asbjørnse</sp>n, M. <sp>Blytt</sp>, <sp>Axel Blytt</sp>, <sp>Michael Sar</sp>s, G. <sp>Ossian
Sar</sp>s, H. <sp>Rasc</sp>h, D. C. <sp>Danielse</sp>n, B. M. <sp>Keilha</sp>u, <sp>T</sp>h.
<sp>Kierulf</sp> o. fl.
De antikvariske Forskninger finde et Midtpunkt i den i 1845
stiftede «Forening til norske Fortidsmindesmærkers Bevaring», og
Resultaterne samles bl. a. i 1862—66 i et af Foreningens Formand
N. <sp>Nicolaysen</sp> udarbejdet udførligt Værk om «Norske Fornlevninger». <endnote 30>

I Stedet for de gamle Bygdetopografier træde Skildringer af
Folkets Sprog, Traditioner, Skikke og Levesæt, saaledes som alt
dette arter sig efter de historiske Betingelser og under Paavirkning
af den ydre Natur. Samtidig med at de bildende Kunster —
fornemmelig Malerkunsten — henvender sin Opmærksomhed paa
Nutidens Folkeliv og Landets Natur, sker der i Tiden omkring 1850 en
lignende Bevægelse i Literaturen, og et Antal Forfattere fremstaar,
der med større eller mindre Grundighed og Troskab som og med
større eller mindre Held vælge lignende Emner. I Begyndelsen
sker dette mest med et fremherskende kunstnerisk Formaal,
Skildreren staar mere udenfor sin Gjenstand og søger fortrinsvis at afvinde
denne interessante Motiver; senere hen træder det Faktiske mere i
Forgrunden, og den hovedsagelige Vægt lægges nu paa den størst
mulige Troskab i Gjengivelsen, hvilken enkelte Forfattere, naar det
gjælder Skildringer af Folkelivet, endmere søge at opnaa ved at
anvende de i Folkets Mund levende Bygdemaal eller et af disse
uddraget Normalsprog. Hele den herhen hørende Literatur ligger
os imidlertid for nær til her at gjøre en udførligere Opregning
nødvendig. En saadan er desuden med udtømmende Grundighed
givet i P. <sp>Botten-Hansens</sp> «La Norvège Littéraire». <endnote 31> Til Fuldstændiggjørelse af dette sidstnævnte Arbejdes Anførsler bør imidlertid
henpeges paa, at en Mængde, tildels særdeles værdifulde, saavel
strengt videnskabelige som skjønlitterære Bidrag til det norske Folks
og Lands Beskrivelse ere adspredte i Blade og Tidsskrifter.

Det er alene med nogle Bemærkninger om de vigtigste Værker,
der ere fremkomne siden P. Botten-Hansens Oversigt, det vil sige i
det sidste Tiaar, at denne Opregning skal afsluttes.

Vinteren 1867—68 stiftedes «<sp>den Norske Turistforening</sp>»
med det Øjemed «dels ved Medlemmernes Kontingent, dels ved
Udgivelse af Foreningens Skrifter at erhverve Midler til at lette og
udvikle Turistlivet i Norge». Fra 1868 af har Foreningen udgivet
en Aarbog, <endnote 32> der stadig har tiltaget i Betydning, og som
efterhaanden har bragt et anseeligt Antal Bidrag til Kundskaben om
Landets Natur. Med Forkjærlighed har Foreningens Medlemmer
og Forfattere sysselsat sig med Jotunheimen, der navnlig i E. <sp>Mohn</sp>
har fundet en ivrig Gransker og begejstret Skildrer.

Nogle Aar senere fik man de første tidsmæssige
Rejsehaandbøger over Norge, den ene udgivet af Chr. <sp>Tønsberg</sp> <endnote 33> ved
forskjellige kyndige Forfatteres Samvirken, den anden nærmest for de
fremmede Rejsendes Behov besørget af Y. <sp>Nielse</sp>n. <endnote 34>

I selvstændige Skrifter vedblev man at modtage Skildringer fra
de forskjellige Landsens Egne. <endnote 35> Navnlig fik Litteraturen om
Norges nordligste Egn, Finmarken, en anseelig Tilvæxt. <endnote 36>

Landets tvende største Byer, Kristiania <endnote 37> og Bergen, <endnote 38> fandt i
disse Aar hver sin Historiograf, L. L. <sp>Daae</sp> og <sp>Yngvar
Nielse</sp>n. Den tredje i Rækken, Trondhjem, har, skjønt sikkerlig ikke
den mindst interessante af dem, endnu ikke fundet sin Skildrer.
Til de andre Byers Historie og Beskrivelse er der kommet enkelte
spredte Bidrag, mest i Blade og Tidsskrifter.

Tilsidst maa nævnes de udførlige og værdifulde Arbejder, som
af O. J. <sp>Broch</sp> ere blevne fremlagte for Brysselerkongressen i 1876
og for den internationale Udstilling i Paris. <endnote 39>

*

Ved de ældre udenlandske Forfattere, som have sysselsat sig
med Norge, maa man skille vel mellem de enkelte, som selv havde
besøgt Landet, og dem, med hvem dette ikke var Tilfældet, og
som kun havde sin Kundskab paa anden Haand. Dette sidste er
Tilfældet med en Pontanus, en Jac. Ziegler, en Martinus Zeiler og
en Hermannides, <endnote 40> og her møder man da, mellem enkelte
Oplysninger af Værd, norske Byer ved Navn Saltzburg og Selima, Historier
om den «Insel Miöes, hvori der findes en stor Slange, som er en
besynderlig Profet om det tilkommende», ikke at tale om hvad der
bringes tiltorvs om Moskøstrømmen, Finmarken og Finnerne. Større
Interesse frembyder Beretningerne fra en Quirini <endnote 41> og La Martinière, <endnote 42> om end hverken deres Iagttagelsesevne eller deres
Fremstillingskunst stiller dem højt.

I det forrige Aarhundrede begynder Forholdet at stille sig
noget bedre. De gode Originalarbejder, som nu fremkom, satte de
fremmede Forfattere istand til at forbedre sine Kompilationer. Først
i vort Aarhundrede kan det dog siges, at Landet er blevet besøgt
af Rejsende, som have været istand til ved egen Iagttagelse at
danne sig en paalidelig Forestilling om Forholdene. Enkelte af de
Rejseskildringer, man fra disse har modtaget, ere af stor og
blivende Værdi. <endnote 43> En Omstændighed, som gjør, at de Rejsendes
Skildringer af Landet alligevel i Almindelighed ikke faa en saa stor
Interesse og Betydning, som man mangen Gang efter Forfatterens
Navnkundighed skulde vente, er det Ubekjendtskab med Sproget,
som kun faa af dem have seet sig istand til at overvinde.

*

1

Senest og bedst af N. <sp>Nicolaysen</sp> i «Norske Magasin», vol. I, p. 65—150. 
Kristiania 1858. 8º. «Absalon Pederssøn var,» ytrer denne Udgiver, «en varm 
Fædrelandsven med Følelse for sit Lands store Fortid, endog for dets Mindesmærker af
kunstnerisk Slags; men han har tillige et aabent Blik for dets daarlige Tilstand, og 
heri viser han sig saaledes som en af sin Tids uden Tvivl mest oplyste Nordmænd. 
Og han ser ikke alene Landets og Folkets store Tilbagegang, men tillige, hvad der
vistnok var sjeldnere hos hans Samtidige, Aarsagerne dertil: Foreningen med 
Danmark og det deraf følgende Regimente af hel- eller halvtydske Konger, der, om de 
ogsaa af og til satte sin Fod paa Norges Grund, dog bleve ganske fremmede for 
Folkets Tilstand og Interesser, tilsidesatte Landets egne Børn, og ikke toge i 
Betænkning at bortgive Dele deraf; paa den anden Side de snyltende Hanseater, hvoraf
Landet blev udpint, og den af begge disse Aarsager tilsammen følgende fuldkomne 
Mangel paa indfødte Mænd, der kunde varetage Folkets Tarv og arbejde for dets 
Fremgang. Naar han saaledes ser, hvad Norge havde været, og hvad det var bleven 
til, er det ikke at undres paa, at hans Skrift helt igjennem er bleven et Klageskrift, 
og at hans Foredrag ofte antager en lidenskabelig Tone.»

2

Norriges oc omliggende Øers sandfærdige Bescriffuelse, indeholdendis huis
vært er at vide, baade om Landsens oc Indbyggernis Leilighed oc Vilkor, saavel i 
fordum Tid, som nu i vore Dage; korteligen tilsammenfattit af H. <sp>Peder 
Claussø</sp>n, Sognepræst i Undal. Kbh. 1632. 4º.

3

Om Diur, Fiske, Fugle og Trær udj Norrig.

4

Samlede Skrifter af <sp>Peder Claussøn Frii</sp>s, Sogneprest i Undal. Udgivne 
for den norske historiske Forening af Dr. <sp>Gustav Stor</sp>m. I. Kristiania 1877. 8º.

5

Norrigia illustrata, eller Norriges med sine underliggende Lande oc Øer,
kort oc sandfærdige Beskriffvelse, hvorudi loffves oc berømmis det Riges Herlighed 
etc. etc. Colligeret og sammenskrefven af <sp>Jens Lauritzsøn Wol</sp>f, Bogfører. 
Kjøbenhavn 1651. 4º.

6

Danmarckis oc Norgis fructbar Herlighed etc. Sammenskrefvit oc udregnitt
af <sp>Arennt Berntsen</sp> Bergenn. (Kbh. 1656.) 4º. Som særskilt Afsnit: Den 
første Bogs anden Part. Forestillende Norgis fructbar Herlighed, derudinden 
korteligen mældis først om Norgis Grentzer oc Deeling, udi Lands-Egne, Sticte, Lehne
oc Fogderier med des Kiøbstæders Antegnelse; derefter følger: Landetz
fructbare Beskaffenhed, først udi Allmindelighed, dernest i Særdelished.
Kbh. 1655.

7

Topographia Norvegiae, das ist eigentliche Beschreibung des Königreichs
Norwegen, darinnen von desselben natürlicher Gelegenheit, Grosse etc.
etc. eigentlicher und ausführlicher Bericht zu finden ist, aus dem
Dänischen ins Deutsche übersetzt, verbessert und vermehret von
C. S. K. H. D. Gedruckt im Jahr 1685. 4º.

8

Norriges Beskrivelse etc. etc. Sammenskrevet af Mag. <sp>Jonas Ramu</sp>s,
fordum Sogne-Præst til Norderhougs Meenighed paa Ringerige. Kbh. (1735). 4º.

9

Ulysses et Otinus unus et idem, sive disquisitio historica et geographica,
qua ex collatis inter se Odyssea Homeri et: Edda Islandica Homerizante Otini
fraudes deteguntur, ac detracta larva, in lucem protrahitur Ulysses.
I sin Norges Beskrivelse ytrer Ramus bl. a. herom: «Halogaland synes at
være en af de første Provinder, som er beboet og bebygt i Norrig; thi
strax efter den Trojanske Krig, der Ulysses, som kaldede sig Outin,
rejste til de yderste Grenser af den store Ocean, fandt han et mørkt Land,
som han kaldede Kimeriers Land, hvilket han beskriver saaledes, at der var
høje Bierge, som rakte mod Skyerne, og vare betakte med idelig
Mørkhed og Taage, saa at Solen ikke skinnede paa dem, hverken naar hun gik
op eller ned, og at han der har fundet to Hav-Svelge, Scyllam og Charybdin,
og med Forskrekkelse hørt den Larm og Susen, førend han kom der nær,
og seet der Havets Brusen, ligesom en sydende Kiedel med Skum og Røg,
som stod op i Luften; hvilket altsammen nogle vrangeligen har villet
forklare om det Farsund hos Sicilien, — — — men det kommer i alle
Maader overeens med Moskøe-Strømmen paa Helleland, hvor der er baade saa
højt Fjeld paa Lofodens Side, kaldet Helseggen, at efter Homeri Beskrivelse
kand ingen komme der op, om han havde 20 Hænder og Fødder, og om Vinteren
er der idelig Taage og Mørkhed; thi fra den 27. Novemb. og til den 25. Dec.
(st. vet.) ser de ikke Solens Skin; og den forfærdelige Brusen
og Susen, som Ulysses saae og hørdte hos Scyllam og Charybdin, kommer og
overeens med den brusende Fos, som er paa begge Sider af Moskøen.»

10

Deriblandt Beretning om den i 1737—46 foretagne økonomisk-korografiske
Beskrivelse af Norge, i «Topographisk-statistiske Samlinger«, Vol. II,
Kristiania 1817, 8º, og Indberetninger fra den almindelige
Landskommission i 1661, i «Meddelelser fra det norske Rigsarchiv»,
Vol, I, ibid. 1870, 8º.

11

T. I, Kbhv. 1763, 4º.

12

Om Jessens Arbejde se en Notits af L. L. <sp>Daae</sp> i
Tidsskriftet «Norden», IV, 275. Kristiania 1867. 8º.

13

Kbh. 1779. 8º.

14

Kbh. 1796. 8º. H. G. <sp>Bul</sp>l, Tillæg og Rettelser
til L. H. Bings Beskrivelse over Norge. Kbh. 1813. 4º.
(Særskilt Aftryk af det Norske Videnskabernes Selskabs Skrifter i det
19de Aarh. I, 33—166.)

15

Det første Forsøg paa Norges naturlige Historie, forestillende dette
Kongeriges Luft, Grund, Fielde, Vande, Vexter, Metaller, Mineralier,
Stenarter, Dyr, Fugle, Fiske, og omsider Indbyggernes Naturel,
samt Sædvane og Levemaade etc. af <sp>Erich Pontoppida</sp>n,
Dr., Episc. Bergens, etc. I. II. Kbh. 1752—53. 4º.
Oversat paa Engelsk, London 1755, Fol., og paa Tysk af Joh. Ad. Scheibe,
Kbh. 1753—54, 8º.
16

<sp>Olai Wormii</sp> Historia animalium, quod in Norvegia quandoque e nubibus 
decidit, et sata ac gramina magno incolarum detrimento celerrime depascitur. 
Hafniæ 1653. 4º.

17

Glossarium Norvegicum eller Forsøg paa en Samling af saadanne rare norske 
Ord, som gemenligen icke forstaaes af danske Folk etc. Bergen 1749. 8º. Et 
Aarhundrede i Forvejen havde Sognepræst til Askevold <sp>Christen Jensen</sp> udgivet
en liden «Norsk Dictionarium eller Glosebog». Kbh. 1646. 8º. Se forøvrigt den 
af Ivar Aasen, Norsk Ordbog, Kristiania 1873, S. IV, meddelte Oversigt over den 
herhen hørende ældre Literatur.

18

Den berømmelige Norske Handel-Stad Bergens Beskrivelse ved <sp>Ludvig
Holber</sp>g. Kbh. 1737. 8º.

19

Bl. a. kan nævnes Bergens Rimkrønike, trykt i «Norske Magasin», I, 1—38;
Mats Størssøns Beretning (1560—69) om de tydske Kjøbmænd i Bergen, ibid. 39—64; 
Bergens Fundats 1580-83, ibid. 513—603; Mikel Hofnagels Optegnelser 
1596—1676, ibid. II, 165—424; Edvardsens Bergens Beskrivelse 1674—94, ibid. 489-676; 
Cl. Fastings Bergens Beskrivelse 1722, ibid. III, 1—102.

20

Physisk og economisk Beskrivelse af Fogderiet Søndmøre etc. af <sp>Hans 
Strø</sp>m. I. II. Sorøe 1762. 4º.

21

Topographisk Journal for Norge. I—X. Kristiania 1793-1808. 8º.

22

Topographisk-statistiske Samlinger. Udg. af det kgl. Selskab for Norges Vel.
I./<small>1. 2.</small> II/<small>1. 2.</small> Kristiania 1811—17. 8º.

23

Budstikken, et Blad af statistisk oekonomisk Indhold. I—VII. Kristiania
1817—29. 4º.

24

<sp>Jens Edvard Kraf</sp>t, Topographisk-statistisk Beskrivelse over Kongeriget 
Norge. I—VI. Kristiania 1820—35. 8º. 2den omarbejdede Udgave. I—III. 
Det Søndenfjeldske Norge. Kristiania 1840 og Kristiansand 1838. IV./<small>1.</small> Det 
Vestenfjeldske Norge. Kristiania 1842. 8º.

— — — Historisk-topographisk Haandbog over Kongeriget Norge. Kristiania 
1845—48. 8º.

25

C. M. <sp>de Seu</sp>e, Historisk Beretning om Norges geografiske Opmaaling fra 
dens Stiftelse i 1773 indtil Udgangen af Aaret 1876. Kristiania 1878. 8º.

26

Bibliographie statistique du Royaume de Norvège pour les années 1850—69,
par A. N. <sp>Kiae</sp>r. Kristiania. 4º.

27

Indeholder:
I. Maal, Vægt, Mynt.
II. Administrativ Inddeling, Fladeindhold, Folkemængde.
III. Gejstlig Inddeling.
IV. Judiciel Inddeling og Organisation.
V. Militær do. og do.
VI. Medicinal do. og do.
VII. Geografiske Forhold.
VIII. Klimatologi.
IX. Jordmagnetismen.
X. Væxtforholdene.
XI. Vildtvoxende Arter af Kar- og Celleplanter.
XII. Statistiske Tabeller vedkommende Jordbruget.
XIII. Statistiske Oplysninger om Skovene og Tømmerflødningen.
XIV. Norges vigtigste Hvirveldyr.
XV. Norges Husdyr.
XVI. Statistiske Tabeller vedkommende Jordbruget. Kristiania 1871. 8º.

28

A. N. <sp>Kjæ</sp>r, Statistisk Haandbog for Kongeriget Norge.
Kristiania 1871. 8º.

<sp>Ch</sp>r.<sp> Au</sp>g.<sp> Wulfsber</sp>g, Norges naturlige Velstandskilder.
Kristiania 1872. 8º.
29

<sp>Eilert Sund</sp>t,
Beretning om Fante- eller Landstrygerfolket i Norge. Kristiania 1850. 8º.

— — — Om Dødeligheden i Norge. ibid. 1855. 8º.

— — — Om Giftermaal i Norge. ibid. 1855. 8º.

— — — Om Sædeligheds-Tilstanden i Norge. ibid. 1857. 8º.

— — — Om Ædrueligheds-Tilstanden i Norge. ibid. 1859. 8º.

— — — Om Bygnings-Skikken paa Landet i Norge. ibid. 1862. 8º.

— — — Om Husfliden i Norge. ibid. 1867—68. 8º.

— — — Om Renligheds-Stellet i Norge. ibid. 1869. 8º.

30

N. <sp>Nicolayse</sp>n,
Norske Fornlevninger. En oplysende Fortegnelse over Norges Fortidslevninger,
ældre end Reformationen og henførte til hver sit Sted.
Kristiania 1862—66. 8º.

— — — Mindesmærker af Middelalderens Kunst i Norge. ibid. 1854—55.
Fol. obl.

— — — Norske Bygninger fra Fortiden. Norwegian Buildings from former
times. Første Række. ibid. 1860—66. Fol.

31

<sp>Paul Botten Hanse</sp>n, La Norvège Littéraire. Kristiania 1868. 8º.

32

Den norske Turistforenings Aarbog for 1868 ff. Kristiania 1868 ff. 8º.

33

Norge. Illustreret Rejsehaandbog. Udg. af Chr. <sp>Tønsber</sp>g.
Kristiania 1874. 8º. Indledningen, S. I—LXIV, indeholder
sammenfattende Skildringer af Norges Klima, Geologi, Orografi, Vanddrag,
Indsøer, Bræer og Jøkler, Plante- og Dyreverden, Folkekarakter, Livsvaner
etc., Stats- og Retsforfatning, Litteratur og Kunst, Statistik.

34

Yngwar <sp>Nielse</sp>n, Norwegen. Ein praktisches Handbuch für Reisende.
Hamburg 1874. 8º.

35

J. B. <sp>Bart</sp>h, Naturskildringer og Optegnelser fra mit
Jæger- og Fiskerliv. Kristiania 1877. 8º.

Kr. <sp> Elste</sp>r, Om Modsætningen mellem det vestlige og østlige
Norge. (Sep.-Aftryk af «For Ide og Virkelighed»). Kbh. 1872. 8º.

A. <sp>Erb</sp>e, Fra Skjærgaarden. Skizzer. Kristiania 1871. 8º.

Constantius <sp>Floo</sp>d, Fra Agdesiden. Skildringer og Optegnelser. Kristiania 
1877. 8º.

— — — Fra Fjeldet og Skjærgaarden. ibid. 1879. 8º.

I. A. <sp>Frii</sp>s, Tilfjelds i Ferierne, eller Jæger- og Fiskerliv
i Højfjeldene, ibid. 1876. 8º.

H. <sp>Kroh</sp>n, Fraa Vestlandet. Bjørgvin 1868. 8º.

P. M. <sp>Søegaar</sp>d, I Fjeldbygderne. Kristiania 1868. 8º.

Magdalene <sp>Thorese</sp>n, Billeder fra Vestkysten af Norge. Kbh. 1873. 8º.

36

Thorvald <sp>Ban</sp>g, Landmaalerliv i Finmarken. Kristiania 1873. 8º.

Beretning om den almindelige Udstilling for Tromsø Stift, afholdt i Tromsø i
August og Sept. 1870. Tromsø og Kristiania 1872. 8º.

A. W. S. <sp>Bru</sp>n, Fjeldfinneliv i Finmarken. Vadsø 1873. 8º.

L. Kr. <sp>Da</sp>a, Skisser fra Lapland. Aftenbladet for 1870, Nr. 3—110. Kristiania.

— — — Skisser fra Lapland, Karelstranden og Finland. ibid. 1870. 8º.
J. A. <sp>Friis</sp>, En Sommer i Finmarken, russisk Lapland og Nordkarelen. ibid. 
1871. 8º.

— — — Lappisk Mythologi, Eventyr og Folkesagn. ibid. 1871. 8º.

— — — H. M. Kong Oscar II’s Rejse i Nordlandene og Finmarken Aar 1873.
ibid. 1874. 8º.

37

L. L. <sp>Daae</sp>, Det gamle Christiania (1624—1814). Christiania 1871. 8º.

38

Yngvar <sp>Nielsen</sp>, Bergen fra de ældste Tider indtil Nutiden. En 
historisk-topografisk Skildring. Kristiania 1877. 8º.

39

O. J. <sp>Broch</sp>, Kongeriget Norge og det norske Folk,
dets sociale Forhold, Sundhedstilstand, Næringsveje etc. Beretning afgivet til Kongressen for Sundhedsforhold og Redningsvæsen i Bryssel 1876. Kristiania 1876. 8º.

— — — Le Royaume de Norvège et le peuple Norvègien, ses rapports
sociaux &c. ibid. 1876. 8º.

— — — Le Royaume de Norvège et le peuple Norvègien. Rapport a
l’Exposition Universelle de 1878 à Paris. ibid. 1878. 8º.

Til den for denne sidste Udstilling udarbejdede og i det franske Sprog udgivne 
Specialkatalog for Norge findes tillige føjet Redegjørelser for den nyere Kunst i 
Norge, for Musikkens Historie i Norge samt for de norske Fiskerier.

40

Js. Isaac <sp>Pontani</sp> Chorographica Regni Daniæ tractusque eius universi borealis 
descriptio, som Tillæg til hans Rerum Danicarum Historia. Amstelodami 1631. Fol.

Jacobus <sp>Ziegler</sp>, Terræ sanctæ, Syriæ, Arabiæ, Aegypti et Schondiæ doctissima 
descriptio. Argentorati 1536. Fol.

Martinus <sp>Zeiler</sp>, Neue Beschreibung der Königreiche Dänemark und 
Norwegen &c. Ulm. 1648. 8º.

Rutgerus <sp>Hermannides</sp>, Regnorum Daniae et Norvegiae ut et omnium ad ea 
pertinentium historica et chorographica descriptio. Amstelodami 1669. 8º.

41

Originalen til <sp>Quirinis</sp> Skildring af hans og hans Ledsageres Skibbrud og 
Ophold paa Øen Røst i 1432, af hvilken Gerh. Schøning har meddelt et 
Sammendrag i Det Trondhjemske Selskabs Skrifter, B. II, 1763, findes i B. II af 
Giambattista <sp>Ramusio</sp>, Raccolta di navigazioni e viaggi, I—III, Venezia 1550—59, Fol., 
i de tvende Beskrivelser, der bære Titlerne: Pietro Quirini, gentil’huomo Venetianio, 
il quale per fortuna di mare fu portato settanta gradi sotta la Tramontana, e 
racconta molte cose di que’ paesi nel suo marauiglioso naufragio — og: Naufragio del 
medesimo, descritto in conformitå per Christoforo Fiorauante e Giovan di Michiele, 
che vi si trouarano presenti.

42

La <sp>Martinière</sp>, Voyage des pays Septentrionaux. Paris 1671. 8º.

— — — Nouveau voyage des pays Septentrionaux. Amsterdam 1672. 8º.
Dette sidste Værk er kun en ny Udgave af det foregaaende, med noget udførligere
Beskrivelser af Besøget paa den murmanske Kyst.

I Forbindelse hermed kan nævnes: Francesco <sp>Negri</sp>, Viaggio settentrionale, 
Padova 1700. 4º. «Det er otte udførlige Breve, skrevne fra 1666 af, som 
indeholde en nøjagtig Skildring af Forfatterens Rejser i Lapland og Skandinavien, med 
interessante Notitser med Hensyn til Levesættet hos Laplænderne, Nordmændene, 
Danskerne, Svenskerne og de andre Nordboer». (Gamba, Testi di lingua.)
43

Af den herhen hørende omfangsrige Literatur kan her kun nævnes enkelte.

Heinr. <sp>Berghaus</sp>, Schweden, Norwegen und Danemark. Berlin 1858. 8º.
(Anm. i P. A. Munchs Norsk Maanedsskrift, B. IV, S. 334.) 
— F. <sp>Boie</sp>,
Tagebuch, gehalten auf einer Reise durch Norwegen. Schleswig 1822. 8º.
— Leopold von <sp>Buch</sp>, Reise durch Norwegen und Lapland. I. II. Berlin 1848. 8º.
— J. Chr. <sp>Fabricius</sp>, Reise nach Norwegen, mit Bemerkungen aus der Naturhistorie und Oekonomie. Hamburg 1779. 8º.
— G. <sp>Hartung</sp> und A. <sp>Dulk</sp>, Fahrten durch 
Norwegen und die Lappmark. Stuttgart 1877. 8º.
— Chr. Fr. <sp>Lessing</sp>, Reise 
durch Norwegen. Berlin 1831. 8º.
— Th. <sp>Mügge</sp>, Skizzen aus Norden. I. II.
Hannover 1844. 8º.
— Samme, Nordisches Bilderbuch. Frankfurt 1857. 8º.
— Carl Fr. <sp>Naumann</sp>, Beyträge zur Kenntniss Norwegen. I. II. Lpz. 1824. 8º.
— Fr. W. <sp>Otte</sp>, Reise durch Norwegen. Berlin 1835. 8º.
— F. W. von <sp>Schubert</sp>, 
Reise durch Schweden, Norwegen, Lappland, Finland und Ingermanland. I—III.
Lpz. 1823—24. 8º.
— <sp>Vargas Bedema</sp>r, Reise nach dem hohen Norden durch 
Schweden, Norwegen und Lappland. I. II. Frankf. 1819. 8º.
— Carl <sp>Vogt</sp>,
Nord-Fahrt, entlang der norwegischen Küste, nach dem Nordkap. ibid, 1863. 8º.
— Alex. <sp>Ziegler</sp>, Meine Reisen in Norden. I. II. Lpz. 1860. 8º.
— <sp>Zschokke</sp>, Reisebilder aus dem skandinavischen Norden. Wien 1877. 8º.

De <sp>La Boullaye</sp>, Voyage en Norvège, i Revue des deux mondes, 4<sup>e</sup> serie, 
Vol. IV, 1835, S. 101.
— Louis <sp>Enault</sp>, La Norvège. Paris 1857. 8º.
— X. <sp>Marmie</sp>r, Lettres sur le Nord. Paris 1840. 8º.
— Henri <sp>Twining</sp>, Voyage en 
Norvège et en Suède. Paris 1836. 8º.

William T. <sp>Adams</sp>, Up the Baltic. Boston 1871. 8º.
— M. R. <sp>Barnard</sp>, 
Sketches of life, scenery and sport in Norway. London 1871. 8º.
— Ch. L. <sp>Brace</sp>,
Norsefolk; travels in Norway and Sweden. Newyork 1857. 8º.
— James D. <sp>Forbes</sp>,
Norway and its glaciers. Edinb. 1853. 8º.
— Th. <sp>Forester</sp>,
Norway in 
1848—49. London 1850. 8º.
— S. H. <sp>Kent</sp>,
Within the arctic circle. I. II.
London 1876. 8º.
— Sam. <sp>Laing</sp>,
Three years residence in Norway. London 
1836. 8º.
— Fr. <sp>Metcalfe</sp>,
The Oxonian in Norway. I. II. London 1855. 8º.
— I. S. <sp>Shephard</sp>, Over the Dovrefields. London 1873. 8º.
— M. G. <sp>Sleeper</sp>,
Sweden and Norway. Boston 1868. 8º.
— Herbert <sp>Smith</sp>, Tent life with English 
gypsies in Norway. London 1873. 8º.
— Andrew <sp>Swinton</sp>, Travels into Norway, 
Denmark and Russia. London 1792. 8º.
— E. <sp>Walton</sp>, The coast of Norway.
London 1871. 4º.
— Mary <sp>Wollstonecraft</sp>, Letters from Sweden, Norway and 
Denmark. London 1796. 8º.
— Francis M. <sp>Wyndham</sp>, Wild life of the fields of 
Norway. London 1861. 8º.

*
</chapter>
<h2>ALMINDELIG DEL.</h2>

<chapter name="Fortid og Nutid (Henrik Wergeland)">
<table o>
<td 2 c><h2>Fortid og Nutid.</h2>
<td c><small>(Af Henrik Wergeland.)</small><td><footnote>Af en «Tale til Fædrenes Minde» (1834), optagen i H. Wergelands Samlede Skrifter B. VII, S. 392.</footnote>
<td 2 c>————
</table>

Vort Norge og Fortidens Norge synes som to afbrudte Halvringe,
der passe paa det nøjeste sammen, Mellemalderen kun som
den uægte Lodning, som vi bryde væk for at hele de ægte Led.
Med Følelsen af disse Dages Hæder, med Erkjendelse af andre
Nationers er det, vi byde Gravene aabnes, deres Herlighed opstaa
i de Levendes Minde.

Ingen Tid skylder sig selv alene alt eller er uden dyrebar
Arv fra de svundne. Det, der gjør den glimrende, tilhører maaske
mest den selv, men Hovedtrækkene, Grundegenskaberne gjenkjende
vi fra forgangen Tid. Denne har da Del i hint Glimrende
ligesom Morgen i Bladpragten og Blommerne.

Dette gjenfødte Norge, dette, som syntes at have ved ingen
anden end Guds Bistand givet sig for nylig selv den Højhed og
Hæder, hvormed det pranger mellem Landene, at udbølge af egen
Ungdomsfylde Hundredetusinder og Hundredetusinder over Dalene,
og at have kjøbt sig sin Lykke selv for Lidelser og Opofrelser —
selv dette skal erkjende, at mange af Rødderne til disse Fortrin
gaa indunder hint Old, om hvis Grave vi ere forsamlede, ja at det
har større Del deri end de mellemliggende, med Ulykker og national
Vanære mærkede Aldre.

Det var ikke alene et Land, skikket til vidtstrakte, men i
Mellemalderen ikke udførte Opodlinger, som vi fra Oldet have
modtaget — fast dettes veldyrkede, rigt befolkede Bygder, hvor vi
endog træffe Spor i vild Udmark lig udslettede, neppe synlige
Tegninger, endnu staa os for Øjne som et Land, Efterkommernes
Flid først skal komme i Besiddelse af i dets fulde Udstrækning,
hvor Hammers Klokker atter skal tone over den rige Stad, Kaupangur
rejse sig af Asken, og Sarpsborg, som om Fossen derunder havde
rejst sig, hvidne i Luften. Ikke alene dette Uryggelige, disse i
Jorden skrevne Forjettelser ere os overantvordede; men Sædkornene
til vore herligste Friheder lagde Fædrene i Oldet; gjennem dettes
Skygger, som de mørke eller glimrende Malmgange i dets graa
Fjeld, gaa Trækkene af den Karakter, som fortjener og skal værne
disse Friheder, Frisindet, som fremkaldte dem, Mannavettet, som
hegnede om deres Fremvæxt paany, den nationale Selvfølelse, som
fryder sig deri — se disse tilhørte hine Fædre under Stormhattene
og med de tunge Stridsøxer i Hænderne; de vare Nordmændenes
Ætklenoder, en Sjæleodel, som vel en Tid kunde sættes ud af Brug,
men ingenlunde fortabes. Derfor tyktes det Verden et Særsyn,
medens det dog var Nordmændene naturligt, at de, saa længe
afvante med politisk Frihed, baade fordrede denne udstrakt som
Fædrenes og større, end Tiden var vant til, og at de færdedes med
saa sikker Kløgt paa Thingene, som om disse ingensinde havde
været ophørte, som om de ufri Aarhundreder kun vare en Drøm,
henilet over Torlejf Lagmands og Thambeskjælvers Øjenlaage, kun
et roligt Fravær fra det ene Alherjarthing til det andet.

Denne Drøm var lang og tung; dog gik det stærke Aandedrag,
og Pulsen slog fuld. Den var frygtelig: Oslos og Hammers
Røgdriver vare gjøglende Skygger deri; mellem brudte Vaabenskjolde
og Dynger af Menneskeben laa Knut Alfsøns og Herluf Hyttefads
Hoveder henslængte: Bødler kivedes med Ørnene om de dryppende
Stejler. Den var frygtelig; dog forvirrede den ikke Forstanden.
Alle de indsatte Ædelstene faldt under den ud af Kronen; dog blev
dens Ring endnu siddende om Issen.

En saadan synkende Mellemtid, hvori et Folk synes at fornegte
sig selv, dets Kraft at slumre, og med dets udmærkede Dyder
Lykken at forsvinde, have flere Nationer end den norske havt; —
ingen dog mere end denne. Det er derfor vi med saa megen Glæde,
med en naturlig Drift formedelst det større Aandsforvandskab og
Lighed i Forfatning, sætte os i Forbindelse med det ældste Norge.
Dets Saga forstaa vi, men ingenlunde tilfulde hvorledes Ætlinger af
disse frisindede Helte kunde saa længe taale Fædrenelandets Vanære.
Vi springe over Mellemalderen. Vi hverken beundre eller elske
disse Nordmænd. Det er kun i Tiden, ikke i Aanden, de staa os
nærmere. Vi finde ikke hos dem vore Følelser for Rigets Hæder,
vore Begreber derom, vor Frihed, vor Friheds- og
Fædrenelandskjærlighed. Vi tale ikke til det Norge, der forekommer os sovende,
men til det levende, hvis Bedrifter staa os for Øjne i Sagaen og
atter foregaa i vor Indbildningskraft — det, der taler til os i et
Sprog, som synes formet efter Landets og Folkets Natur, og som
vi føle Fortræffeligheden af fremfor det, vi fik af de nærmeste Fædre.
Vi mene Oldtiden, naar vi nævne det gamle Norge. Vi ile strax
did, ligesom Øjet ser tversover fra Fjeldtind til Tind uden at bøje
Synsstraalerne efter Dalen imellem.

Det er fælles Dyder, Friheden og dens ejendommelige Dyder,
som bevirke denne sympathetiske Lighed. Det er Dyder,
overantvordede dette Norge fra det gamle Norge, hele og med det gamle
Præg, uforvansket som jordgravet Guld, opspirende uformærkt som
Sæd, der faldt af og blev liggende Vinteren over. Det er det
oprindelige gothiske Frisind, der avlede den ordnede, lovbundne Frihed,
som gjorde det gamle Norge herligt i sit Indre og lige herligt, om
end ikke dets Krigshæder havde lagt straalende over Havene og
Landene; og som udviklede — idet den var grundet paa Forstand
og sædelige Begreber, og nødvendiggjorde en vis Oplysning og
alment Kjendskab til Lov og Forfatning og aabnede Geniet,
Veltalenheden og Retten fremfor Magten Sejersbanen paa
Thingene, — Folkets aandelige Evner, selv før Kristendommen, mere
end man almindelig tror om slige Tider, og paa samme Maade,
efter samme Grund, som de udvikledes hos de to Sydens Folk —
Græker og Romere — der mest have vundet al Efterslægts Beundring.

Men nu har Normannafolket faaet samme drivende Kraft. Med
Friheden, der opstod i de sidste Tider, ere dens Dyder gjenkaldte
til Livet. Dette er nødvendigt, som at Ild maa lyse og varme, som
at Solen maa straale. Oplysningssands, Kappelyst mellem Aanderne,
forhøjet Fædrelandskjærlighed, Borgersind, Ærbødighed for Loven
— den højeste Myndighed, Nordmannaoverkonning — se disse ere
lette at opdage som udstraalede af Friheden; men flere komme
dog med den, om vi end ikke se Forbindelsen. Vi se dem som
Rødmen paa Fjeldene, skjønt Solen end ej teer sig. De komme
med den som Fjernblommerne, der droge sig til Bunden, da Solen
dalede, men som atter hæve sig svanskjære over Vandspejlet, naar
den brænder paany.

*
</chapter>

<chapter name="Norges Forfald (Absalon Pederssøn)">
<table o>
<td 2 c><h2>Norges Forfald.</h2>
<td c><small>(Af Absalon Pederssøn.)</small><td><footnote>Af Absalon Pederssøns Norges Beskrivelse (1567-70), meddelt af N. Nicolaysen i Norske Magasin, B. I, Christiania 1858, S. 76.</footnote>
<td 2 c>————
</table>

Noriges Riges Stat kan man skifte udi hendes Alder, hvilket,
ligervis som et Menneske, haver havt sin Udspring, Fremgang
og Ende.

Saa haver Noriges Riges Barndom været den Tid hun stod
øde, fuld af Skov, Mark, Bjerge og Dale, og saa skarpt og surt
ud, og var ligervis som hun var nyfød og baaren, da Folk begyndte
at forsamles og bo derudi. Dernæst begyndte hendes Adolescentia,
det er hun begyndte at voxe og formere sig Dag fra Dag, Aar
for Aar, indtil hun blev høj og stor. Derefter begyndtes hendes
Juventus, det er hendes allerbedste Ungdoms Alder, at hun kunde
nu gjøre Gavn, hjælpe baade sig selv og andre Fremmede, som
komme herind udi Landet, fik og gjorde sig selv Konger og
Øvrigheder, førte Krig baade indenlands og udenlands. Derefter begyndte
hendes Manddoms Alder, som er at hun bortkastede de mange
Tyranners Aag, og fik et Hoved og en Regenter og Monarchum;
da begyndte hun at faa Øjen, og saa sig vide om; da var hun udi
Agt og Ære; da havde hun en Guldkrone paa sit Hoved og en
forgyldt Løve med en Blodøx; da begyndte mange fremmede
Herrer at gjøre Venskab og Svogerskab med Norrige, de Danske,
Svenske, Skotter, Fransoser, Engelske; da udbredte Norge sin Magt
og Vinger. Hun førte ikke alene Krig mod Danmark og Sverige,
men og mod England, Holland, Frisland og andre Lande, og drog
ind udi Frankrige, belagde og indtog Paris, brændte Trechos, Pullum,
Verdunum &c. og drog igjennem Frankrig og kom i Valland, og
beskikkede der det herlige Kongerige Neapolis og Sicilien, Apullien &c.
Ja Norige regjerede og udstrakte sine Hænder, Magt og Vælde hen
i Mare mediterraneum, der Kong Sigurd, man kalder Jorsale-Sigurd,
drog hen til det forjættede Land at vinde det igjen fra de
ugudelige Saracener. Haver og Paverne af Rom havt deres Sendebud og
Breve til Kongerne udi Norige om Hjælp mod de Saracener og
Tyrker, hvorudaf man kan lettelig forstaa, hvor stor og vældig
Noriges Rige haver været med Magt, og hvad Ære og Vældighed
Noriges Krone haver været længst heden i Verdsens Ende. Man
kan vel forfare, at Noriges Rige haver standet udi sin Blomster og
været et stærkt og mandeligt Rige blandt andre Kongeriger, bevist
sin Manddoms Styrke, fra Kong Harald Haarfager hin Store og
indtil den sidste, som giftedes med Dronning Margretha, udi fem
hundrede Aars Tid. Fra den Dag Norige kom under Danmark og
miste sin egen Herre og Koning, saa haver det og mist sin
Manddoms Styrke og Magt, og begynder at blive gammel og graahært
og saa tung, at det ej kan bære sin egen Uld. Derfor begynder
nu her Noriges Alderdom. Saa giver Noriges Alder og Svaghed
tilkjende, at hun, som tilforn haver været mægtig tilsøs og paa
Sejlads udi andre Land, røvet, plustret, skjændt og brændt paa dennem,
brugt Handel og Vandel med allehaande Vare, som her falder, at
hun nu er saa gammel, at hun tør neppeligen drage indenlands
efter sin Næring og Bjæring- i det at hun nu er vorden træt og
gammel af Sejlads og formaar ikke mere at drage udenlands, haver
hun i sin rasendes Alderdom, i hvilken hun bliver til Barn paa det
ny igjen, tilbudet en stor Hob af Hansestæderne, at de maa ikke
alene sejle her i Riget, men ogsaa Garpe plante sig fast blandt
disse Klipper, hvilke som have faaet det norske Sand i deres Sko,
at de ville ikke gjerne herud igjen, men ville dø derpaa, at
Bergefisk og norsk Smør er udi deres Hansestæder en god Ret.

Dog kunde vel Norige engang vaagne op af Søvne, dersom
hun finge en Regenter over sig, thi hun er ikke aldeles saa forfalden
og forsvækket, at hun jo kunde komme til sin Magt igjen; thi disse
haarde Bjerge ere indentil fulde med godt Smør, Sølv og Guld og
andre dyrebare Ting. Udi Folket er endnu noget af den gamle
Dyd, Manddom og Styrke, som skulde vel staa bi og stande for
deres Herre og Koning og for sit Fæderneland.

*
</chapter>
<chapter name="Den norske Folkekarakter. I. (L. Holberg)">
<table o>
<td 2 c><h2>Den norske Folkekarakter.</h2>
<td 2 c><h2><small>I.</small></h2>
<td c><small>(Af L. Holberg.)</small><td><footnote>L. Holberg, Dannemarks og Norges Beskrivelse, Kbh. 1729, 4to, S. 20.</footnote>
<td 2 c>————
</table>

Fast udi ingen Ting fare Skribentere saa meget vild som udi
at beskrive de Norskes Art og Egenskab. De fleste grunde deres
Beretninger paa adskillige gamle Skrifter, som ere publicerede for
lang Tid siden om Finlapperne, hvilke Folk ere de Norske fast
lige saa ubekjendte som Græker og Persier, og ere de fleste lige
saa nysgjerrige efter at se en Finlap som en af bemeldte Nationer.
Ikke dismindre udstrække dog Fremmede den Karakter, som gives
dette raa Folk, til hele den norske Nation. Jeg kan ikke forbigaa
her at fortælle en Ting, som mig udi min Ungdom er vederfaren.
Da jeg opholdt mig til Rom og af en Hændelse kom i Selskab
med en Piemonteser, der havde læst adskilligt om Tydskland og de
nordiske Lande, og samme Piemonteser fornam, at jeg havde nogen
Kundskab derom, spurgte han mig, om jeg ikke nogen Tid havde
seet en Nordmand. Da jeg nu sagde ham, at jeg var selv fra Norge,
forundrede han sig ikke lidet derover, og endelig efter nogen
Betænkning svarede, at jeg maatte da være fød af fremmede Forældre.
Thi han vidste vel, at norske Folk vare vanskabte og havde
Ansigter, der lignede mere Svine-Hoveder end Menneskers. Da jeg
nu forsikrede ham om, at der fandtes ikke kjønnere Folk
nogensteds end udi Norge, og at Italiener og Franske, hvad Legemets
Skikkelse angaar, ikke kunde lignes med samme Riges Indbyggere,
sagde han, at han kunde bevise anderledes af adskillige Skribentere,
besynderlig af en fornemme nye Autor, der havde rejst 14 Aar for
at erkyndige sig om andre Nationers Egenskab, og hvis Skrifter
vare oversatte paa adskillige Sprog. Da jeg nu bad ham om at
lade mig se samme Bog, lod han mig den ved Lejlighed se, og
var det den saakaldte Voyage historique, hvoraf den 8de Tome
indeholder en Beskrivelse over Polen, Sverige, Danmark og Norge.
Udi det Kapitel om Norge taler han saaledes: «Indbyggerne af
dette Rige have flade og sortagtige Ansigter, Øjne ligesom
Svine-Øjne og Øjne-Bryne, som strække sig ned til Ørene; de svøbe sig
fast alle udi Rensdyr-Skind, og vende det Laadne ud, hvilket
foraarsager, at de endda synes hæsligere og vildere, end de ere.» Og
naar han nu haver opregnet alle disse Urimeligheder, og tilligemed
talet om deres Trolddom, sigende, at fast enhver Mand udi Norge
holder en sort Kat, med hvilken han raadfører sig udi alle sine
Foretagende, slutter han med disse Ord: «Jeg tvivler ikke paa, at
mange jo ville holde dette for en Fabel; men jeg kan forsikre om,
at det er ganske sandfærdigt. Thi man kan ikkun spørge adskillige
Skippere og Baadsmænd, som fare paa samme Rige, derom.» Men
jeg maa begive mig til Materien igjen. Udi gamle Dage vare de
Norske meget urolige, saa at der vare faa Konger, der jo maatte
ligge udi Felten, nu mod en, nu mod en anden Rebeller, og satte
mange af dem Livet til udi saadanne indvortes Krige. Men for
nogle hundrede Aar siden, besynderlig efter Foreningen med Danmark,
have de ladet se saa stor Lydighed mod Øvrigheden, at de kan
tjene til Exempel derudi for alle andre Nationer. Dette have de
højlovlige Konger af det Oldenborgske Hus ogsaa mærket og derfor
havt en besynderlig Estime for samme Nation og brugt altid en
stor Del af dem til deres Liv-Garder. Man kan sige til de Norskes
Berømmelse, at, saa grumme og hidsige de ere mod deres Fiender,
saa føjelige og lydige ere de mod Øvrigheden, saa at man i nogle
hundrede Aar fast ingen Urolighed eller Opstand haver hørt udi
samme Rige, hvilket jeg ved ikke om mange Nationer kan berømme
sig af. Hvad deres Tapperhed er angaaende, da tør jeg understaa
mig at sige, at deres Lige nuomstunder ikke findes. Mange skulde
vel tænke, at jeg siger saadant for at smigre for mine egne
Landsmænd, hvilket ellers er en almindelig Lyde hos Skribentere. Men
jeg vil ikkun bede enhver, der fatter saadanne Tanker, læse samme
Nations Historie og Bedrifter, saavel hos svenske, som danske
Skribentere, saa skal han finde, at fast ingen Fiende har havt nogen
Fordel mod de Norske. De Svenske selv, som alle Tider have
havt store Tanker om deres Manddom, maa mod deres Vilje
bekjende, at de Norske udi Tapperhed intet give dem efter. De
Norske derimod agte sig langt højere end de Svenske og grunde
de Tanker, de derudi have om dem selv, paa de mange herlige
Sejervindinger, som de stedse med ulige Magt have erholdet over
samme ellers stridbare Nation. At de Norske ikke have været udi
saa stor Anseelse som de Svenske, dertil er alene Aarsag, at de
ikke have havt stor Lejlighed at lade se deres Tapperhed udi andre
Lande. Hvad de Norske ere, have de Svenske besynderlig fundet
tilsøs, hvor de have kontribueret saa meget til de store og herlige
Sejervindinger, dette Rige stedse imod Sverige haver erholdet. Dette
er Aarsag, at Fremmede heller antage norske Matroser end andre
udi deres Tjeneste, saasom de ere ikke mindre haarde og bekvemme
til at udstaa alle de Ulejligheder, som Krigen fører med sig, end
modige at stride mod deres Fiender og tro mod dem, udi hvis
Tjeneste de ere. Til Konster og Haandværke ere de Norske
synderlige bekvemme; thi, omendskjøndt de samme aldrig nogen Tid have
ret floreret udi Norge, saa dog have Indbyggerne noksom ladet se
og endnu give Prøve paa, baade hvor store Naturalier, saa ogsaa
hvor megen Lyst og Tilbøjelighed de have dertil. Der er fast
ingen Bonde udi Norge, der jo foruden sit nødvendige Arbejde
gjør noget med sine Hænder til Sirat. Det meste er at forundre
sig over, at de gjøre alting udaf deres egne Hoveder, saasom de
hverken have læst eller seet noget tilforn, og er der ingen Tvivl
paa, at, dersom mange af dem komme iblandt store Mestere, de jo
skulde kunne forarbejde de Ting, som endogsaa Franske og Italiener
skulde forundre sig over. De Norske ere meget hengivne til
Kjøbmandskab, besynderlig Indbyggerne udi den Stad Bergen, der drive
stor Handel paa alle Steder udi Europa; derfor komme ogsaa fra
samme Stad mange af de meget gode Sømænd, Hans Majestæt
haver udi sin Tjeneste. Mange fornemme Borgere føre selv deres
Skibe og tage deres Børn med sig, saasnart de ere udi den Alder,
at de kunne gjøre nogen Tjeneste, at de under Forældrenes Opsigt
kunne desbedre øves udi Sejladsen og lære, hvad som der hører til,
og endelig, naar Forældrene blive gamle, da selv kunne føre deres
Skibe. Hvad Lærdom er angaaende, da, omendskjønt der intet
Akademi er udi Norge, ej heller mange store Bibliotheker som jeg
ved, saa dog findes der mange lærde Mænd; thi fast alle de, som
have Midler, efter at de nogen Tid have studeret paa Universitetet
til Kjøbenhavn, rejse udenlands for at lære fremmede Sprog, hvortil
de ere synderlig hengivne, have ogsaa den Fordel fremfor andre
Nationer, at de træffe saa vel den fremmede Accent og Udtale.
Hvorvel man ikke kan nægte, at jo undertiden gjøres noget for
meget deraf, og at adskillige andre Ting derover forsømmes. De
store Kvaliteter og Sindets Gaver, som findes hos denne Nation,
foraarsage, at mange fatte for store Tanker om dem selv og se
andre over Axelne. De andre Skrøbeligheder, som de Norske ere
hengivne til, er at de vil gjerne studse og holde dem over deres
Formue, hvilket foraarsager, at mange blive bragte til Armod og,
efter at de en kort Tid have været udi Anseelse, siden maa
paatage sig Tjeneres Skikkelse. Endel holder for, at de Norske ere
meget trættekjære, og grunder deres Mening paa de mange Trætter,
Angivelser og Efterstræbelser, som idelig høres om udi Norge,
hvorvel, naar man alting nøje efterser, saa finder man, at saadant
rejser sig meget af Fremmede, der opholde sig udi samme Rige,
hvilket dog tilskrives Nationen alene. Drukkenskab gik tilforn meget
udi Svang udi Norge, og er endnu temmelig udi Moden paa en Del
nordlige Steder, men blandt den største Del er den efter andre
Nationers Exempel meget aflagt, saa at ingen tvinges mere til at
drikke over sin Formue. De, som endnu kontinuere dermed, gjøre
det ikke saa meget af Begjærlighed til Drik og den Smag, de finde
derudi, som at deres Sammenkomster derover kunne være des
lystigere og glædeligere; thi naar de ere hjemme, leve de ædruelige.
At de ere saa meget paastaaende paa deres Meninger, regne nogle
dem til Dyd, andre til Last. Jeg ved nok, at saadant udi
Almindelighed regnes for en Last hos de artigste Nationer, blandt hvilke
den største Dyd er at sige Ja til alting. Herved maa dog nøje i
Agt tages, at nogle staa saa meget paa deres Meninger, eftersom
de bilde sig ind at have Ret og ville hellere være forhadt af Folk
end sige andet, end de tænke. Andre gjøre det, efterdi dem synes
haanligt at give tabt og drives til den Bekjendelse at have vildfaret,
hvilket ikke kan rejse sig af andet end Hovmod, og derfor er en
stor Last, som findes allerhelst hos de saakaldte lærde Folk, der
dog skrive saa mange skjønne Bøger derimod. At de Norske ere
saa meget paastaaende paa deres Meninger, tror jeg hos de Fleste
at være en Ærlighed, hvilken Dyd er bemeldte Nations rette
Karakter og Kjendemærke, som alle Fremmede, der omgaaes med dem,
tilstaa. Ellers fare de ikke meget ilde, som tillægge de norske Folk
samme Karakter som Indbyggerne udi England, at det, som kaldes
Middelmaadighed, har liden Sted iblandt dem, men de, som ere gode,
ere i en høj Grad gode, og de, som ere onde, i høj Grad onde.

*
</chapter>
<chapter name="Den norske Folkekarakter. II. (E. Pontoppidan)">
<table o>
<td 2 c><h2><small>II.</small></h2>
<td c><small>(Af E. Pontoppidan.)</small><td><footnote>E. Pontoppidan, Det første Forsøg paa Norges naturlige Historie, B. II, Kbh. 1753, 4º, S. 392.</footnote>
<td 2 c>————
</table>

Paa Sindets Vegne at forestille en hel Nation saa eller saa, har
vel sine Vanskeligheder og maa endelig taale mange Undtagelser.
Men naar dette sættes forud, da kan ingen nægte det, som daglig
Forfarenhed viser, nemlig at som enhver Nation nogenlunde
karakteriseres og adskilles efter sin særdeles Luft, Nærings-Midler,
Opdragelse og Levemaade, saa ere Nordmænd, hvad deres Ingenia
angaar, gemenligen muntre, skarpsindige, kløgtige og behændige,
særdeles til alle Slags Haand-Arbejde, som kjendes deraf, at man
paa Landet ikke bruger Hattemager, Skomager, Skræder, Garver,
Væver, Rebslager, Farver, Tømmermænd, Snedker eller Smed, ej
heller kjøber sit Arbejde i Stæderne, da alle disse Haandværker
læres og drives i hvert Bonde-Hus af hver Dreng, som tænker til
at blive god Mand, saa jeg ikke ved, om Almuen i noget Land
viser sig mere duelig og behændig end her og hos Naboerne i Sverig,
hvor det vel har samme Beskaffenhed. Mange af disse
Polypragmaticis bringe det i visse Ting paa egen Haand saavidt, at man
knap kan adskille dette Bonde-Arbejd fra andet. I Hardanger gjøre
Bønder-Drengene endog deres egne Violiner til at spille paa, saa
gode, at man har forsikret mig, de kunde ret vel bruges i en
Concert. Det, som deres Geni fornemmelig gaar ud paa, er med deres
ogsaa selvgjorte Tolle-Knive at snitte og skjære ud i Træ, hvilket
undertiden geraader saa vel, at man ikke noksom kan admirere den
levende Imagination, der hjælper dem afsted foruden selv at være
hjulpet ved nogen regelmæssig Tegne-Kunst. Til de saakaldte
boglige Kunster blev Nordmanden ikke mindre bekvem, hvis
dertil i hans Land gaves allevegne saa god Lejlighed som i
Danmark; thi hvor nem den norske Ungdom er til at lære paa kort
Tid en maadelig Bog udenad, og hvor godt Begreb den kan gjøre
sig om Ordenes Indhold, særdeles siden Skole-Væsenet nu overalt
er nogenledes sat i Stand, det befinder jeg ved mine aarlige
Visitationer paa de fleste Steder med lige Fornøjelse og Forundring.
Dette Fortrin, som den norske Bonde-Almue unegtelig har frem for
sin Lige i de allerfleste andre Lande, nemlig ingenia vivida, fervida
et ad altiora erecta, tilskriver jeg, næst Luften, Sindets
behagelige Smag og Følelse af sin Frihed fra Hoveri og al saadan
Tvang til fremmed Tjeneste. Vil man indlade sig i Samtale med
en norsk Bonde om guddommelige eller menniskelige Ting af det
Slags, der nogenlunde kan falde under hans Dom og udkræve ikkun
naturlig sund Sands, da skal man finde ham saa vel forsynet dermed,
hans judicium saa grundigt, hans Ord saa fyndigt, hans
Spørgsmaal saa betydeligt og hans Svar saa kløgtigt, ja undertiden saa
dybsindigt, at man hører, han har af Naturen endog mere end
mangen anden af sine lærde Videnskaber. En anden Karakter, som
Nordmanden kan tillægges, er Høflighed og en behagelig Adfærd
samt Redebonhed til at forekomme enhver med Godheds Bevisning,
hvori han kommer den belevne Frantzos fast nærmere end nogen
anden. Men hans Tak derfor hos Uskjønsomme er ligesom
Frantzosens denne, at en mindre Høflig holder sig for mere redelig og
tvivler paa, at Nordmanden kan mene alt det Gode, hans milde
Miner og Ord synes at love. Skjønt nu det sidste saa lidet her
som andensteds er at bygge paa, og de største Løfter altid udkræver
den største Kaution, saa bliver det dog i Almindelighed sandt og
vist, at Nordmandens Artighed og høflige Adfærd er ikke det, der
burde betage hans Ærlighed sin Kredit, thi det er ingen antagen
eller affekteret, men ganske naturlig Høflighed og derfor ogsaa
ganske almindelig og hele Folkets Egenskab, saa at den norske
Bonde deri langt overgaar den danske Borger, men den norske
Borger, særdeles af Kjøbmands-Stand, i det mindste ligner den danske
Herremand. Hvad den omtalte Troskab og Redelighed angaar, da
mener jeg ikke at have fundet dens Mangel kjendeligere her end
andensteds, men vel dette, at hvor den mangler, der udkræves
dobbelt Forsigtighed til at undgaa et finere Anlæg. Forresten ere
Nordmænd ut plurimum og i Almindelighed trofaste saavelsom haandfaste
Folk. Særdeles ytrer sig dette Sind imod deres Konge, hvis Throne
just deri finder en af sine aller ubevægeligste Pillere. Hvad den
med Troskaben forenede Tapperhed angaar, da har samme af Arilds
Tid været Nordmandens Egenskab. Til allehaande Krigs-Tjeneste
er Nordmanden modig i Sindet og stærk og behændig paa Legemet,
da ingen af Delene viger for et maadeligt Stød, men udholder efter
sin Luft og Art de haardeste Fatiguer ved liden Hvile eller Pleje.
Skade er det, at denne Stridbarhed hos mange Nordmænd bryder
ud i Stridkjærhed og Trætte-Syge, naar ingen almindelig Fiende
udkræver den, men en Nabo faar Lyst til at bestride den anden
med indbyrdes Efterstræbelse. Herom vidnede i fordums Dage de
mange Stats-Faktioner og Partier, som tildels varede fra Slægt til
Slægt og ødelagde Landet ved borgerlige Krige. Bonde-Almuen
holdt længe fast ved den grumme Point d’honneur, som sættes i
Knivgang, eller at tvende, som ville stille deres hidsige Blod, spændte
Belte og hagede sig saaledes sammen, før de droge Kniven ud, at
de ikke skiltes ad, uden at en af dem blev dræbt eller idetmindste
dødelig saaret. Denne hedenske Skik var, indtil midt i forrige
Seculo, saa gjængs, at man siger en Bonde-Kone tog gemenligen
Mandens Lig-Klæder med sig, naar hun fulgte ham til Bryllups,
efterdi saadan Samkvem aldrig endtes uden en Rus eller Rusen
uden Slagsmaal, men Slagsmaalet sjelden uden et eller flere Mord,
hvorfor Cantzler Jens Bjelke, som af al Magt arbejdede paa denne
Mord-Aands Dæmpelse, lod befale, at hver Mand, naar Maaltidet
var forbi, og førend man havde faaet formeget at drikke, maatte
udlevere sin Kniv til Lensmanden eller nogen anden
Øvrigheds-Person. Men mange forsynede sig af den Aarsag med dobbelte
Knive, og det er ikke ret længe siden, at denne Synds Levninger
endnu har ytret sig i Lærdal og nogle andre Steder. Endel af dem,
som have aflagt hin gamle Hevngjerrigheds Middel og Maade, holde
dog fast ved Hevnen selv og dens Driver Hoffærdighed, brugende
som et anstændigere Instrument Prokuratorernes Pen i Steden for
deres Kniv. En lovlig Ambition er det, som den norske Bonde
gemenligen sætter i at nære sig, leve andre utrængt og uden Gjæld
eller, om hans Odels-Gods er bebyrdet dermed, da at faa det
indfriet af en fremmed Ejers Haand. Mange Bønder indbilde sig ikke
lidet dermed, at de efter deres Fædres Sandsagn ere nedstigede fra
adelige, grevelige, ja kongelige Huse, vægre sig og ved at forringe
deres Byrd og Blod formedelst en saakaldet Mesalliance med Bønder
af ringere Herkomst, hvilken Daarlighed ofte skiller deres Børn ved
et Giftermaal, som de ellers vare vel tjente med. Men naar en
Ting først faar Anseelse af Ære eller Skam i Nordmandens Øjne,
da er strax hans Parti taget, thi ærekjær er han i højeste Grad, og
den Høflighed, jeg tilforn sagde han forekommer enhver med, er
ikke uden Hensigt til at betales med lige Mynt.

*
</chapter>
<chapter name="Den norske Folkekarakter. III. (E. G. Geijer)">
<table o>
<td 2 c><h2><small>III.</small></h2>
<td c><small>(Af E. G. Geijer.)</small><td><footnote>Af en Opsats om «Den skandinaviske Halvø» i Iduna, H. 6, Stockholm 1816, 8º, S. 71, overs. af J. C. Berg i Budstikken, 3die Aarg., Kristiania 1821, 4º, S. 138.</footnote>
<td 2 c>————
</table>

Naturens Overmagt i Norden er ikke blot en Magt for Øjet,
men en ganske følelig Magt, som, hvis man ikke fysisk eller
ialtfald aandelig vil gaa tilgrunde, opfordrer til rastløs Virksomhed og
gjør selve Tilværelsen til en Møje, som kræver sit Mod. Landets
Beskaffenhed gjør det nødvendigt, at Jordbruget maa dele Arme
med Bergdrift, Fædrift, Fiskeri, Jagt — altsammen Næringsveje,
som ere besværligere, mere usikre og underkastede flere Omskiftelser
og saaledes kræve større Anstrengelse. Den Frygtløshed, den
Udholdenhed, de Besværligheder, som f. Ex. Fiskerierne i Vesterhavet
og Sælfangsten i Østersøen kræver, overgaa al Forestilling, inden
man har lært dem at kjende; og hvad andet giver vel Bergmanden
hans trodsige Kraft og Frimodighed i Sammenligning med
Jordbrugeren end hans mere møjsommelige, mere farlige Haandtering?
Men selve Jordens Dyrkning frembyder i Norden større
Vanskeligheder. I otte Maaneder maa Landmanden her føde sin Husholdning,
med hvad han i fire Maaneder har samlet og indbjerget af en for
det meste tungvindt Jord. Med et Ord: Naturen har i Norden
aflagt alle Træk af en øm Moder, som giver meget og næsten intet
fordrer. Den stiller sig snarere imod Mennesket som Magt imod
Magt, og, hvad enten man vil det eller ikke, maa man kjæmpe
imod den. Kun en kraftig, arbejdsom og forstandig Slægt kunde
bebo Skandinaviens Dale og Fjelde; ellers vilde den være fortabt,
og den Spændstighed og Kraft, som den blotte fysiske Tilværelse
i Norden udvikler, fortjener vel at tages med i Overvejelsen, naar
man betragter vor Historie. Saaledes blev Almuens Frihed paa
Person og Ejendom, hvilken Frihed oprindelig fandtes hos alle
germanniske Stammer, i Skandinavien — ligesom i Alpernes Dale —
uudslettelig, medens den i det øvrige Europa opslugtes af
Feudal-Institutionerne. Aarsagen er, at den Kraft, som i Norden kræves
til at kunne erhverve, er mere end tilstrækkelig til ogsaa at kunne
forsvare. Paa den anden Side kan man dog ikke paastaa, at
Erhvervets Besvær i samme Grad har lært Nordboen at spare. Endnu
fortærer han gjerne, hvad han ved sin Vindskibelighed har erobret,
ligesom han fordum fortærede, hvad han erobrede som Sørøver; og
hvad enten han kjæmper med Naturen eller med sine Lige — i et
Slags Krigstilstand befinder han sig i Virkeligheden bestandig, enten
paa den ene eller paa den anden Maade — saa ophører han dog
ikke at anse sin Vinding som Rov og omtrent behandle den
derefter, idet han elsker Nydelse ikke mindre end Arbejde, og hellere
er færdig til stedse ny Anstrengelse, end til ved Eftertanke at spare
sig for denne. Det kommer ikke af Mangel paa Forstand. Den
skandinaviske Bonde viser i Almindelighed en meget stor Dygtighed
til at fyldestgjøre sine Fornødenheder og til i alle Henseender at
være sig selv nok. Han har store Hjelpekilder i sig selv, naar
han opfordres til at anvende dem, og hos intet Folk i Europa er
derfor den mekaniske Opfindsomhed saa almindelig som blandt
Skandinaviens Almue. Men sjelden bruges disse Gaver, endog naar
de ere tilstede i en beundringsværdig Højde, til andet end at
fyldestgjøre Øjeblikkets Trang, eller ogsaa bortødsles de paa Forsøg, i
hvilke man mere mærker en Leg af store Gaver end Bestræbelsen
hen imod virkeligt Gavn. Med en stor Rigdom af enkelte Kræfter
staar derfor den nationale Industri paa et lavt Punkt — i Norge
endnu lavere end i Sverige. Hver og en er en Mand for sig, for
at tale med de Gamle. Det hele fattes Sammenhæng og
Vedholdenhed i Bestræbelsen. Mest viser denne Mangel sig i den
almindelige Vindskibeligheds højeste Udtryk hos et Folk: i Handelen; thi
man gjør vel ikke Skandinaven nogen Uret, naar man siger, at
han ikke har udmærket sig særdeles i dette Fag, endskjøndt
Beliggenheden burde have gjort hans Halvø til et handlende Land.
Det er ikke Redelighed — der i hvert Tilfælde er Vilkaar et for al
Handel — og ikke Kraft, som fattes ham. Snarere kan man sige,
at han i begge Henseender udmærker sig. Men vel viser det sig
her bedst, at hvis han nogensinde lægger sig efter egentlig Vinding,
vil han for det meste vinde for snart og for meget, og vil han nyde
for snart og for meget. Saaledes findes i Menneskets Karakter i
Norden den samme Modsætning mellem Virksomhed og Attraa efter
Hvile, mellem Livlighed og Træghed, som i den nordiske Natur.

*
</chapter>
<chapter name="Den norske Folkekarakter. IV. (Jonas Lie)">
<table o>
<td 2 c><h2><small>IV.</small></h2>
<td c><small>(Af Jonas Lie.)</small><td><footnote>Af et Brev fra Norge til Tidsskriftet «For Ide og
Virkelighed», Kjøbenhavn, August 1869, S. 501.</footnote>
<td 2 c>————
</table>

Det er en Ejendommelighed hos Bjergbefolkninger, som ogsaa
Statsøkonomerne har mærket sig, at de ikke i samme Grad som
Beboerne af Fladlandet ere skikkede for det stadige og vedholdende
Pligtarbejde. Dette er ikke blot en Almensætning, men en Faktor
saa praktisk, at den maa tages med i Beregningen for Fabrik- og
Industrianlæg i et hvilketsomhelst Bjergland, hvor ikke, saaledes
som f. Ex. i Schweitz, lange Tiders Opdragelse paa den stadige
Flids Felter alt i mere eller mindre Grad har omdannet
Folkekarakteren. Sætningens Sandhed gjælder ikke blot for det materielle
og udvortes Arbejde. Den kan forfølges helt ind i disse
Befolkningers aandelige Begavelse og hele psykiske Habitus. Den har
navnlig sin Forklaring i selve den Fjeldnatur, som har tildannet
Folket og delt dets Liv mellem doven, indolent Ro i en Solbakke
eller i det lune Ly under Fjeldet og paa den anden Side
Anstrengelse af Aand og Haand lige til den yderste Nerve i den hastige
Time, naar den samme Natur med Et staar i vildt Oprør om En,
og det gjælder, saa at sige, enten at raade Fjeldjutulens Gaade
eller at lade Livet. Paa Havet, som Nordmanden altid anser for
en Del af sin egen Grund, hvor langt det end rækker, er Livet
ogsaa saaledes delt mellem Storm og Stille og under en stadig
Spænding mod det Uventede. Paa det Felt duer derfor netop den
norske Arbejdsstok; thi her fortsættes kun de samme Naturforhold,
hvori den er opdraget hjemme. Og her har da dens fortrinlige
Begavelse ogsaa alt arbejdet vort Lands Koffardiflaade op til den i
Størrelse fjerde i Verden, idet den nemlig nu bestaar af ikke mindre
end 6000 Skibe, der sejle ud over alle Have med tilsammen en
Drægtighed af 400,000 Kommercelæster. Men disse Folk, som
saaledes egentlig leve sit Liv i de Øjeblikke, de ligge oppe paa
Ræerne og rebe Sejlene i en Storm, de samme vilde kun afgive
daarlige Arbejdere i de Fabriker, hvor Sejldugen væves, og kun
gjøre en saare tynd Lykke i Birmingham og Manchester. Til at
spinde Bomuldsgarn skal der hverken Dovenskab eller Lidenskab
– den første spinder for langsomt, den anden rykker Traaden af,
men 12 Timers dagstøt, kjedsommeligt, fantasiforladt Arbejde i den
verdensnyttige Cottonsags Tjeneste, og hertil er det, at Nordmanden
nu engang efter sin Natur ikke er saa skikket, som han vilde være
til at være med at bjerge hele Fabriken, om den brændte. Det
er overhovedet netop, og man kan gjerne sige først da, naar «det
brænder» i nogen Sag, at Nordmanden rigtig er sig selv, og at
den Sjælens Muskel, som kaldes Lidenskab, spænder sig i ham til
et Krafttag. Den Stund, da det «rønner paa», har derfor ogsaa
været Sangbunden i mangen Lyra, der har havt vort Folks
Kjærlighed, og vil blive det, saalænge dets Liv i saa mange Retninger
— man tænke foruden Skibsfarten blot paa vort hele Kystliv —
lever i Farens Spænding. Folket beundrer Bedriften, fordi den er
det farefulde Øjebliks lykkelige Barn; det foretrækker
overensstemmende med dette sit Nationaltræk ofte det enkelte vovelige Kup
fremfor det sikrere Erhverv gjennem langt Arbejde, og det elsker
som svarende hertil i Poesiens Verden Wergelands og Ole Bulls
uregelrette, men i Enkelthederne storartede Geniudbrud over alle
«modne Frugter» af den erkjendte, regelmæssige Skjøndannelse i
Kulturlivet udenfor os. Tordenskjold, der i genialt Mod giver sig
i Kast med og sejrer saagodtsom over selve Umuligheden, færdes
endnu hos os tillands og tilvands, i Forretningsverdenen som i
Politik, Literatur, Kunst og Poesi. Han er et Ideal, som ingen
nok saa stor og mere overordnet Begavelse nogensinde vil kunne
rigtig trænge ud af vort Folks Hjerte. Thi han er dets eget
sejrrige Geni i det Farens Øjeblik, da Spændingen staar paa at briste
eller bære, midt imellem Undergangen og Lykken. Sagnet om
Henning, der stod paa Ski udfor bratte Fjeldet og endda bjergede
sig, er netop skabt ud af denne samme nationale Farens Fantasi.
Det er der, hvor Arbejdet ophøjes til Kamp, med sine Elementer
af Interesse og Fare, at Nordmanden i Kraft af sin Bjergnaturs
Opdragelse egentlig er paa sin Plads. Kommer Arbejdet derimod
udenfor denne hans Interesserthed og ind i Kategorien af det, som
filosofisk kunde betegnes ved det «kjedsommeligt pligtmæssige», saa
fortsætter han vel Arbejdet -- han er for god en Karl til at løbe
fra det — men hans Tag i det er mærkelig sløvet og hans Lyst
og Tanke kun lidet med. Dette vort Lands Liv imellem Storm og
Stille afspejler sig ogsaa i det større, almene Folkearbejde. Enten
er saagodtsom alle vore offentlige Sager paa en Gang oppe paa
Dagsordenen, til den Grad endog, at der hverken er Tid eller
Plads til at faa vende sig mellem dem, eller ogsaa ligge de
saagodtsom alle tilhobe mere eller mindre i Dødvandet. Nogen
Middelvej synes der ikke at være. Dette samme, om man saa vil kalde
det, Liv i Lidenskaben eller ialtfald i den spændte Interesse gaar
ogsaa igjen i Nordmandens Maade at elske sit Land paa, i hans for
al Sammenligning med fremmed Uerlighed blinde
Fædrelandskjærlighed. I en Tid som vor, hvor man saa gjerne bøjer sig for de
store udvortes Tal og Dimensioner, er hans urokkelige Tro paa sit
lille Fædrelandskald saa meget mere at rose.

*
</chapter>

<chapter name="Den norske Almuesmand. (Eilert Sundt)">
<table o>
<td 2 c><h2>Den norske Almuesmand.</h2>
<td c><small>(Af Eilert Sundt.)</small><td><footnote>Læsebog for Folkeskolen og Folkehjemmet, B. III, Kristiania 1865, S. 282.</footnote>
<td 2 c>————
</table>

Det er allerede 6 eller 7 Aar siden, og det var her paa
Østlandet; jeg var paa en Skydsstation, satte mig i Slæden og kjørte
af Gaarde, og snart kom jeg i Samtale med Skydsmanden, som
stod bagpaa.

«Siden vi skal være sammen en Mil, saa faar jeg Lov at spørge:
hvad er du for en Mand?»

«Aa, jeg er bare en simpel Mand.»

«En simpel Mand? — Hvad vil det sige, at være en simpel
Mand?»

«Aa, det er ikke andet en saadan en simpel Mand.»

Lidt efter lidt fik jeg dog vide, at Manden, som havde Kone
og Børn og kunde være paa Alder med mig selv, var Husmand
og desuden havde den Bestilling hos Husbonden, at han skulde
passe de fire Heste paa Gaarden — deriblandt da ogsaa den, som
jeg nu kjørte med.                                '

«Og det kalder du en ringe Bestilling? Men jeg kalder det
en Kunst at passe Heste. Der skal ikke bare Samvittighed til,
men Forstand. Og den rette Forstand paa Tingen faar ingen, uden
han driver sin Dont med samvittighedsfuld Omhu. Jeg kan ikke
passe Heste, langt fra det; men jeg kan begribe, at du maa give
nøje Agt og have godt Skjøn paa hele Dyrets Natur, naar du paa
en Gang skal spare paa Fodret og holde Dyret i god Stand. Om
dig, min Ven, vil jeg helst tro, at du er en lige saa brav og
dygtig Karl i dit Kald, som din Bestilling er vanskelig og vigtig, –
og da kalder ikke jeg dig en simpel Mand.»

Omtrent saa talte jeg og gjorde mig Flid for at overvinde det
Mismod hos Manden, som syntes mig at lyde gjennem de Ord:
«bare en simpel Mand».

Og efter denne Begyndelse har jeg saa tidt i disse Aar tænkt
paa, hvordan det egentlig har sig med den simple Mand, og tilsidst
er jeg kommen til at forundre og glæde mig ved at se, hvormeget
der bor i den norske Almuesmand, sandelig meget af baade
Kundskab og Dannelse.

En simpel Mand kan maaske ikke engang renlæse skikkelig,
og han plejer nu endmindre kunne skrive. Men endda kunde en
saadan Mand tjene som Kulfoged ved et af vore Jernværker.
Forvalteren har fortalt mig det. Manden kunde have at modtage en
ti Tusinde Læster Kul og derover i Løbet af en Vinter, og paa
en enkelt Dag kunde der komme hundrede, ja halvandet hundrede
Bønder og levere hver en Læst, halvanden Læst og saa bortefter.
Efterhvert som en Kulbonde havde faaet sit Læs maalt og
modtaget, gik han til Forvalteren og gav op, hvormeget det var; men
om Aftenen maatte igjen Kulfogden give op, hvilke Bønder han
havde modtaget Kul af, og hvormeget af hver, — og altid
stemmede hans Hukommelse med, hvad de mange Bønder Dagen
igjennem havde opgivet. Stundom syntes Forvalteren, han maatte sætte
ham paa Prøve: «Men du Lars, han Per Højbakke gav op en Læst
og sex?» «En Læst og tre; har han givet op mer, saa har han
ljuget.» Det glap aldrig.

Se saadant Taalmodighedsarbejde og betænkt Væsen hører den
simple Mand til. Saa vidt jeg har faret i Landet, har jeg fundet
det igjen, i hver en Krog.

Ja, just i en Krog nede i Røros Værks Gruber viste
Bergmandsfolkene mig engang et Syn, som gjorde Indtryk paa mig.
To Bergmænd udgjorde et lidet Arbejdslag for sig selv og gav sig
netop ifærd med Minerings-Arbejdet; medens den ene spyttede i
Næverne og greb om Skaftet paa Slæggen, satte den anden Boret
an mod Fjeldet — og det med stor Betænksomhed: ret ind, paa
skraa nedad, paa skraa opad eller til Siden — det gjælder om at
vælge Stillingen ret; thi derpaa kommer det an, om Mineskudet
skal give stort eller lidet Udslag, som det heder i Bergmandssproget,
og derpaa kommer det igjen an, om de to Mænd skulle bringe
stort eller lidet Udbytte med sig hjem af den Bergmaaneds Møje,
og Bevidstheden herom under de mange Aars Arbejde har tilsidst
givet dem en fuldendt Indsigt i den Maade, hvorpaa Stenen og
Bjerget vil behandles for at lystre Mennesket. Den, som har
naturlig god Begavelse, bringer det naturligvis videst.

End Agerdyrkeren – den norske Agerdyrker, som saa ofte
har kunnet læse paa Prent (hvis han har befattet sig med at kjøbe
Bøger og holde Aviser), at han staar saa aldeles tilbage og mangler
Indsigt i Grundene for sin Bedrift! Jeg selv forstaar nu sagtens
ikke disse Ting saa nøje; men det var dog en Gang, jeg fik
ligesom en Tanke om, hvordan det har sig.

Det var paa Lom. Jeg var der i Sommertiden og saa dette
Stel med Agervandingen, som var saa nyt for mig. Jeg gik hen
paa Ageren og betragtede Arbejdet og gav mig i Samtale med
Tjenestegutterne, Husmændene og Bønderne. Jeg fik et Vink hist,
lagde Mærke til et Træk her, kom omsider saa vidt, at jeg
skimtede lidt af Vanskeligheden, og formaaede at stille Spørgsmaal
angaaende Fremgangsmaaden og Grundene. Saa var der tilsidst en
Bonde (et af de klareste og skarpsindigste Hoveder), som forstod
mit Ønske og sad sammen med mig i samfulde to Dage og gik
ind paa mine Spørgsmaal om hvorfor og hvorledes, og han
anstrengte sig for at trænge tilbunds og gjøre mig det Hele
begribeligt. Tilslut udbrød han selv i Forundring: «Jeg tør sige, jeg er
en af de Bedste i Bygden til at vande Ager; men først nu,
formedelst dine Spørgsmaal, har jeg faaet Grundene klarere for mig».
Men jeg betragtede med stor Tilfredshed denne den simple Mands
Kunst; paa den beroede det, om Folket skulde lide vel eller ilde,
og kanske alt fra Halfdan Svartes mørke Tidsalder er den da, ved
Slægternes anspændte Skarpsindighed, bleven udviklet saaledes, at
selve Agerdyrkningens stolte Videnskab skulde prise den, om den
blev fuldstændig fremstillet ved Skribentens Haand, medens den
hidtil kun har været stillet til Skue paa selve Ageren ved den
simple Mands Haand.

Nu staar der for mit Syn et meget vakkert og venligt Billede.
Paa en Fjeldgaard højt oppe i Sundalen var hele Familien samlet
ude paa Tunet, og nogle hjalp til, og andre stod og saa paa,
medens Sønnen paa Gaarden lagde Kløven paa Hesten, for at drage
op til en Fjeldslaat, hvor han skulde være en Uge eller to, og
altsaa maatte have med sig Niste, Sengklæder, Redskaber. Disse
Kløv-Grejer ere saa overmaade ringe at se til, naar de hænge paa
Væggen i Redskabs-Skjulet, — ringe at se til, som Bonden selv
mangen Gang kan se simpel ud. Men hvor det morede mig at
lægge Mærke til alt! Paa Hestens Ryg og med fuld Oppakning
var Kløv-Sadlen med Tilbehør mig et Billede paa Sindrighed: hver
Ting var saa vel betænkt, indrettet paa det bedste for Dyret, som
skulde bære, for Varerne, som skulde flyttes. Indretningen kan
gjerne have været ganske ligedan paa Kong Sverres Tid; det har
ikke været nødvendigt at prøve paa nogen Forbedring siden.

En anden Hest og en anden Gut. Det var en simpel
Tjenestekarl. Han fulgte Præsten, som han tjente hos, paa en Rejse til
Annexet; Vejen gik over en Hej; det var en graa Høstdag i det
sydlige Norge, i Kristianssands Stift. Midt ude i en Elv bleve de
var en Hest staaende paa en Sten; den havde tydeligvis villet
svømme over og havde saa sparket sig op paa Stenen og derved
faaet Hagen af den ene Bagbens-Sko fast i en Vidje-Spending, som
hørte til en Helle paa et af Forbenene, — og der stod den altsaa
fjetret. Præsten, hvem jeg ellers kjender som en ualmindelig
snarraadig Mand, saa ikke Raad her; thi Strømmen var for rivende og
dyb. Men Gutten fandt ud af det: et Stykke fra stod en
Tør-Gran, den brød han af og tog i Haanden; saa gik han et Stykke
op med Elven, sprang ud og kom sig til at sidde skrævs over en
Tømmerstok, som kom ned med Strømmen, og med Gran-Lurken
roede og stagede han sig ud til Stenen, hvor det var et Øjebliks
Værk for hans Tollekniv at skjære Vidjen over, saa Dyret var
befriet. Præsten saa til med Angst; men Gutten røbede ikke og
nærede vist heller ikke nogen Tanke om, at han her havde
udmærket sig ved Raskhed og Mod. Men i Elven havde han faaet
sig et koldt Bad, og trods det, at han søgte at holde Varmen i
sig ved at gaa stærkt, paadrog han sig en voldsom Nervefeber,
som hans unge, friske Liv maatte bukke under for, faa Uger efter.
Nu er jeg bedrøvet over, at jeg, som dog kun for et Par Maaneder
siden hørte Fortællingen af Præsten selv, ikke lagde mig hans Navn
bedre paa Minde, — det skulde staaet her.

Den simple Mand! Maler Tidemand har malet en rigtig simpel
Mand: det er en Fisker paa Bergens-Kanten, staaende ved Siden
af sin Baad, spejdende udover og grundende paa, om han skal gaa
ud. Det blæser maaske stærkt, eller det ser truende ud; men,
trøster en saadan Mand sig til at sætte Sejl til, saa gaa kun med!
Han er som Erfarenheden selv. Eller kommer Stormen og
Snekavet over Eder derude, saa stol kun paa ham! Kan
Aandsnærværelse og Sømandsdygtighed hjælpe, saa har det ingen Fare,
saa længe der er en saadan Høvedsmand ved Roret.

Og nu tænker jeg paa den Uendelighed af Næs og Holmer,
af Skjær og Grunde, som vort Norges-Kort kun giver et svagt
Billede af, men som det hører til vore Fiskeres og Lodsers
Videnskab at kjende. De kjende dem ogsaa ud og ind. Men hvilket
Arbejde Slægterne have havt, Arbejde og Møje med at gjøre alle
disse Opdagelser og at fastholde dem i Hukommelsen! Man kan
da ogsaa se Faderen sidde og forklare og beskrive for Sønnen,
hvad Mærker han skal gaa efter, for at finde hin Fiske-Grund eller
dette Skibsløb, og det er Guttens Ærgjærrighed at blive rigtig stø
i Læren.

Omtrent saaledes som nu paa Papiret udbredte jeg mig i en
Samtale for nogle Uger siden over den simple Mands Skjønsomhed
og Indsigter i de Ting, som angaa ham, og da blev det sagt af
En, at det stemte overens med et Ord, han havde hørt af Agronom
Lindeqvist: «Dersom man skulde skrive op alt, hvad den simple
Bonde ved, saa vilde det blive store Bøger, og der er desuden det
gode ved det, at det er lutter nyttige Kundskaber, som han daglig
har Brug for». Her har Lindeqvist just truffet det rette Ord.

Men Minering, Agerdyrkning, Sømandsskab, som jeg hidtil har
talt om, — alt dette hører jo til den simple Mands Næringsdrift.
Og derfor, kan nogen sige, er det ikke at undres over, at han er
hjemme i de Ting; men prøv ham i nogen af de dannende
Videnskaber, Historie f. Ex., og der vil han nok staa tilbage.

Jeg ved ogsaa, at jeg selv mangen Gang har været utilfreds
over at finde, at den norske Almuesmand for det meste kjender
saa overmaade lidt til Fædrelandets Historie, saa han af Sagaens
mærkelige Mænd neppe ved om mere end en, som de kaldte St.
Olaf. Han har indskrænket sig til at lytte til de Historier, som
gaa i Bygden om Bygdens egne Begivenheder og Personer i de
sidste to—tre Menneske-Aldre.

Men engang, jeg hørte en Bygdemand fortælle slige
Bygde-Historier, fik jeg en Forestilling om, hvilken Menneskekundskab og
historisk Sands der ogsaa saaledes kan udvikles. Og siden jeg
først engang blev opmærksom paa det, har det siden stadig
fornøjet mig at høre vore Almuesmænds Fortællinger; der er noget
af de gammel-norske Sagaers ejendommelige Art i dem, saa det er,
som saa du den hele Begivenhed, hvordan den gik for sig, og
kjendte paa dig, hvad der rørte sig i det Menneskes Hjerte og Sind,
som der fortælles om. I saadanne livagtige, men ellers simple
Fortællinger glimter stundom Geniet frem.

Geni hos den simple Mand? Henrik Wergeland vilde, at de
Genier eller begavede Sjæle, som monne fødes blandt Fattigfolk,
skulde opdrages paa Statens Bekostning, at der kunde blive store
Mænd af dem, til at lyse for Nationen som Stjerner over Landet.
Men da jeg engang sad i en Skolestue i Lom i Gudbrandsdalen og
saa en liden rødkindet en og lagde Mærke til, hvorledes han hang
med Øjnene ved den gamle Skolemesters Læber, da maatte jeg
tænke ved mig selv, at dersom denne Otteaarige skulde blive en
simpel Mand som Husmanden, hans Fader, saa var det jo netop
Guds kjærlige Vilje, at denne simple Stand ikke skulde mangle
begavede Aander. Under den udvortes Ringhed kan der jo ogsaa
saa vel trænges til Begavelsens Lys og Aandens Opløftelse.

Det kan være artigt nok at høre en Udlændings Dom om den
simple Mand i Norge, og jeg blev ialtfald selv opmærksom paa
Ting, som jeg ikke havde tænkt paa før, da jeg traf til at læse
følgende Fortælling af Engelskmanden Forbes, en anseet Lærd, som
rejste her i Landet i Aaret 1851. Fra Bergens By gjorde en norsk
Herre ham Selskab ind til Mauranger, og herfra vilde de tage lige
op og gaa over Folgefondens Snefjeld til nærmeste Bygd paa den
anden Side. En Bondemand og hans Datter – det maa da vist
have været hjertelig simple Folk — paatog sig at gaa med som
Vejvisere og bære Tøjet og Nisten. Midtvejs forfærdedes
Engelskmanden for sin Rejsekammerat, der var uvant med dette Slags
Anstrengelser og ikke orkede at gaa mere; det gjaldt om Livet her i
denne Sne-Ørken; nogen Hvile og et Glas Vin styrkede dog den
Udmattede, og langt om længe naaede de ned af Fjeldet did, hvor
de agtede sig, og med usigelig Glæde saa de allerede et Hus med
rygende Skorsten i Nærheden. Men her satte Bonden og
Bondepigen sig ned, tog Byrderne af Ryggen, aabnede et Knyte, som
de havde med for sig selv, og lod til at give sig god Tid.
Engelskmanden spurgte, hvad dette skulde betyde; men de forstod det
ikke. Han skjændte; men det forstyrrede dem heller ikke, og de
blev ved sit. Endelig skjønnede den Fremmede det: de vilde ordne
paa sine Klæder, for at se lidt pyntelige ud, før de gik ind paa
den fremmede Gaard. Dette slog den Rejsende, og hans
Utaalmodighed vendtes til Velvilje og Agtelse for disse simple Folk,
som røbede saa megen Selvagtelse. Saa vidt han havde faret, i
Schweiz og ellers videnom i Udlandet, syntes han ikke at have seet
saadant før.

Men, det er saa gjennem-norsk, dette Træk, lige ens i alle
Norges Stifter. En Arbejds-Bonde gaar ikke lettelig i et
Snar-Ærinde ind til Naboen paa samme Gaard, uden ialfald at rette lidt
paa sin Dragt; skal han hen paa en anden Gaard, maa han ialfald
have en bedre Trøje paa, og han er søndagsklædt, naar han skal
et Ærinde udenfor Bygden. Og som Bonden saa Husmanden, og
som Husmanden saa den vel opdragne Tjenstekarl og Gjætergut
efter fattig Lejlighed.

Det skulde føre mig for vidt, om jeg ogsaa vilde forsøge paa
at forklare den Betænksomhed og Finhed, hvormed denne samme
simple Mand ved at belægge sine Ord, naar han skal indlede og
fremføre sit Ærinde. Jeg skal kun sige, at, dersom nogen lider af
Heftighed og Fremfusenhed, saa skulde han søge Lejlighed til at
komme i Lag og omgaaes fortrolig med den norske Almuesmand,
for at lære Sindighed af ham.

Ja, der bor meget i den simple norske Mand og Kvinde, og
det mærkes paa deres Kundskab og Dannelse, at den sunde norske
Folke-Skik kan give Ungdommen en ypperlig Opdragelse.

*
</chapter>
<chapter name="Folkedigtningen. I. (M. B. Landstad)">
<table o>
<td 2 c><h2>Folkedigtningen.</h2>
<td 2 c><h2><small>I.</small></h2>
<td c> <small>(Af M. B. Landstad.)</small><td><footnote>Norske Folkeviser, samlede og udgivne af M. B. Landstad, Kristiania 1853, 8vo, S. 1.</footnote>
<td 2 c>————
</table>

Øvre Thelemarken er ved sin afsondrede Beliggenhed,
saavelsom paa Grund af Folkets Karakter, et af de Distrikter i vort
Fædreland, hvor Oldtidens Sprog og Leveskik længst har
vedligeholdt sig. Naar man kommer over Midheien til Hitterdal eller
Gransherred, bliver enhver Fremmed overrasket ved det Antike,
som pludselig fremstiller sig for ham i Huse, Dragter, Sprog og
Levemaade, og han maa tro sig hensat mange Aarhundreder
tilbage, lige ind i Sagatiden. Folket elsker det gamle Tilvante og
har Mistro til det Nye, som derfor sent vinder Fodfæste i
Fjeldstuen. Hvor meget der end i visse Retninger kan være at udsætte
paa denne Folkets Tilbagebliven i Tidens Strøm, saa vil dog
Sprogforskeren, Oldgranskeren, Poesiens og Nationalitetens Ven, naar han
faar Anledning til at gjøre sig bekjendt med Folket, finde meget,
som for ham har Værd, og han vil føle sig taknemmelig for de
ægte Malme, som endnu kunne brydes i deres Fjelde, og for det
Emningstræ, han finder gjemt og opsparet i de mørke Skove, hvor
Øxen endnu ikke har naaet hen. Dørene til Fjeldstuen ere
imidlertid nu paa mange Maader opladte, og den nyere Tid med sine
brogede, vexlende Former trænger ogsaa herind med en sejrende
Magt. Der er nu en Overgangstid hos os i Fjeldbygderne, hvor
det Nye brydes med det Gamle, og en broget Blanding kommer
tilsyne saavel i Legemets Klædebon som i Aandens, der er Sproget,
og det gjælder nu at redde, hvad der kan reddes og fortjener at
opbevares af det Gamle, der allerede for en stor Del er fortrængt
til de øverste Fjeldkløfter.

Her findes der dels en Del mærkelige Levninger af gamle
Kvad, opbevarede i Hukommelsen og ved mundtlig Overleverelse
forplantede til den nuværende Slægt, dels er her en i samme Aand
fortsat poetisk Produktion, der, uafhængig af vor Literatur, indtil
den sidste Tid saa godt som har været upaaagtet og ubekjendt.
Den har iført sig den simplest mulige Dragt og gestalter sig nu
fornemmelig som Stev. Denne Poesi, i hvilken Folkets Tænkesæt og
Maade at være paa afspejler sig, fremtræder ganske fordringsløs,
kun som uvilkaarlige Hjertets Udgydelser, flygtige Reflexioner, eller
Udbrud af Lune og Vid. Der er stedse noget nyt, baade i deres
Musik og Sang, af samme Slags som det ældre; men Ingen ved, og
Ingen spørger om, hvorfra det kommer. Med sin Hardangerfele,
sine Slaatter, sine Stev og andre Viser staar vort Fjeldfolk paa sin
egen Grund, ganske isoleret fra den dannede Kreds, der mere henter
sit udenfra end udvikler det af sit eget Indre, men taber derfor
ogsaa mere og mere den nordiske Ejendommelighed og Nationalitet.

Thelebondens Poesi og Musik staar derhos som en
ejendommelig og selvstændig Produktion i den nøjeste Samklang med den
ham omgivende Fjeldnatur; dens dybe Vemod klinger derigjennem,
dens Storhed, Hemmelighedsfuldhed og Rædsler afspejle sig deri.
De ømme Følelser, hvoraf man i Poesien er vant til at
overstrømmes, mangle nu som fordum vort Folk; kjælen og blødagtig Elskov
hører ham ikke til. Kun af og til hører man et dybt Suk fra
Bjerkeliden, hvor Pigen i et vemodigt Stev græder over sin haabløse
Kjærlighed eller udtaler sit Hjertes ømme Længsel. Fantasien er
derimod levende og stærk, og til dens vildeste Flugt overlader han
sig hel gjerne. I sine Viser ønsker han hellere at se Fantasifostre
end Hverdagsmennesker, hellere at høre om Mod, Manddom,
Tapperhed og Trolddom end om Venskab og Kjærlighed. Jo stærkere
Billederne ere tegnede, desto bedre; de blive endog ofte ved sin
Grandiositet uskjønne og grændse til det Komiske. De
fremtrædende Personer gjøres til Jutuler og maales med Fjeldene. Af denne
Beskaffenhed finde vi ogsaa den oldnordiske Poesi at være, f. Ex. i
Eddakvadene, og det er interessant at lægge Mærke til, hvorledes
Folkeaanden har vedligeholdt sit særegne Præg igjennem mere end
et Aartusinde, eller saa langt op, som vi ere istand til at forfølge
den, og ned til vore Dage. De Viser, om hvilke dette især gjælder,
ere vistnok blevne til paa en Tid, der ligger meget fjern fra den
nærværende, have tildels udviklet sig af oldnorske Skaldekvad, og
kunne antages i en tidligere Periode lige saavel at have tilhørt de
mere som de mindre Dannede og Oplyste af Folket, hvis Smag
dengang i saadanne Sager stemte overens. Men at vort
Almuesfolk har bevaret dem iblandt sig, utrykte og uskrevne, igjennem
Aarhundreder, beviser, at denne Efterklang af Oldkvadene har været
dem kjær, at Slægtskabets Baand imellem Folket fra idag og den
oldnordiske Poesi endnu er meget stærkt, og at det, der skal tiltale
Folket, maa være Blomster med hjemlig Duft og Farve, udsprungne
af den samme Rod og nærede af den samme Jordbund.

Medens en klassisk Literatur har indvirket alt for stærkt paa
vor Poesi, er denne bleven fremmed for Folket. Det Skjønne og
Harmoniske i Formen har ikke kunnet erstatte den Mangel paa
Indhold, Aand og Kraft, som saa ofte har været sporet hos vore
Digtere. Der har heller ikke paa meget lang Tid været nogen
profan Digter iblandt os, af hvem Folket her har følt sig tiltalt.
Saavel Indholdet som Sproget har været dem for fjernt og fremmed.
Det forrige Aarhundredes Selskabssange oxg Romancer interessere
dem lige saa lidt som dets moralske Læredigte. End ikke Zetlitz
var en Folkets Digter, uagtet han gjerne vilde være det; det var
altsammen Sager, der havde sin Rod i en Folket fremmed Jordbund,
og hans Sange for Bondestanden ere allerede for Størstedelen glemte.
De senere Digtere ere lidet bekjendte og istemme heller ikke i
Almindelighed de simple, dybe og kraftige Toner, som finde Gjenklang
hos Folket.

Den Iver og Interesse for det Nationale i alle Retninger, som
nu er vaagnet, spaar en bedre Fremtid. Men under de paapegede
Omstændigheder, og imedens blandt de Ordførende hartad Intet
duede uden det Fremmede, kan man ikke undres paa, at Folket
ligesom drog sig tilbage i sig selv, holdt fast paa, hvad de havde
modtaget i Arv fra Fortiden, og forresten hjalp sig selv med Stev
og Smaastumper, saa godt de kunde, men fik en let begribelig
Undseelse for aabenlyst at kvæde sine gamle Sange for os, hvem de
antog dem at være en Forargelse. Imidlertid — jo mere Folket
føler sig tiltalt af og paavirket af det Nye, desto snarere vil deres
gamle Kvad nedsynke i Glemsel; og det er allerede paa gode Veje.
<chapter name="Folkedigtningen. II. (Jørgen Moe)">
<table o>
<td 2 c><h2><small>II.</small></h2>
<td><small>(Af Jørgen Moe.)</small><td><footnote>Af Indberetning om en 1846 med offentligt Stipendium foretagen Rejse til Hardanger, meddelt i Norske Universitets- og Skoleannaler, 2den Række, B. V, S. 277.</footnote>
<td 2 c>————
</table>

Det er en besynderlig Kjendsgjerning, at Kjæmpevisen, af
alle Folkedigtningens Arter utvivlsomt den mest betydningsfulde,
kun meget sparsomt forekommer andetsteds i Norge end i
Thelemarken og især dennes nordvestlige Trakter. Næsten overalt ellers,
hvor man støder paa en enkelt saadan Digtning, har den et
Sprogidiom, som ligger vort Skriftsprog nærmere end Egnens Dialekt, –
et Tegn til, at den ikke her ganske selvstændig er skudt op af
Jordbunden, eller dog nu fremtræder i en mindre oprindelig Skikkelse.
Den norske Kjæmpevise synes at udmærke sig ved en sikker
Opbevarelse af de mythiske Stoffer og ved Djærvhed og Dygtighed,
men ogsaa ved raa Kunstløshed i Behandlingen.

Saavidt jeg ved ejendommelig for vort Land er Stevdigtningen.
Stevet er et firelinjet lidet Digt, i hvilken ene Strofe hele Tanken
sammentrænges. Dets Hjem ere vore sydvestlige Dalstrøg,
fornemmelig Thelemarken og Sætersdalen, og hvor det forekommer
udenfor disse Egne, viser det sig altid som en Produktion paa anden
Haand. I de førstnævnte Bygdelag har man to Slags Stev, de
saakaldte gamle, der ere lagte til den dybe, melankolske
Draumkvætone, og de nyere, der allesteds have samme Versschema, men
gjerne i hver Bygd synges til en lidt forandret Melodi. De første
fortjene størst Opmærksomhed, baade som Levninger fra en forgangen
Tid, til hvis Belysning de give Bidrag, og fordi de, ligesom baarne
paa og farvede af hin Melodi, i og for sig have et dybere og
djærvere Indhold. Men de have utvivlsomt endnu en anden Interesse.
Det synes nemlig vist, at flere af disse Stev ere Fragmenter af
Kjæmpeviser, der i sin Helhed ere gledne ud af Folkets Minde,
og hvoraf kun de Brudstykker ere reddede, hvori Følelsen i et mere
lyrisk Udtryk kommer frem. Dette forekommer mig saameget
mere sandsynligt, som flere af de Smaadigte, der saaledes synges
som og udgives for gamle Stev, have ikke en, men to
sammensluttende Strofer. Men den største Del ere vistnok blevne til og
have altid været brugte som Stev. De nyere Stev ere alle fra først
af brugte som saadanne og have enten et spidst eller et ømt Indhold.
<footnote>Stevene ere at betragte som en Levning af den Improvisation, gjennem
hvilken Fædrene med Lethed og Kraft udladede deres livfulde Indre. At «stevjast»
er en selskabelig Underholdning, der er meget almindelig i flere Fjeldbygder, saavidt
jeg ved især i den sydvestlige Del af Landet; den bestaar i en Sangvæddekamp
der aabnes af en Stever i Stimet (Laget), idet han med udfordrende Blik og Tone
synger en af de gjerne staaende Udæskningsformer, som:
<poem>
«Stevjast med me, kan de lite nytte,
men eg ska laane deg Krok og Lykke,
og eg ska laane deg Lykkje og Krok —
aa hegt saa Kjæften din vel ihop!»
</poem>
Den, der har optaget Handsken, svarer f. Ex.:
<poem>
«Aa eg ska ta dine Ord paatverke,
saa dine Kjakabejn dei ska verke,
og eg ska ta dine Ord paa Sned,
saa Nasetippen ska hænge ned!»
</poem>
Jeg har med Flid valgt et Par af de mest grandios-storsnudede Intimationsvers,
for at vise, at vore Folkesangere i deres Kontroverser ikke i dette Stykke staa
tilbage for vore dannede Poeter; men skulde alligevel nogen tro, at de maa give
tabt, ved jeg ikke at redde dem paa anden Maade, end ved at gjøre opmærksom
paa det livfulde Lune i deres Praleri; det turde igjen skaffe Ballance tilveje. Naar
Kampen saaledes er aabnet, gaar man løs paa hinanden med Stev af broget
Indhold, saalænge indtil den ene er udtømt og derved overvunden. Man maa
imidlertid ikke forestille sig det hele som Improvisation; de ægte Stevere ere udrustede
med en hel Dynge udenadlærte Stev, blandt hvilke de under Striden kun have at
gjøre Udvalg, eller hvoraf de vælge og siden akkommodere det Valgte i dets
Enkeltheder; thi den enes Stev udgjør altid et supplerende eller responderende Led til
den andens foregaaende. Kun naar Kjæmperne blusse ret op, improviseres alt
imellem, og disse Øjeblikkets Tankefugle have da baade Næb og Klør. I en anden
Forstand, i sin Oprindelse nemlig, er derimod naturligvis hele Kampens Stevrække,
som al Folkepoesi, Improvisation; kun ikke af den Stever og fra det Stim. Ogsaa
den Skik skulle Steverne have arvet fra de gamle Skjalde, at de flittigt væde
Struben, saa Sangen ej skal lyde rusten; men dette er ogsaa den eneste Pause, der
tør finde Sted, saalænge Kampen staar paa.

<tab><tab><tab>(Af J. Moes Indledning til Samling af Sange, Folkeviser
og Stev i norske Almuedialecter, Kristiania 1840, 8vo).</footnote>
«Ranglevisen» ser Folket selv ned paa med en vis
Ringeagt. Benævnelsen kan man forklare sig af Strofen:
<poem>
«Aa denne Visa kan Ingen kjende,
Aa denne Visa har ingen Ende,
Aa denne Visa har gjort sig sjøl,
Hu kom naa rekandes paa ej Fjøl.»
</poem>

Ranglevisen gjør sig virkelig selv i egentligere Forstand end
nogen anden, og jeg har derfor ogsaa hørt den nævne Heimløyse
(Hjemløs) og Rennestev. Det er umuligt at gribe en slig Vise ved
Halen; thi den forlænger sig i næste Grænd. Oftest har den et
spidst, ja skjærende Indhold og fremstaar, naar et og andet i en
Bygd vækker dens Forargelse eller Lyst til Spas, da blot En
behøver at sætte det første Skjemte- eller Spottevers i Gang, saa
«reker» Visen bestandig frem, baaren og øget af Folkets satiriske
Stemning.

Barnevisen — i Thelemarken Baantull — forekommer Landet
rundt; thi overalt har Moderlæben Toner, til hvis Takt Barnet
dysses i Slummer. Barneviserne have sjelden nogen Betydning
uden i Forbindelse med Melodierne, der altid have en vuggende
Bevægelse. De ere Vuggens Barcarole, hvad enten Moderen ejer
en snedkret Gynge eller hendes Armod henviser hende til den,
Naturen har givet hende i hendes egne Arme. Den samme
Barnevise findes gjerne med nogen Variation udbredt over de fleste Egne
af Landet, den er ofte skandinavisk Fællesgods, ja gjenfindes tidt
hos Tydskerne.

Slaat og Lok kaldes de sangbare Smaadigte, der ere lagte til
en Melodi, komponeret enten for Fele, Langleg, Prillehorn, Lur
eller hvilketsomhelst af Folket kjendt Instrument. Til de fleste
yndede Slaatter er der sat Ord, som enten søge at give en
Situation af Folkelivet eller en Naturstemning, og som, hvor
ubetydelige Ordene i og for sig kunne være, sammen med Melodien ofte
paa en forbausende Maade udtrykke, hvad de ville. Men for at
fattes maa disse Digte, mere end nogen af de foregaaende Grupper,
høres i de Natur- og Folkesituationer, for hvilke de ere Tolk.

Nær Folkeviserne staa endnu Folkelegene, hvori ikke sjelden
Sang forekommer, og Gaaderne, der, om de end ikke synges, ofte
fremtræde i Versets Form, snart med Enderim, snart med
Bogstavrim, snart med begge Dele. Legene kaldes endnu i flere
østenfjeldske Trakter Vakeleiker. De danne selskabelig Underholdning
i Lag og Gilder, hyppigst i Julehøjtiden, men ogsaa ellers, f. Ex.
i Ligfærd, hvor Dans ej ansees passende.

*
</chapter>
<chapter name="De norske Folkeeventyr (Max Müller)">
<table o>
<td 2 c><h2>De norske Folkeeventyr.</h2>
<td c><small>(Af Max Müller.)</small><td><footnote>Efter en Bearbejdelse af A. K. i «Aftonbladet» for 19. Sept. 1878.</footnote>
<td 2 c>————
</table>

Brødrene Grimms rige Eventyrskat var længe for det dannede
Europa noget i sit Slags enestaaende, indtil Dasent ved sin
fortrinlige engelske Oversættelse af Asbjørnsens og Moes Folkeeventyr
fæstede Opmærksomheden paa Norges Eventyrskat. Hinanden saa
lige som Tvillinger, eje disse Tysklands og Nordens Minder en
Interesse, som vi selv forbauses over, at de i al sin Barnslighed kunne
tilvinde sig hos os.

Ingen fin Intrige kan her spænde vor Nysgjerrighed. De
indeholde ingen pragtfuld Beskrivelse à la Kingsley af et Sceneri, som
blænder vort Øje, ingen Analyse à la Thackeray af de menneskelige
Lidenskaber, som lægger Beslag paa vor Opmærksomhed. Nej,
alt drejer sig om Konger og Dronninger, Prinser og Prinsesser,
hungrige Tiggere og venlige Feer, slue Gutter og dumme Trolde,
gamle Hexer og Ungmøer, der ere hvide som Sne og røde som
Blod. Endog Fanden selv er paa denne primitive Skueplads en
vigtig Personlighed. Historien selv er kort og sælsom, fuld af
paatagelige Urimeligheder og kaad Spas. Vi kjende den fra
Begyndelsen til Slutten. Stedmoderen bliver slidt istykker, og Askefis
bliver en stor Konge. Troldet synker sammen, idet Solen rinder,
og Fanden bliver saa længe plaget og narret, indtil han er glad
ved at faa slippe hjem. Og alligevel sætte vi os ned og læse, en
Taare lister sig frem i Øjet, vi le, og vi blive bedrøvede, naar
det heder:
<poem>
<small>«Snip, Snap, Snude —
saa er Historien ude.»</small>
</poem>
Der er ganske vist et Trylleri i disse simple, gamle Historier,
skjøndt det ikke vilde nytte til noget at forsøge at bestemme,
hvori det ligger. Vi se undertiden et Landskab, som aldeles ikke
har noget ejendommeligt ved sig. Det er jo kun en Elv, en Bro,
et rødt Murhus og nogle mørke Træer, og alligevel staa vi der og
stirre, indtil det dugger for Øjet, uden at vi ved, hvad det er, som
fængsler os. Kanske findes der i dette hverdagslige Landskab
noget, som minder os om vor Hjembygd eller om et Sted, hvori
vi har tilbragt nogle lykkelige Timer. Forholder det sig kanske paa
samme Maade med disse enfoldige Historier? Gjenkalde de Minder
fra en fjern Hjembygd eller en lykkelig Barndom? Vække de igjen
til Liv fantastiske, forlængst fra Erindringen forsvundne Drømme,
minde de om Forhaabninger, som aldrig skulle blive til
Virkelighed? Er der igjen hos os en barnlig Følelse, der fremkaldes af
den barnlige Beretning? Hvis saa er Tilfældet — og det er det
hos de fleste af os — saa behøve vi kun at slaa Bogen op og
flyve ind i Drømmelandet, ride paa Nordenvindens Ryg til Slottet,
som ligger «østenfor Sol og vestenfor Maane». Men det er ikke
helt og holdent et Drømmeland. Der findes et virkeligt Liv — et
Liv, paa hvilket et Barn tror, et Liv, hvor det gode altid belønnes
og det onde straffes, og hvor alt, som vi alvorligt stræbe efter, er
muligt. Vi smile kanske til disse Drømme; men denne
Barneverden er alligevel i en Betydning en virkelig Verden.

Hvad kan være sandere end Beskrivelsen af Askefis og hans
Karakter? Her ligger han og lader sig, medens alle andre arbejde.
Han hviler, med den dybe Ironi, der ligger i den Kraft, som ved,
at dens Dag ogsaa engang vil komme, og som ved, at den imens
kan vente. Under Spot og Haan ruster han sig, og selv efterat
han har udført sin Stordaad, vender han igjen tilbage til sin Aske
og sidder atter, lad, skidden og foragtet ved Gruen, indtil Tiden
for en endelig Anerkjendelse kommer, da Smudsen og Fillerne
falde af ham, og han staar der i kongeligt Skrud, med for stedse
erkjendt Majestæt.

En anden Gang se vi en hovmodig Prinsesse, ydmyget og
knust af Kjærlighedens Magt, blive en trofast, elskende Hustru. I
Begyndelsen forarges vi over hendes Stolthed, vi glæde os over
Gjengjældelsen; men vi røres over hendes Smerte og Ulykke, da
hun opgiver alting for Tiggeren og følger ham. Vi føle med
hende, naar hun udbryder: «Ak — Tiggeren, Barnet og Hytten!»
Vi glæde os med hende, naar Prinsen siger: «Her er Tiggeren og
Barnet; lad os saa brænde Hytten af!»

Men der gives noget, der er lige saa vidunderligt og
fængslende som Indholdet i disse Eventyr. Det er deres Vandring helt
fra Asien af og til vort Norden.

Sprogvidenskabens Resultater ere nu kjendte af enhver
videnskabeligt dannet Mand. Skolegutten lærer nu, hvad der ved
Aarhundredets Begyndelse vilde være bleven anseet for en Urimelighed,
at ikke blot de germaniske, latinske, græske, slaviske og keltiske
Sprog, men ogsaa Indiens og Persiens Sprog høre til den samme
store Sprogfamilie. Før Splittelsen gaves der naturligvis et fælles
Sprog, som taltes af Grækernes, Romernes, Persernes og Indernes
fælles Forfædre, et Sprog, som hverken var Græsk, Latin, Persisk
eller Sanskrit, som til alle disse stod i det samme Forhold som de
romerske Sprog til Latinen, eller Bengali, Hindustani og Marathi
til Sanskrit. Man har ogsaa paavist, at de Stammer, som brød op
for mod Nord at opdage Europa, ikke blot tog med sig et fælles
Sprog, men ogsaa en fælles Tro og en fælles Mythologi. Dette
er Kjendsgjerninger, som den sammenlignende Sprogforskning har
bragt for Dagen.

Vi finde ikke blot samme Ord og Endelser i Sanskrit og i det
gothiske Sprog; vi finde ikke blot samme Navn for Zeus og mange
andre Guddomme i Sanskrit, Latin og Græsk; men dertil hører
ogsaa netop de samme Historier og Sagn, som Barnepigerne i
Thüringen fortælle næsten i de samme Ord som de, hvori Børnene
i de norske Bygder lytte til dem, og som de, hvori Ungdommen
i Indiens Skove annamme dem som den ariske Stammes Arvedel.
Deres Udspring fører os tilbage til længst forsvundne Tider, da
Grækerne endnu ikke havde sat sin Fod i Europa, og Hinduen
endnu ikke havde badet i Ganges’s hellige Vande. Vi ville dog
ikke paastaa, at den gamle Amme, som paa sine stærke Knæ har
vugget den indiske og den tyske Races Forfædre, har fortalt hver
enkelt Historie om Snehvid og Rosenrød netop saaledes, som vi
læse den i Asbjørnsens og Moes «Norske Folkeeventyr».

Det er alligevel i Virkeligheden sandt — og en Sammenligning
mellem de norske Historier og de af Brødrene Grimm samlede
Eventyr viser det tydeligt — at et Folks Erindring med
vidunderlig Ihærdighed fastholder dets Folkeeventyr. Norges skandinaviske
Beboere ere ved sit Sprog mere end tusinde Aar skilte fra sine
teutoniske Brødre paa Fastlandet, og alligevel eje de ikke blot det
samme Forraad af Folkeeventyr, men de fortælle dem i flere
Tilfælde næsten med de samme Ord. Her ville vi dog kun søge at
vise, at Spirerne til disse Eventyr tilhøre et Tidsrum, der gik forud
for den ariske Stammes Splittelse, at det samme Folk, som paa
sine Vandringer til Norden og til Syden førte med sig Navnene
paa Sol og Dæmring og Troen paa Himmelens straalende Guder,
i sit Sprog og i sin mythologiske og sproglige Fraseologi ejede de
mere eller mindre udviklede Frø, som i hver Jordbund og under
hvert Himmelstrøg maatte voxe op til de samme eller ligeartede
Planter.

Dette er imidlertid et Emne, som kræver forsigtig Behandling
og omsorgsfuld Undersøgelse. Der gives nemlig en anden Vej, ad
hvilken inden historisk Tid disse Eventyr kunne være komne fra
Indien til Europa eller fra Europa til Indien. I den sammenlignende
Sprogforskning maa man overalt følge den samme Fremgangsmaade.
Foruden de Ord, som Græsken oprindelig har tilfælles med Latinen,
findes der en anden Ordklasse, som det latinske Sprog modtog i
fuldstændig Stand fra det græske. Man kalder dem «fremmede
Ord», og de udgjør i de nyere Sprog en betydelig Bestanddel.
Det samme er Tilfældet med de indoeuropæiske Eventyr.
Adskillige af Lafontaines Fabler ere identiske med saadanne, som
forekomme i de sanskritske Fabelsamlinger Pannkatantra og Hitopadesa.
Sylvestre de Sacy har paavist dette. Omtrent Aar 570 e. Kr.
blev et Sanskritværk, som netop indeholdt disse Fabler, ved den
persiske Konge Nuschirvans Hof oversat paa det oldpersiske
Pehlevisprog. Et Aarhundrede senere blev Bogen oversat paa Arabisk,
og i det 15de Aarh. udkom den i den berømte persiske
Oversættelse «Anvari Suhaili». Allerede i det 11te Aarh. havde man
imidlertid en græsk Oversættelse fra det Arabiske, og i Aar 1697
udgaves den græske Text med latinsk Oversættelse. Ad andre
Veje fik man en Oversættelse af Johan af Capua, fra hvilken der i
det 16de Aarh. udgik viden spredte tyske, spanske, franske og
italienske Oversættelser. I det 17de Aarh. kom en ny Strøm af
orientalske Fabler gjennem en af David Sahid i Sapahan besørget
fransk Oversættelse, og fra den hentede Lafontaine Emnet for sine
senere Fabler. Det er ad en saadan Vej, at Eventyrene om «de
syv vise Mestere», om «Heldegardis og Talandus» m. fl. ere
naaede til os.

Men der gives Eventyr, som ere fælles for den ariske Stammes
forskjellige Udgreninger, og som ikke saa sildigt som under
Nuschirvans Regjering have kunnet gaa over til Europa. Det er gamle
ariske Eventyr, ældre end Pannkatantra, ældre end Odysseen, ældre
end den ariske Stammes Splittelse. Vi kunne dog blot nævne et
eller to tydelige Beviser derpaa.

I Pannkatantra findes en Historie om en Konge, som befalede
sin Yndlingsabe at holde Vagt over ham, medens han sov. En Bi
satte sig paa Kongens Hoved, og Aben kunde ikke jage den bort.
Den tog derfor et Sværd, dræbte Bien, men med det samme ogsaa
Kongen. En lignende Parabel har man ogsaa lagt i Buddhas Mund.
En skaldet Tømmermand blev stukket af en Myg. Han kaldte sin
Søn til Hjælp. Denne tog en Øxe, kløvede Dyret, men med det
samme Faderens Pandeskal. Denne Fabel kom gjennem «Anvari
Suhaili» til Lafontaine. Den samme Fabel er imidlertid i en meget
ældre Tid kommen til Europa, og endskjønt Moralen er bleven
ændret, er der dog ingen Tvivl om, at Fabelen hos Phædrus om
den skaldede Mand, som for at dræbe en Flue slog sig selv et
dygtigt Slag i Hovedet, oprindelig er fra Østerlandene. Sandsynligt
er det, at et gammelt arisk Ordsprog — noget saadant som «Gud
bevare mig for mine Venner» eller «Tænk paa Kongen og Bien» —
allerede fra gammel Tid har været i Folkemunde. Et saadant Ord
trængte til en Forklaring, og saa blev Historien til for at belyse
Ordet. I vore skandinaviske Eventyr findes der en Historie, som
fortræffelig viser dette.

En Forbigaaende saa en Kone, som stod og dunkede sin Mand
med et Vedtræ i Hovedet, over hvilket han havde en Skjorte, der
manglede Halsaabning. «Hør du Kjærring, vil du slaa Manden din
ihjel?» «Aa nej,» svarede hun, «jeg vil blot gjøre et Hul i
Skjorten, saa han kan faa Hovedet igjennem.»

Historien om «Æslet i Løvehuden» kjendte Platon i
Ordsprogets Form. Den gjenfindes i Hitopadesa som Fabelen om «Æslet
i Tigerhuden». Flere Træk af Dyrelivet, som vi kjende fra Phædrus,
findes ligeledes i Hitopadesa. Den gamle romerske Fabel om
Mavens Strid med de andre Lemmer, som Menenius Agrippa benyttede,
fortaltes langt tidligere i Indien.

Med Hensyn til de gamle ariske Fabler er det bleven
bemærket, at de fleste af dem synes saa naturlige, at de mere end en
Gang kunne være blevne digtede. Dette er en daarlig Indvending,
endskjønt den kan have nogen Betydning. Fe-Eventyrene rammes
dog ikke af den; thi de kunne sandelig ikke kaldes naturlige. De
ere fulde af de unaturligste Billeder og af Vidundere, som intet
menneskeligt Øje har skuet. Om mange af dem vide vi, at de
ikke ere digtede, men udgjør den sidste Levning af en halvforglemt,
misforstaaet og atter begreben Mythologi. Dasent har paavist
Overgangen fra en Mythe til en Historie i Eventyret om den vilde Jæger,
der oprindelig var den germaniske Gud Odin. Han vilde have
kunnet gaa endnu længere tilbage, fra Odin, Jægeren, til Indra,
Stormens Gud, i Veda og fremover fra Hellequin i Frankrig til «le
grand veneur» i Skovene ved Fontainebleau.
<footnote>Paavisningen af disse Slægtforhold er tildels givet i P. Chr. Asbjørnsens
Afhandling om Aasgaardsrejen i Th. Gräszes «Jäger-Brevier«, 2. Ausg., Wien 1869,
samt i den dertil, af den tyske Udgiver føjede Note.</footnote> Den behændige
Skytter Wilhelm Tell, hvis mythiske Karakter Dasent stiller udenfor
al Tvivl, er det sidste Gjenskin af Solguden, enten vi nu kalde ham
Indra eller Apollo eller Ulysses. Deres Skud ere ufejlbare. De
træffe Æblet eller hvilketsomhelst andet Punkt og sine Fiender med
den samme Bue. De utallige Historier om alle disse Prinsesser og
Dronninger, som hensmægte i mørke Fængsler og altid befries af
unge, straalende Helte, lade sig alle føre tilbage til de Myther, som
handle om Vaarens Befrielse for Vinterens Baand, Solens Udløsning
af Nattens Mørke, Dæmringens Tilbagekomst fra det fjerne Vesten
eller Vandets Forløsning fra Skyens Fængsel. I Veda-Sangene, i
hvilke Naturens Magter endnu neppe have antaget en fastere
guddommelig Personlighed, læse vi om de Skatte, som Lysets Gud
gjenvinder fra de mørke Skyer. Disse Skatte ere den efter et
heftigt Tordenvejr kommende Regn. Snart hede de Kjør, som af
Røvere holdes skjulte i Huler, snart Gudernes Hustruer, som blive
Fiendens. Deres Fangenskab kaldes en Forbandelse, og naar de
udfries fra det, prises Indra, for at han har ødelagt «Høstens syv
Slotte». I Veda-Sangene heder Ransmanden eller Fienden «Ormen
med de syv Hoveder».

Ved Kristendommens Indførelse forsvandt de gamle Guder, men
Sagnene om dem vilde ikke dø for det. De kunde nu ikke
fortælles om Guderne; thi de vare døde eller — endnu værre —
forvandlede til onde Væsener. De paadigtedes derfor Helgener og
Martyrer, og mangen Apostel fik optræde i gamle Dragter, som
havde været Odins eller nogen anden Guddoms Eje. Den aller
besynderligste Rolle spillede herved Fanden i sin halvt kristelige,
halvt hedenske Dragt. De ariske Folkeslag havde ingen Djævel.
Pluto var, trods sit mørke Anstrøg, en respektabel Personlighed,
og skjønt Loke var en ondskabsfuld Knegt, var han alligevel ikke
nogen Djævel. Ogsaa Hel saavelsom Proserpina havde seet bedre
Dage. Derfor behandlede Germanerne, efterat de vare blevne
fortrolige med Forestillingen om en virkelig Djævel, den semitiske
Satan, ham paa den godmodigste Maade. I alle de Streger, som
han før havde spillet Guder og Mennesker, blev han nu jevnlig
overlistet, og paa denne Maade opstod en ny Karakter, den
stakkels dumme Fanden, som ikke sjelden fremtræder i de tyske og
nordiske Eventyr.

Hele denne brogede Skare af Billeder og Skikkelser, til hvis
Bedrifter vi med Forundring og Henrykkelse i vor Barndom har
lyttet, hvis skiftende, gaadefulde Omrids vi har skimtet i Gruens
Gløder, den fremstaar nu for os i lige vexlende og interessevækkende
Former fra vort Folks Barndomstid, lige farverigt levende under
Indiens hede Himmel som under Skandinaviens Nordlys.

*
</chapter>

<chapter name="Det norske Folkesprog (P. A. Munch)">
<table o>
<td 2 c><h2>Det norske Folkesprog.</h2>
<td c>(Af P. A. Munch.)<td><footnote>Af en Anmeldelse af Ivar Aasens «Det norske Folkesprogs Grammatik» i Norsk Tidsskrift for Videnskab og Litteratur, B. II (1848) S. 282.</footnote>
<td 2 c>————
</table>

Ivar Aasens «Det norske Folkesprogs Grammatik» er ikke
alene en Prydelse for vor Litteratur, men det er et National værk,
af hvilket det hele Folk kan være stolt. Thi det lægger mere,
end noget Skrift i lignende Retning hidtil har formaaet, det norske
Folks ægte og ublandede nordiske Nationalitet for Dagen; det viser,
at den ældgamle, mere end tusindaarige Norrønatunge endnu
kraftigen lever og rører sig hos Folket og med en ægte, oprindelig
Klang, som man endog paa Island forgjæves søger. Og dette
erfarer man saaledes, at man ikke blot som hidtil af en Del sporadiske
Exempler faar en Slags dunkel Anelse derom, men det er klart,
grundigen og systematisk fremsat og paavist, saa at ingen Skygge
af Tvivl kan være tilbage. Det væsentlige, oprindelige er paa det
nøjagtigste og skarpsindigste adskilt fra det uvæsentlige og uægte;
de forskjellige Former ere omhyggeligen og skjønsomt
sammenlignede med hinanden og vurderede; det rene Sprogstof fremtræder
saaledes klart og let overskueligt; og det er fastholdt saa nøje, at
det ej længer kan gaa tabt, men vil, om endog Sproget selv skulde
ophøre at leve i vore Bygder, dog alene af denne Sproglære kunne
studeres og kjendes af alle kommende Slægter. Det er os en stor
Trøst og Stolthed at erfare saa haandgribeligen, at vi lige ned i
disse Tider, under saa uheldige ydre Omstændigheder for Sproget,
have kunnet bevare dette i en saa oprindelig Skikkelse. Vistnok
ere de fleste grammatiske Bøjningsformer bortslebne, ligesom ogsaa
Tilfældet har været med Nygræsken og i Almindelighed med nyere
europæiske Sprog i Sammenligning med de ældre, hvoraf de stamme.
Men det maa vel mærkes, at disse Bøjningsformer ikke udgjøre det
væsentlige i Sproget. De ere et Slags Maskineri, som man indretter
efter Tidernes Lejlighed. I ældre Tider var dette Maskineri mere
indviklet og tungvindt, skjønt smukt at se til og lærerigt at
undersøge; i vore Tider hjælper man sig med et simplere og lettere
Maskineri, og det er saa langt fra at være en Mangel ved et Sprog,
at det har kunnet afkaste hine Baand, at dette meget mere vidner
om dets Perfektibilitet. Jo mindre uddannet eller stemmende med
den fremadskridende Udvikling et Sprog er, desto mere indviklet
er derfor ogsaa dets Formlære. Af de europæiske Sprog ere ingen
simplere end det franske og det engelske, og de ere tillige de mest
dannede; ingen ere mere indviklede end det lappiske, finske og de
slaviske. Det væsentlige ved Sproget ligger derimod i dets
Lydsystem og Afledningsformer samt overhoved i dets Ordforraad. Og
i denne Henseende viser Ivar Aasens Skrift med aldeles utvivlsom
Klarhed, at vort Sprog aldeles intet har lidt i Tidens Storme, men
frembyder endnu samme ægte Klang, samme Former som i dets
mest klassiske Periode, og i langt højere Grad end den nuværende
islandske Mundart.

Vi lære her ogsaa at erkjende Sprogets Enhed. De mange
Dialekt-Egenheder, der hidtil snart af en, snart af en anden
Topograf eller Rejsende vare opsnappede, tildels misforstaaede og
fejlagtigt gjengivne, og som, siden indbyrdes sammenlignede, syntes
at vidne om en babylonisk Sprogforvirring, ere her ordentligt
sammenstillede, deres sande Væsen og Beskaffenhed er udviklet, og deres
underordnede Karakter som blotte Egenheder ved Udtalen er
fuldstændigen godtgjort.

Det Resultat, hvortil Forfatteren er kommen med Hensyn til
Udvalget af de retteste og ægteste Former, vilde være mindre
paafaldende eller interessant, hvis han stedse var gaaen ud fra
Oldnorsken og havde benyttet denne som sin Ledetraad. Men det
mærkeligste ved det hele er, at han med Flid har afholdt sig
derfra og kun inden det nuværende Folkesprogs egne Enemærker
hentet de nødvendige Oplysninger. Og dog ere de Former, han
opstiller som de ægte, aldeles de samme som de, der findes i de
bedste og ældste norske Haandskrifter. Disse Former ere ej
vilkaarligen udtagne, men det hele samlede Apparat viser, at ingen
anden end disse kunde vælges. Et bedre Vidnesbyrd om, at vort
Folkesprog er den gamle Norrønatunge, og at denne hos os har
bevaret sin ægte, oprindelige Klang og tilhører os alene som en
synderlig Ting, gjøres ikke fornødent. Om endog alle vore gamle
Haandskrifter vare sporløst forsvundne, saa vilde man alene af det
norske Folkesprog kunne restituere Sproget i sig selv og af
Mundarten paa Island de grammatiske Bøjningsformer.

*
</chapter>

<chapter name="Norske Ættemærker (Ivar Aasen)">
<table o>
<td 2 c><h2>Norske Ættemærker.</h2>
<td c><small>(Af Ivar Aasen.)</small><td><footnote>Af en Afhandling «Om Dannelsen og Norskheden» i Folkevennen B. VI (1857), S. 429.</footnote>
<td 2 c>————
</table>

Naar man skal betragte det norske Folk som en Æt eller
Slægt for sig selv, da kan det stundom blive vanskeligt at afgjøre,
hvorvidt de enkelte Ættemærker skulle ansees som egentlig norske;
thi for det Første har dette Folk nogen Lighed med de nærmeste
Folk, især med Svenskerne, og for det Andet har det nogen
indbyrdes Ulighed i Landskaberne. Egentlig kunde man sige, at
ethvert Landskab eller ethvert Dalføre har visse Ættemærker for sig
selv. I et Land, som er stort i Vidden og tyndt bebygget, kan
man netop vente at finde megen Forskjel saavel i Sæder og Skikke
som i det vigtigste af alle Ættemærker, nemlig Tungemaalet. Dette
er da ogsaa Tilfældet i vort Land, og derfor høre vi ofte, at den
ene Landsmand kan finde saameget fremmed hos den anden, at han
anser ham næsten som en Udlænding. Men alligevel er dog denne
Forskjel ikke saa stor, som den synes at være ved første Øjekast;
thi en Ulighed er altid lettere at mærke end en Lighed, og kanske
den største Forskjel nu for Tiden grunder sig derpaa, at Folket
paa nogle Steder har lært saa meget nyt og fremmed, at det ikke
rettelig forstaar sig paa den gamle Skik, som bruges paa andre
Steder. Naar man derimod ser nøje efter Tingen og overalt
adskiller det vigtige fra det uvigtige, saa vil man alligevel finde meget,
som er almindeligt i Landet, og som dog hverken ligner den
svenske eller den danske Landskik; ved nøjere Eftersyn vil man ogsaa
finde, at meget, som synes forskjelligt her i Landet, dog i Grunden
er et og det samme. Imidlertid vilde den indre Lighed i
Landskaberne uden Tvivl have været meget større, end den er, dersom
Folket havde havt et fælles Mønster og Forbillede af ægte norsk
Form til at rette sig efter; thi det er tydeligt nok, at Folket selv
kjender en Trang til et saadant Forbillede og saaledes tragter efter
en større Enhed og Lighed. Og da her ikke er noget stort
almindeligt Samfærselssted, hvor Folk fra Landet kunde samles noget
ofte, saa bliver det de største Byer i hver Landsdel og især
Stiftsstæderne, hvor Folket kommer til at søge et saadant Forbillede at
danne sig efter; saaledes pleje de nordenfjeldske Folk at rette sig
efter Brugen i Throndhjem, medens derimod de vestenfjeldske rette
sig efter Bergen og de Søndenfjeldske mest efter Kristiania. Dette
vilde ogsaa have været en god Hjælp for Norskheden og for
Dannelse i en norsk Form, naar der kun havde været nogen rigtig
Norskhed at finde i disse Byer; men Ulykken er, at vore største
Byer nu i lang Tid netop have været et Hjem for fremmed Maal
og fremmede Skikke, og have saaledes netop virket til at svække
Norskheden i Stedet for at styrke den.

*
</chapter>
<chapter name="Kirken (Bjørnstjerne Bjørnson)">
<table o>
<td 2 c><h2>Kirken.</h2>
<td c><small>(Af Bjørnstjerne Bjørnson.)</small><td><footnote>B. Bjørnson, Synnøve Solbakken, 5te Udg., Kbh. 1866, S. 19.</footnote>
<td 2 c>————
</table>

Kirken staar i Bondens Tanke paa et højt Sted og for sig selv,
fredlyst, med Graves Højtid omkring, Messens Livlighed inde. Den
er det eneste Hus i Dalen, hvorpaa han har anvendt Pragt, og
dens Spir rækker derfor ogsaa lidt længer, end det synes at række.
Dens Klokker hilse langvejs hans Gang did den rene
Søndagsmorgen, og han løfter altid paa Huen til dem, som han vilde sige dem
et Tak for sidst. Der er et Forbund imellem ham og dem, som
ingen kjender. Tidlig stod han vel i den aabne Dør og lyttede til
dem, medens Kirkefolket drog i stille Tog forbi nede paa Vejen;
Fader lagede sig til, men han selv var for liden. Han forbandt da
mangen Forestilling med denne tunge, stærke Lyd, der regjerede
mellem Fjeldene en Time eller to og ljomede fra det ene til det
andet; men en var uadskillelig fra dem: rene, ny Klæder, skinnende
Kvinder, pudsede Heste med blanke Sæletøj.

Og naar de saa en Søndag ringe over hans egen Lykke, der
han selv i splinternye, men for store Klæder gaar stø ved sin
Faders Side og skal første Gang derhen, jo, da er der Jubel i dem!
Da kan de vel slaa alle Døre op, for hvad han vil faa se! Og
paa Tilbagevejen, naar de larme hen over Hovedet, endnu tungt
og vuggende paa Sange, Messer, Prædikenord, der jage og jages
af, hvad Øjet paa samme Tid har optaget: Altertavlen, Dragter,
Personer, — da hvælve de ogsaa en Gang for alle Tag over dette
samlede Indtryk og vie ind den mindre Kirke, han herefter bærer
i sit eget Indre.

Lidt ældre maa han gjæte tilfjelds; men naar han den vakre,
dugfulde Søndagsmorgen sidder paa Stenen med Kreaturerne
nedenfor sig og hører Kirkeklokkerne over deres Bjælder, da bliver han
tungsindig. Thi der klinger i dem noget lyst, let, lokkende
dernedefra, Tanke om Kjendinger ved Kirken, Glæde naar man er
der, endnu større naar man har været der, god Mad hjemme,
Fader, Moder, Sødskende, Leg paa Volden den glade Søndagskveld,
— og det lille Hjerte gjør Opstand i Brystet. Men det ender dog
altid med, at det var Kirkeklokkerne som lød, han husker sig om
og finder tilsidst en halv Psalmestub han kan; den synger han med
foldede Hænder og et langt Øje ned i Dalen, siger saa en liden
Bøn ovenpaa, springer op, er glad og støder i Luren, saa det skralder
i Fjeldene.

Her i de stille Fjelddale har endnu Kirken sin særskilte Tale
til enhver Alder, sit eget Syn for ethvert Øje; meget kan have
bygget imellem, men aldrig noget over. Den staar voxen og
færdig for Konfirmanten, — med oprakt Finger, halvt truende, halvt
vinkende, for Ynglingen, som har gjort sit Valg, — bredskuldret
og stærk over Mandens Sorg, rummelig og mild over Oldingen,
som er træt.

*
</chapter>

<chapter name="Sprogudviklingen i Norge (J. Løkke)">
<table o>
<td 2 c><h2>Sprogudviklingen i Norge.</h2>
<td c><small>(Af J. Løkke.)</small><td><footnote>I Sammendrag af en Afhandling «Om Sprogudviklingen i Norge» i (Hamiltons) Nordisk Tidsskrift, Lund 1868.</footnote>
<td 2 c>————
</table>

Naar vi gaa tilbage til den Tid, da den sikre Historie
begynder i Norden, ved den Tid, da Smaarigerne samles til Statsenheder,
finde vi i alle tre Lande et Sprog, der praktisk taget kan siges at
være et og det samme. Efter vore kyndigste Runemesteres
Vidnesbyrd er Sproget paa Runestenene saa ligt, at de Forskjelligheder,
som findes, ere mindre end f. Ex. Afvigelserne mellem den øst- og
vesttelemarkske Dialekt. Vende vi os til Livet, da se vi baade
dengang og senere Nordboerne i livlig Forbindelse med hinanden,
social og politisk, uden at der er Spor af, at der har existeret nogen
Forestilling om Sprogforskjellighed mellem dem indbyrdes.

Længst og fuldstændigst bevaredes Overensstemmelsen med det
gamle Sprog i Norge og paa Island; tidligst indtraadte Afvigelserne i
Danmark, ligesom de der bleve videstgaaende. Medens Sproget skred
frem i Danmark og tildels i Sverige, havde det heller ikke i Norge
holdt sig aldeles uforandret. At der i et Land med Norges store
Udstrækning, hvor de enkelte Dele vare skilte fra hinanden ved
milevide Fjelde og Skove, allerede tidligt maatte opstaa Afvigelser i
Sproget, er i og for sig saare rimeligt og bekræftes ved bestemte
Data. P. A. Munch siger, at Særegenheder i de enkelte
Landsdeles Udtale og Ordforraad begyndte i Skrift at gjøre sig gjældende
allerede i det 13de Aarh., og i første Halvdel af det 14de mærker
man, siger han, «kjendelig Dialektforskjel i Brevskaber, ja endog
i Lovafskrifter, og det uagtet Originalerne, der laa til Grund for
Afskrifterne, ingen saadanne kunne have fremvist.»

Ved denne Tid var det, at; Norge for Alvor droges ind i det
øvrige skandinaviske Nordens Anliggender. Gjennem den største
Del af det 14de Aarh. var det forenet med Sverige, gjennem hele
det 15de ogsaa med Danmark. Begge disse Lande øvede sin
Indflydelse ogsaa paa Sproget. Alt tydede paa, at Sprogenes
Sammensmeltning vilde blive en Følge af Rigernes Forening. Sprogene i
sig selv vare hinanden meget lige, og de existerende
Forskjelligheder havde ikke forhærdet sig i et udviklet, paa en almindelig
Litteratur støttet Skriftsprog, som først skulde skaffes tilside. Dette
var en stor Lettelse for den gjensidige Sprogindvirkning. Den
befordredes dels ved de politiske Institutioner, dels og især ved det
livlige sociale Samkvem. Unionen blev imidlertid af for kort
Varighed, til at Sprogenheden kunde trænge fuldstændigt igjennem.
Andre Omstændigheder traadte ogsaa hindrende i Vejen. I den
korte Tid, hvori Unionen bestod, maatte den for en stor Del
holdes sammen med Magt; Unionskongerne vare fremmede og havde
liden eller ingen Sands eller Interesse for Sproget i de Riger, som
de vare tagne til at styre; de tilhørte ovenikjøbet, ialtfald de fleste
af dem, et Sprogsamfund, som netop i Unionstiden tilføjede Sproget
en Overlast, hvis Mærker endnu ere tydelige nok. Desuagtet, trods
alle disse ugunstige Omstændigheder, vare store Skridt tagne i
Retning af Enheden. Dette viser sig især efter Unionens
Opløsning; thi med dens Ophør forsvandt ikke dens Virkninger.
Hvormeget end Udviklingen i Sverige senerehen fjernede sig fra den,
som i Danmark og Norge blev fortsat i Fællesskab, saa kunde det
dog ikke hindres, at Forskjellen nu var og i Fremtiden altid
vedblev at være mindre, end den havde været f. Ex. i det 14de Aarh.
I alle tre Lande havde Sproget antaget den moderne Karakter, der
bestemt adskilte det fra det tidligere gamle Sprog.

Reformationen gjorde Epoke med Hensyn til Sprogudviklingen
i Norden. Ved den afsluttedes endelig det Gamle og indlededes
det Nye. Sverige fik sin Bibeloversættelse i 1541, Danmark sin i
1550, og denne blev ogsaa Norges. Det er ikke tænkeligt, at det
norske Folk havde taget den danske Bibel, hvis den havde været
dem aldeles uforstaaelig; der var ovenikjøbet et Valg at gjøre; thi
man kunde taget den islandske Bibel, af hvilken det nye
Testamente var bleven oversat allerede i 1539 af Odd Gotskalkssøn.
Der er heller intet Tegn til, at der i denne Henseende har været
øvet nogen Tvang, og det sees heller ikke, hvorfor den danske
Regjering, der lod Odd Gotskalkssøns Oversættelse gjennemse af
de kjøbenhavnske Professorer og derpaa udgaa med kongeligt
Privilegium, skulde have villet lægge Hindringer ivejen for en lignende
Foranstaltning fra Norge, om det var bleven forlangt. Ogsaa den
Maade, hvorpaa Reformationsværket blev drevet i Norge, udelukker
enhver saadan Tanke. Uforkastelige Vidnesbyrd om
Sprogforholdenes sande Beskaffenhed er fremdeles den Omstændighed, at indfødte
Nordmænd ved denne Tid begyndte at forfatte Oversættelser af de
gamle Sagaer eller Kongebøger, ligesom ogsaa af de gamle Love,
hvormed der fortsættes henigjennem Aarhundredet, indtil det
afsluttedes ved Peder Claussøns Oversættelse af Snorre.

Saaledes knyttedes Baandet mellem Sproget i begge Lande
stedse fastere og fastere. I Danmark har man aabenbart gaaet ud
fra den Forestilling, at Sproget paa begge Steder var et og det
samme: medens det i Danmark kaldtes dansk, kaldte Regjeringen
det norsk i Sager, som angik Norge. At dette Sprog ikke faldt
aldeles sammen med vort Lands Bygdemaal, er lige saa vist, som
at dette ikke er Tilfældet den Dag idag; derimod turde det nok
hænde, at Afstanden mellem begge dengang var i en vis
Forstand ikke større, snarere mindre end den nu er. Vort nuværende
Skriftsprog er nemlig ikke det 16de Aarhundredes. Skriftsproget
som det Sprogmiddel, hvorigjennem den almindelige Kultur optages
og forarbejdes, befinder sig i en stadig og fortsat Udvikling.
Folkesproget er mere stationært.

Paa Reformationstiden havde Sproget, hvad Ordenes Former
og overhovedet Bøjningslæren angaar, i alt Væsentligt faaet den
Skikkelse, det siden har beholdt; de Forandringer, som det efter
denne Tid har undergaaet, vedkomme især det Syntaktiske og
Stilistiske, men fornemmelig Ordstoffet. Forbindelsen med England,
Frankrige og Tydskland ledede til Optagelse af mange Ord fra disse
Lande. Men disse Indflydelser have lidet at sige mod den, som fra
det nordlige Tydskland gjorde sig gjældende gjennem
Hansestædernes Overmagt i Norden i det 14de og 15de Aarh. Hverken før
eller siden har den fremmede Indflydelse paa Sproget med den
Styrke og i den Udstrækning fundet Sted. Det gik især ud over
Danmark og Sverige; i Norge sad de paa sine Steder fuldt saa fast
som i de to andre Lande, men her var ingen Anledning for dem
til at gjennemtrænge det hele Land i samme Udstrækning.
Indflydelsen paa Sproget kommer ogsaa mindre tilsyne her, fordi
Litteraturen i Norge hørte op, netop som den fremmede Sprogkilde
begyndte at flyde som stærkest.

Reformationen kom fra Tydskland, men den øvede for det første
neppe nogen særdeles mærkelig Indflydelse paa Sproget eller særlig
dets Ordforraad. Af større Betydning var de tydske Konger og
det tydske Hof, især efter Regjeringsforandringen i 1660, som
knækkede den gamle danske Adel, der var national, og trak ind i
Landet en Hærskare af Tydskere. En Medbejler og tillige en
Modvægt fik denne tydske Indflydelse ved Fransken, som omkring denne
Tid overalt i Europa begyndte at blive det herskende Sprog, især
i alle de højere Kredse og hos de Lærde. Den franske Indflydelse
kommer stærkt tilsyne hos Holberg, og naar vi hos ham, der har
sagt om sig selv:
<poem>
<small>«Jeg skriver ene ej for at moralisere,
for Folk ej ene, men og Sproget at polere»,</small>
</poem>
ser denne Mængde af fremmede Ord, da giver dette os det bedste
Begreb om, hvor almindelig Indflydelsen maa have været.

Endnu i Holbergs sidste Dage indtraadte der en Reaktion imod
alle de fremmede Ord, som efterhaanden havde opfyldt Sproget.
Ved denne Sprogrensning, som det er bleven kaldt, og som varede
ved udimod Slutningen af Aarhundredet, fik en Mængde tydske
Ord Afsked. Men det var især de franske Ord (og latinske
Kunstudtryk), man vilde udmønstre og have erstattede ved danske.

Men det kommer ved den skriftlige Fremstilling ikke blot an
paa Ordene som saadanne; det er ogsaa af Vigtighed, hvorledes de
bruges. Tiltrods for de mange fremmede Ord, som fylde op
Holbergs Skrifter, og uagtet hans Stil ikke altid tilfredsstiller de
Fordringer, vi nu gjøre til et rent og korrekt Udtryk, saa er han ikke
destomindre til alle Tider bleven erkjendt for at være en ægte
national Skribent. Dette er heller ikke noget for Holberg
ejendommeligt; man iagttager det samme ogsaa hos andre norske
Forfattere, f. Ex. hos Peder Dass (d. 1708). Efter Holberg fulgte der
en Række af norskfødte Mænd, der fortsatte hans begyndte Værk
og arbejdede i hans Aand, ikke blot i de af ham brudte Baner,
men ogsaa i nye.

I 1814 skiltes Norge politisk fra Danmark, men den sproglige
og litterære Forbindelse blev ved. Det Sprog, som havde udviklet
sig under dette mere end firehundredaarige Samliv, kaldte
Nordmændene nu norsk, utvivlsomt fordi de havde en instinktmæssig
Følelse af, at dette var det naturlige Udtryk; og naar vi betænke,
først at dette Sprog i Grundvæsenet er en ægte Datter af Nordens
gamle Tungemaal, dernæst at dette Sprog var blevet uddannet
ligesaa meget ved Nordmændene som ved de indfødte Danske, saa maa
det erkjendes, at Benævnelsen var vel grundet og fuldt berettiget.
Strax efter Foreningens Opløsning var der dem, der mente, at den
politiske Adskillelse vilde drage efter sig ogsaa en sproglig og
litterær; saaledes Jacob Aall; han troede, at det danske Sprog nu
vilde gaa over til Tydskhed og det norske til Oldnorskhed; endnu
forinden Adskillelsen havde en dansk Mand, Prof. Olufsen, antydet,
at en saadan Begivenhed let vilde medføre, at der i Norge kunde
opstaa et egentlig norsk Sprog eller et dansk med saa mange
norske Ord og Vendinger, at en Dansk kun med Umage vilde være
istand til at forstaa det. De mere end halvhundrede Aar, som siden
hin Tid ere forløbne, have ikke stadfæstet disse Forudsigelser.
Derimod er det sikkert nok, at dette Sprog efter 1814 i Norge har
antaget en ejendommelig norsk Farve eller Karakter. Allerede
strax efter Foreningens Ophør viste der sig en bestemt Stræben i
denne Retning. Af mere indgribende Betydning og rigtigt
frugtbare bleve disse Bestræbelser først ved at anvendes paa nationale,
saavel i Tid som i Sted nærmere liggende Emner. Begyndelsen
kan egentlig regnes fra den Tid, da Welhaven indsang det
lyrisk-episke Foredrag i ægte hjemlige Toner, og Asbjørnsen og Moe
ved Udgivelsen af vore Folke-Eventyr for den nationale Fortælling
skabte en Sprogform, paa hvis Grund alle senere Forfattere har
staaet. Et mægtigt Fremstød fik dernæst disse Bestræbelser ved
Ivar Aasens videnskabelige Behandling af Folkesproget.

*
</chapter>

<chapter name="Den norske Litteratur i det 19de Aarhundrede (P. Botten-Hansen)">
<table o>
<td 2 c><h2>Den norske Litteratur i det 19de Aarhundrede.</h2>
<td c><small>(Af P. Botten-Hansen.)</small><td><footnote>P. Botten-Hansen, La Norvège Littéraire au 19e siècle. Christiania 1868. 8º. S. 1—16.</footnote>
<td 2 c>————
</table>

Det er først efter Oprettelsen af Universitetet i Kristiania i
1811 og Norges Adskillelse fra Danmark i 1814, ved hvilken
Landet erhvervede sin politiske Frihed, at der kan være Tale om en
selvstændig og national Udvikling af norsk Videnskab og Litteratur.
Før dette Tidspunkt forene Nordmændenes litterære Arbejder sig
med de Danskes, til hvad man har vedtaget at kalde Fælleslitteraturen 
eller den dansk-norske Litteratur. Med Hensyn til Sproget
og Dannelsens Elementer er denne utvivlsomt væsentlig en dansk
Nationallitteratur; men norske Forfattere have ved sine Arbejder
havt en stor Del i den og i mange Henseender øvet en mærkbar
Indflydelse paa den. Vi ville saaledes minde om, at Fælleslitteraturens 
Grundlægger <sp>Ludvig Holberg</sp> — Nordens Molière og
Voltaire i en og samme Person – var Nordmand, ligesom ogsaa
<sp>Ch</sp>r.<sp> B</sp>r.<sp> Tulli</sp>n, den danske lyriske Digtnings Fader. Det var
ogsaa de norske Forfattere, der tilførte og bevarede for Litteraturen
denne naturlige Enkelhed i Udtrykket og Stilen, der har sin Rod
i selve de nordiske Folkeslags Karakter, og som er gjennemgaaende
i Ludvig Holbergs mangfoldige og fortrinlige Skrifter, men hvilken
den Indflydelse, fremmede Litteraturer, især den tydske, øvede paa
den danske i den sidste Halvdel af det 18de Aarhundrede, truede
med at forjage. Den aandrige <sp>Johan Herman Wessel</sp> og <sp>Claus
Fasting</sp>, en fin og rigt dannet Digter, hvilke sammen med nogle
Landsmænd havde stiftet et «Norsk Selskab» i Kjøbenhavn (1772),
satte ved sine Parodier og ved sine andre Arbejder en Skranke for
Tydskeren Klopstocks smittende Opskruethed og Ubegribelighed og
for den Efterligning af den franske Tragedies højttravende Stil, der
blev forsøgt i de første originale dramatiske Arbejder i Danmark.
Samtidig med disse erhvervede flere andre norske Digtere, næsten
alle Medlemmer af det «Norske Selskab», sig Navnkundighed, især
i den lyriske Digtning, saasom <sp>Jo</sp>h. N. <sp>Brun, Claus Frimann,
Ed</sp>v.<sp> Storm, Jens Zetlitz, Jonas Rein</sp> o. fl. Overhovedet vare
alle Fælleslitteraturens fremragende Digtere i forrige Aarhundrede
Nordmænd, med Undtagelse af Ewald og Baggesen, og Sproget
og Litteraturen erholdt gjennem deres Paavirkning et meget mere
fremtrædende Præg af deres egen Nationalitet, end man for
Øjeblikket er tilbøjelig til at erkjende i Danmark som i Norge.

Efter 1814, da Norge indtraadte i de selvstændige Staters
Række, vedbleve de ældre og nyere norske Forfattere af flere
Grunde væsentlig at følge Fælleslitteraturens gamle Spor.
Oehlenschlæger havde i sine Digterværker, der vakte saa stor en
Opmærksomhed, ikke ladet sig nøje med at berige denne Litteratur
med stærke nordiske Elementer, men han havde endogsaa søgt
Emnerne til sine skjønneste Digte i Norges Oldtid. Han blev
saaledes, saavel hvad Stoffet som Formen angik, de tvende Folks fælles
nationale Digter, idetmindste for de dannede Klassers Vedkommende.
Hans Arbejder bleve derfor betragtede som Mønstre, og Forfattere
af anden Rang have havt vanskeligt ved at frigjøre sig for at
efterligne dem.

I selve Norge savnede man den aandelige Selvstændighed, der
kunde tjene som Grundlag for en Nationallitteratur. Vistnok havde
det i 1811 stiftede Universitet aabnet sine Høresale Aaret før
Adskillelsen fra Danmark, og dets Lærepladse beklædtes for en
stor Del af lærde og højtbegavede Mænd. Men, som rimeligt
kunde være, behøvedes der endnu nogen Tid, før det kunde blive
det sande Arnested for Landets Videnskabelighed og Dannelse.
Ordningen af Statens indre Anliggender og en skinsyg Vaagen over
den nys erhvervede politiske Frihed optog i de første Aar af vor
Uafhængighedsperiode helt og holdent Folkets Sjæl og Tanke og
lod kun liden Plads tilovers for de litterære Interesser.
Størsteparten af vore Digtere slog ene sine Harper for at fejre den
gjenerhvervede Frihed, og netop herved var det ogsaa, at de fængslede
Almenhedens Opmærksomhed.

I 1815 fremstod tre Digtere, som paa en Maade indviede
Norges unge Frihed; det var Conrad Nicolai <sp>Schwach</sp>, Henrik A.
<sp>Bjerregaard</sp> og Mauritz Christopher <sp>Hansen</sp>. Alle tre erhvervede
sig snart Navnkundighed som fædrelandske Digtere, Schwach som
Visedigter, Bjerregaard som Visedigter og som Forfatter til nogle
nationale Theaterstykker, og Hansen, der var mere begavet end
nogen af de tvende andre, som Visedigter og som frugtbar og
opfindsom Fortæller. Men skjønt disse Forfattere i sin Behandling af
nationale Emner søgte at give sin Stil Lokalfarve, kunde deres
Arbejder ikke med Rette kaldes i Sandhed nationale eller betragtes
som Udgangspunkt for en selvstændig norsk Litteratur. For det
første savnede disse Digtere den Originalitet og den skabende Evne,
der ene er istand til at aabne nye Veje for en Litteratur, der
allerede er udviklet, eller til at grundlægge en ny. Dernæst ejede de
ikke den indtrængende Forstaaelse af de Træk, der karakterisere
Nationen, og fremfor alt ikke det Kjendskab til vor Historie og
vort Oldsprog, der tildels er bevaret i vore Bygdedialekter, eller til
Folkets Skikke, af hvilke en national Litteratur kunde hente Kraft
og Farve. Det var først 20 Aar efter Adskillelsen fra Danmark,
at man saa tvende Digtere fremstaa, der, i Besiddelse af idetmindste
nogle blandt disse Betingelser, lagde Grundvolden til en selvstændig
Nationallitteratur i Norge.

Disse Digtere vare Henrik <sp>Wergeland</sp> og Johan S.
<sp>Welhaven</sp>, den første født i 1808, den anden i 1807, tvende forresten
diametralt modsatte Naturer. <sp>Wergeland</sp>, med sin overvældende
Genialitet, som Digter rig paa Indbildningskraft, ejendommelig,
utæmmelig, fuld af fædrelandsk Begejstring, fremstod som den
norske Folkeligheds Forkjæmper. I et kort Tidsrum skrev han en
Mængde Arbejder: Farcer, Dramaer, episke og lyriske Digte, der,
barokke i Form og Stil og trodsende de almindelige æsthetiske
Love, tiltrods for sin Opskruethed og Dunkelhed besad megen
Originalitet og en saa blændende Billedrigdom, at de faldt i en
Almenheds Smag, der, skjønt den ikke forstod dem, alligevel
nærede et brændende Ønske om at frigjøre sig fra Danmark i
litterær Henseende, paa samme Maade som det havde lykkedes i
politisk. Han var opvoxet paa Eidsvold, Selvstændighedens
klassiske Bygd, han var kjendt med den franske Litteratur og
Revolutionens Ideer, og Friheden og Fornuften var hans Tilværelses Ideal.
I sit 22de Aar offentliggjorde han et episk-dramatisk Digt
«Skabelsen, Mennesket og Messias», der er et af de mest omfangsrige
Digterværker, nogen nyere Litteratur kan opvise. Han gav her de
Frihedsideer et Udtryk, der gjærede i ham, idet han skildrede
Afsnittene i Menneskeslægtens Udvikling fra et rationalistisk og
republikansk Synspunkt. Ved sin Deltagelse i alle de Spørgsmaal, der
berørte Folkets aandelige og politiske Liv, blev han snart Frihedens
og Fædrelandsfølelsens fejrede Sanger. Den ukunstlede Naturlighed,
hvoraf hans lyriske Digte udsprang, begejstrede og henrev
instinktmæssig Folket, selv da, naar Tankens Uklarhed og det Overdrevne
i Udtrykket fjernede den dannede Læserkreds fra ham.

<sp>Welhaven</sp> derimod, udrustet med en fin Smag, en
overordentlig kritisk Skarphed og et sikkert Blik for Stilens
Smagfuldhed, dannede i et og alt Modsætningen til Wergeland. Skjønt han
var et Aar ældre, var det først efterat den sidstnævnte allerede
havde offentliggjort flere store Arbejder, at han første Gang
fremtraadte i Litteraturen, og da ikke som Digter, men som kritisk og
polemisk Forfatter, som Forkjæmper for og Forsvarer af den gode
Smag. Hans første Skrift var en kritisk Granskning af Wergelands
Digtning, hvis Smagløshed og Umodenhed han skaanselløst tugtede.
Derpaa udkom et polemisk Digt, «Norges Dæmring», i hvilket han
svang Satirens bidende Svøbe mod de exklusive og snevre norske
Ideer, der vare fremkaldte ved Wergelands Virksomhed og
Digtning, og i hvilket han med Bitterhed spottede den nationale
Forfængelighed og den patriotiske Opskruethed og Skvalder. Mængdens
Ophidselse og de talrige Angrebsskrifter, der rettedes mod Forfatteren,
vidnede kun altfor meget om, hvor bidende hans Satire var. Som
en rensende Storm forjog dette Digt de kvalme Skyer, der baade
i social og litterær Henseende trykkede Luften. Midt i denne
Kamp paa Prosa og Vers stillede Welhaven, med sin konservative
Tendents, sig til Hovedformaal at værne om den gode Smag og
om Iagttagelsen af Æsthetikens almindelige Love. Som en
uomgjængelig nødvendig Betingelse for den norske Litteraturs
Fremgang opstillede han dens Sammenhæng med Fælleslitteraturen og
dennes Traditioner saavelsom Fastholdelsen af dens Forbindelse med
den europæiske Dannelse overhovedet. Det dobbelte Brud i saa
Henseende og den Miskjendelse af alle Traditioner og alle alment
anerkjendte æsthetiske Love, hvormed Nationalitetens exklusive
Fanatikere truede os, vilde nødvendigvis have ført til en Plumphed og
en Usands, som enhver Fædrelandsven af al Magt maatte søge
at afvende. Dreven af denne Overbevisning fortsatte han Kampen
med saa liden Skaansel, at han undertiden Saarede Folkets Følelser,
og paa alle Angreb svarede han kun med en Taushed, der
ophidsede hans Modstandere endnu mere.

Efter denne store Kamp har <sp>Welhaven</sp> beriget vor Litteratur
med Digte og prosaiske Arbejder af højt Værd. Flere af hans
Digte kunne sammenlignes med det bedste, man finder i fremmede
Litteraturer. Fornemmelig er dette Tilfældet med hans mindre,
fortællende Digte, der kunne maale sig med Schillers og Gøthes
Frembringelser i samme Retning. Lige fortræffelige, baade hvad Indhold
og Form angaar, ere de sande Mønstre med Hensyn til
Behandlingen af nationale Emner og skrevne i et Sprog, der, uden at
optage lokale Særegenheder eller fjerne sig væsentlig fra det
dansk-norske Skriftsprog, er præget med den kraftigste folkelige Farve.
<sp>Wergelands</sp> uudtømmelige Muse hvilede paa sin Side ikke, men
bragte stadig nye Arbejder for Dagen. Imidlertid fik efterhaanden
hans Tanker og den Form, hvori han indklædte dem, større
Klarhed, og skjønt Sproget og Stilen, trods hans Bestræbelser for at
være folkelig, ofte bleve dunkle, skrev han Digte, der udmærkede
sig, ikke blot ved de ophøjede Tanker, den rige Fantasi og det
Storartede i Billederne, men ogsaa ved Følelsens Dybde og den
poetiske Diktion (Svalen 1841, Jan van Huysums Blomsterstykke,
Jøden, Jødinden, Den engelske Lods osv.).

Nogen Tid efter Wergeland og Welhaven offentliggjorde Andreas
<sp>Munch</sp> (født i 1811) sine første Arbejder. Skjønt han ikke er i
Besiddelse af Wergelands Originalitet eller Welhavens formende
Evne, og hvad Sprog og Opfatning angaar væsentlig har fulgt
Fælleslitteraturens Spor, har han imidlertid beriget vor Litteratur med et
stort Antal smukke Arbejder: lyriske Digte, Fortællinger,
Rejseskildringer og Dramaer, der af Almenheden ere blevne modtagne
med Erkjendtlighed. Det, som især karakteriserer A. Munchs
Digtning, er et Anstrøg af Blidhed, Vemod og Religiøsitet og en
Renhed i Tanker og Billeder, der har gjort ham til det smukke
Kjøns Yndlingsdigter.

Det er i disse tre Digteres Arbejder, at man maa søge
Begyndelsen til den nye norske Litteratur. Men Forestillingerne om,
hvad der var i Sandhed norsk og nationalt, vare endnu i den Grad
forvirrede, at Wergeland med sin kunstlede og dunkle Stil og sin
fra det Tydske laante Pathos blev fejret som den nationale Digter;
Welhaven derimod, som netop havde forstaaet at benytte de
karakteristiske nationale Elementer, blev længe betragtet som lidet national.
Hans Digtning og især hans poetiske Diktion har ikke destomindre
øvet en stor Indflydelse paa senere Digtere, af hvilke nogle besidde
Talent og Navnkundighed, saasom Jørgen <sp>Moe</sp>, P. A. <sp>Jensen</sp> og
Th. <sp>Kjerul</sp>f. Wergelands Digtning derimod, der fandt begejstrede
Beundrere, har kun fremkaldt en eneste Efterfølger, der fortjener
at nævnes, nemlig Christian <sp>Monsen</sp>, en begavet Digter, men ikke
i Besiddelse af nogen udviklet Smag eller højere Dannelse.

Wergeland døde i 1845, og Welhaven naaede i det samme
Aar ved sine «Nye Digte» Højdepunktet af sit Talent, og det er
uden Tvivl berettiget at betragte hans følgende Arbejder trods deres
Fortrinlighed som en Fortsættelse paa den nye Bane, han her
havde betraadt. Der opstod nu et Slags digterisk Interregnum paa
12 Aar, i hvilket de samme Ideer og Bestræbelser vedblev at raade,
uden at man saa nye fremstaa. A. Munch, hvis Udvikling havde
været langsom og jevn, skrev i denne Tid sine fleste og største
Arbejder (Salomon de Caus, William Russel osv.) og var Tidens
mest fejrede Digter. Forresten var dette Interregnum ikke nogen
Stilstandens, men en Forberedelsens Tid. Den Ideernes og
Længslernes Gjæring, der gaar forud for nye Afsnit, var indtraadt og viste
sig overalt.

De væsentligste Vilkaar for at kunne gribe og gjengive de for
vor Nationalitet ejendommelige Træk havde indtil da været lidet
gunstige. Der krævedes Studium af vort Oldsprog og dets rige
Litteratur, Undersøgelse af Fædrelandets gamle Historie og
Mindesmærker, Kjendskab til Folkets Liv, Sæder, Tilstand, Aand,
Traditioner, Digtning og Musik og endelig omfattende og indtrængende
Studier over Landets Natur og Tilstand. I Løbet af nogle Aar
fremstod der imidlertid Mænd, der granskede og skildrede alt dette.
P. Chr. <sp>Asbjørnsen</sp> samlede i Forening med J. <sp>Moe</sp> de norske
Folkeeventyr og gjenfortalte dem i en folkelig Stil, der, uden at
bryde med Skriftsproget, nærmer sig til Almuens Sprog. Alene
offentliggjorde han under Titelen «Norske Huldreeventyr og
Folkesagn» tvende Samlinger, der, indfattede i en rig digterisk Ramme,
paa en fortrinlig Maade og i en mønsterværdig Stil skildrede Folkets
Aand, Skikke og hele Tankegang saavelsom Landets Natur.

Historikerne Rudolf <sp>Keyser</sp> og Peter Andreas <sp>Munch</sp> ofrede
sig med grundig Lærdom til Studiet af vor gamle Litteratur, Sprog
og Historie, <sp>Ivar Aasen</sp> samlede de norske Bygdemaals
Ordforraad og behandlede det grammatikalsk og lexikalsk, paa samme
Tid som han paaviste Forholdet mellem Almuens Sprog og
Oldsproget. M. B. <sp>Landstad</sp> samlede og offentliggjorde en Mængde
mærkelige gamle Folkeviser, der vare blevne opbevarede blandt
Folket, fornemmelig i Thelemarken, og hertil føjede Sophus <sp>Bugge</sp>
senere en vigtig Efterhøst. L. M. <sp>Lindemann</sp> optegnede de
Folkemelodier, der vare blevne bevarede i Fjeldbygderne, og bragte dem
til Almenhedens Kundskab. Alle disse Arbejder i Forening, hvilke
vore første Digtere havde maattet savne, tjente til at udbrede
Kjendskab til og Forstaaelse af de for vor Nationalitet karakteristiske
Træk og gav derved Forfatterne nye Beaandelser og deres Arbejder
en levende og ejendommelig Farve. Beviset herfor have vi i vore
nulevende navnkundige Digtere, <sp>Henrik Ibsen</sp> og <sp>Bjørnstjerne
Bjørnson</sp>, hvis Arbejder danne det nyeste Afsnit i vor Litteratur.

H. <sp>Ibsen</sp> (f. 1828) er væsentlig dramatisk Digter, skjønt han
fra 1851 af har offentliggjort flere lyriske Digte af stor Skjønhed.
Efter for Scenens Brug at have skrevet nogle romantiske og
historiske Dramaer, «Gildet paa Solhaug» (1856), «Fru Inger til Østraat»
(1857), «Hærmændene paa Helgeland» (1858), «Kongsemnerne»
(1864) osv., af hvilke de tvende sidste, to fortrinlige Billeder hentede
fra vor Historie og vore Sæder i Middelalderen, have gjort megen
Lykke, er han senere gaaet over til den satiriske Komedie og har
med Mesterhaand behandlet Emner fra Nutidens Liv. Især har han
i sit store Drama «Brand» (1866) givet os et Digt, som man kunde
sammenligne med Göthes «Faust» baade med Hensyn til Tankernes
Dybde og Stilens blændende Pragt. Hans sidste Drama «Per Gynt»
er en glimrende og bidende Satire over Nutidens Sæder, der har
vakt flere af vore Landsmænds Forargelse og maaske vilde have
fremkaldt den samme Storm som «Norges Dæmring», hvis ikke den
store Flerhed af Folket nutildags viste en mindre exklusiv Patriotisme
og havde et mere omfattende og uhildet Syn paa Litteraturen end 
den foregaaende Slægt. Det er ikke blot Tankerigdommen, det
Bidende i Satiren og de smagfulde Vers, der udmærke disse
Ibsens Arbejder, men ogsaa deres virkelige Dybde og digteriske
Originalitet.<footnote>Senere udgivet «De Unges Forbund» (1870), «Digte» (1871), «Keiser og
Gallilæer»  (1873), «Samfundets Støtter» (1877).
</footnote>

B. <sp>Bjørnson</sp> (f. i 1832) fremtraadte først som Digter i 1857
med en Fortælling, der skildrede Livet paa Landet i Norge,
«Synnøve Solbakken», et Arbejde, der i lige Grad udmærker sig ved sit
psykologiske Syn og ved sine gribende Skildringer af vor Almues
dybeste Følelser. Han tildrog sig strax sine Landsmænds
saavelsom Udlandets Opmærksomhed. Senere forfattede han andre
Bondenoveller («Arne», 1858, «En glad Gut», 1859 osv.) i samme
Retning som hans første Arbejde. Alle disse Arbejder ere udmærkede;
men den stedse voxende Tankerigdom og Tilbøjeligheden til at
udtale denne i en Stil, der vistnok er koncis, men ofte tillige
maniereret og kunstlet, har i Almenhedens Øjne ikke ganske kunnet
erstatte den naturlige Genialitet, der udmærker hans første
Fortælling. Hans sidste Fortælling «Fiskerjenten» (1868) er et Forsøg
paa at sammensmelte Bondenovellens folkelige Bestanddele med den
moderne Reflexion og Kunstnernovellens Tendentser. Samtidig
hermed gjorde Bjørnson stor Lykke med sine dramatiske Digte,
fornemmelig «Kong Sverre» (1861), «Sigurd Slembe» (1862), hvis
Emner han har hentet fra Norges Oldtid, og som ere lige
interessante ved Forfatterens skarpe psykologiske Syn, den storartede
Karaktertegning og en efter Sagaernes Maade koncis og helt
igjennem poetisk Diktion. I sit nyeste dramatiske Arbejde «De
Nygifte» (1865) har han forsøgt sig i Retning af Salonstykket og har
ogsaa her gjort stor Lykke. Forresten har Bjørnson i Norge som
i Udlandet som Digter tildraget sig større Opmærksomhed og
Interesse end nogen anden Nordmand, og selv om man vil tilskrive
en stor Del af den Lykke, han har gjort, nationale Sympathier og
andre tilfældige Omstændigheders Gunst, bliver hans digteriske
Begavelse derfor ikke mindre unegteligt.
<footnote>Senere udgivet «Digte» (1870), «Arnliot Gelline» (1871), «Sigurd Jorsalfar»
(1872), «En Fallit» (1875), «Redaktøren» (1876), «Kongen» (1877), «Magnhild»
(1878).</footnote>

I de sidste tyve Aar er der, ved Siden af de allerede nævnte,
fremstaaet et stort Antal andre Digtere. Blandt dem, der have
sysselsat sig med den fortællende Digtning, ville vi fortrinsvis
henlede Opmærksomheden paa et Navn, Camilla <sp>Collett</sp> (Henrik
Wergelands Søster). Ved sine Tankers Originalitet, sin modne Reflexion
og sin smagfulde Stil indtager hun en høj Rang som Forfatterinde,
skjønt hendes Skrifter ere temmelig negative og altfor stærkt
prægede af kritisk Reflexion og Misnøje med Tilværelsen.

Samtidig med at det norske Skriftsprog har uddannet sig paa
Grundlag af Fælleslitteraturen, har det Kjendskab til vort Oldsprog
og til Folkesproget, som man har erhvervet, fremkaldt nye litterære
Forsøg i Retning af paa dette Oldsprog og paa Bygdemaalene at
grundlægge et nyt norsk Sprog, der er bestemt til at afløse den
nuværende Litteraturs. Flere Forfattere have skrevet og
offentliggjort Arbejder i dette Fremtidssprog, som forresten enhver skriver
paa sin Maade, og som endog en og samme Pen lader undergaa
stadige Omændringer. Den mest fremragende Forfatter i denne
Retning er unegtelig A. O. <sp>Vinje</sp> (f. 1818, d. 1870). En Mand af
Talent, en sand Proteus, besidder han netop den Bøjelighed i
Følelser og Meninger, der stemmer bedst overens med den usikre
Tilstand, hvori dette Fremtidssprog befinder sig.

I det vi forlade Skjønlitteraturens Omraade for at vende os
til Videnskabens, føle vi en mere ublandet Tilfredsstillelse. Næsten
enhver Videnskab kan opvise ihærdige og dygtige Dyrkere.
Fremfor alt er det til Studiet og Skildringen af Fædrelandets Sprog,
Historie, Topografi og Natur, at Videnskabsmændene have ofret sig
med mest Iver og Kjærlighed, medens paa den anden Side ogsaa
de almene Videnskaber ingenlunde ere blevne tilsidesatte.

Vi ville her nævne de vigtigste Forfattere. P. A. <sp>Munc</sp>h,
<sp>Rudolf Keyser, Carl Richard Unger, Sophus Bugge</sp> og <sp>Oluf
Rygh</sp> have gjort sig fortjente af vort Oldsprog ved Udgaver af
forskjellige Sagaer og andre sproglige Mindesmærker fra Middelalderen.
<sp>Johan Fritzner</sp> har behandlet: Oldsproget i lexikalsk Form. I
flere Arbejder har C. A. <sp>Holmboe</sp> søgt at paavise dets Slægtskab
med fremmede Sprog, fornemmelig med Sanskrit og Keltisk. <sp>Ivar
Aasen</sp> har gransket vort Folkesprog, K. <sp>Knudsen</sp> og J.
<sp>Løkke</sp> have behandlet vort nuværende Skriftsprog. Den klassiske
Filologi tæller dygtige Repræsentanter, saasom L. C. M. <sp>Auber</sp>t,<sp>
F</sp>r. L. <sp>Vibe</sp> og flere andre. Endogsaa de orientalske Sprog og
Ægyptologien kan opvise egne Dyrkere.

Norges Historie i Middelalderen, til hvilken vore mange
mærkelige Sagaer yde rige og nøjagtige Kilder, er bleven skildret i
omfattende og lærde Værker af P. A. <sp>Munch</sp> og R. <sp>Keyser</sp>.
Den sidstnævnte har ogsaa skjænket os fortrinlige Arbejder om vor
Kirkehistorie, vor Litteraturhistorie og vore Samfundsforholds Historie
i Middelalderen. Chr. C. A. <s>Lange</sp> har skrevet vore Klostres
Historie i Middelalderen og offentliggjort Kildesamlinger; han har
ligeledes skjænket os flere værdifulde Monografier. N. <sp>Nicolaysen</sp>
har beskrevet Mindesmærkerne, C. A. <sp>Holmboe</sp> og C. J. <sp>Schive</sp>
Mynterne fra Middelalderen. P. A. <sp>Munch</sp> har skildret
Middelalderens Norge, <sp>Jens Kraft</sp> det nuværende Norge i et meget
udførligt Arbejde. Landets Statistik er bleven behandlet af
A. M. <sp>Schweigaard, </sp>G. P. <sp>Blom</sp> og senest af O. J. <sp>Broc</sp>h.
J. Chr. <sp>Berg, Gerhard Munthe</sp> og flere andre Forfattere have
meddelt Undersøgelser paa flere Punkter af vor ældre og nyere
Historie. <sp>Jens Kraft</sp> og P. <sp>Botten-Hansen</sp> have indlagt sig
Fortjenester af vor litterære Historie. <sp>Andreas Faye</sp> og <sp>Ludvig
Daae</sp> have blandt andet i Monografier behandlet den norske Kirkes
Historie efter Reformationen. <sp>Jacob Aall</sp>, hvem vi skylde en heldig
Oversættelse af Snorres norske Kongesagaer, har desuden
offentliggjort værdifulde Erindringer som Bidrag til Samtidens Historie, og
<sp>C</sp>l. <sp>Pavels</sp> har efterladt sig vidtløftige Dagbogsoptegnelser, der
nylig ere blevne offentliggjorte. H. <sp>Wergeland, </sp>L. Kr. <sp>Da</sp>a,
G. P. <sp>Blom, </sp>M. <sp>Birkeland</sp> og E. <sp>Sars</sp> have givet os interessante
Monografier over Afsnit af vor nyeste Historie. E. <sp>Sundt</sp>
indtager en ganske særegen Plads i Litteraturen. Han har ofret over
20 Aar paa Studiet af de lavere Samfundsklassers Vilkaar og Sæder,
og Resultaterne heraf har han fremlagt i en Række statistiske
og ethnografiske Værker, der ere saa godt som enestaaende i sit
Slags.

Over de forskjellige Grene af den norske Retsvidenskab
besidde vi omfangsrige og grundige Arbejder, der omfatte Systemet i
dets Helhed. <sp>F</sp>r. <sp>Stang</sp> og <sp>Anton</sp> M. <sp>Schweigaard</sp> have ved
sin store Begavelse gjort Epoke i vor Retsvidenskab, baade gjennem
sine Universitetsforelæsninger og sine retsvidenskabelige Skrifter.
<sp>Schweigaard</sp> har ligeledes indlagt sig store Fortjenester ved den
Del, han som Medlem af Storthinget har taget i vort
Lovgivningsarbejde. Blandt de ældre Forfattere maa nævnes de kundskabsrige
og flittige Retslærde P. C. <sp>Lasson</sp> og U. A. <sp>Motzfeldt</sp>. Som
Forfattere, der i den senere Tid med Grundighed og Dygtighed
have behandlet flere Dele af vor Retsvidenskab, maa nævnes
T. H. <sp>Aschehoug, F</sp>r. <sp>Hallager</sp> og <sp>F</sp>r. <sp>Brandt</sp>. Ved Siden
af disse Retslærde have mange andre øvet en stor Indflydelse ved
sine Skrifter eller som Medlemmer af de Kommissioner, der have
været nedsatte for at forberede og udarbejde Forslag med Hensyn
til vor Lovgivning. Vi maa her indskrænke os til at nævne
J. C. <sp>Berg,</sp> J. H. <sp>Vogt,</sp> B. <sp>Dunker,</sp> P. J. <sp>Collett,</sp> C. <sp>Platou</sp>
og O. A. <sp>Bachke</sp>. Blandt vore politiske Forfattere er Historikeren
<sp>L. <sp>K</sp>r. <sp>Daa</sp> den mest originale og den mest fremragende.

I Lægevidenskaben ere <sp>Michael Skjelderup, Frederik
Holst</sp> og <sp>Frants Ch</sp>r. <sp>Faye</sp> vore mest frugtbare Forfattere.
De vigtigste Arbejder i denne Videnskab ere imidlertid C. W. <sp>Boecks</sp>
og D. C. <sp>Danielssens</sp> Undersøgelser om Spedalskhed og de øvrige
Hudsygdomme. Chr. <sp>Boeck</sp> er en dygtig Physiolog.

I Mathematiken ere <sp>Niels Henrik Abel</sp> og <sp>Ole Jacob
Broch</sp> de mest berømte Navne. En dygtig Mathematiker var bl. a.
<sp>Bernt Michael Holmbo</sp>e.

I Naturvidenskaberne har <sp>Christopher Hansteen</sp> erhvervet
europæisk Navnkundighed ved sine Undersøgelser om Jordens
Magnetisme. I den almindelige Fysik er H. <sp>Christie</sp> den eneste
Forfatter af nogen Betydning. P. C. <sp>Asbjørnsen, H. Rasch</sp> og
H. <sp>Siebke</sp> have behandlet den almindelige Zoologi. <sp>Michael
Sars</sp> er bleven berømt ved sine Beskrivelser og Undersøgelser af
Norges lavere Littoralfauna. Den samme Del af vor Fauna er med
Dygtighed bleven behandlet af hans Søn G. O. <sp>Sars,</sp> D. C.
<sp>Danielssen,</sp> J. <sp>Koren,</sp> L. M. <sp>Esmark</sp> og flere andre Naturforskere.

B. M. <sp>Keilhau</sp> og Th. <sp>Kjerulf</sp> have offentliggjort Arbejder
om Norges Geologi, der have stillet dem i Række med Samtidens
dygtigste Geologer. Ogsaa J. <sp>Esmark</sp> og T. <sp>Dahll</sp> have udmærket
sig som Geologer. S. A. <sp>Sexe</sp> har anstillet værdifulde
Undersøgelser af Norges Bræer. <sp>Mathias</sp> N. <sp>Blytt</sp> har givet os en norsk
Flora, der uheldigvis blev afbrudt ved Forfatterens Død. Chr. <sp>Smith,</sp>
Sev. Chr. <sp>Sommerfelt,</sp> Joh. M. <sp>Norman</sp> og andre Botanikere
have leveret værdifulde Specialarbejder over Landets Flora.

I Krigskunsten have vi Carl F. <sp>Borkenstein</sp> og Jacob Gerh.
<sp>Meydell</sp>, i Sømandsvidenskaben C. T. H. <sp>Geelmuyden</sp>, i
Landøkonomien Jacob <sp>Sverdrup</sp> og Chr. Fr. <sp>Schübeler</sp>. Den
sidstnævnte har ogsaa gjort sig bekjendt ved sine vigtige Undersøgelser
af de norske Planters Udbredelse.

Naar vi se bort fra Nordmanden <sp>Henrik Steffens</sp>, hvis
Skrifter væsentlig tilhøre den tydske Litteratur, har vi i Filosofien
kun en eneste fremragende Forfatter at opvise, nemlig <sp>Niels
Trescho</sp>w. Han var en meget lærd, meget aandrig og meget
frugtbar Forfatter, hvis ældste Arbejder imidlertid tilhøre
Fælleslitteraturen. Den hegelske Filosofi har fundet en dygtig Repræsentant i
Prof. M. J. <sp>Monrad</sp>, der imidlertid i Lighed med nogle andre
nyere filosofiske Forfattere har indskrænket sig til at skrive korte
Haandbøger og Monografier over filosofiske Spørgsmaal. Paa
Pædagogikens Omraade maa Fr. <sp>Moltke Bugge</sp> og <sp>Hartvig
Nissen</sp> nævnes.

Theologien kan kun opvise et ringe Antal videnskabelige
Arbejder; thi skjønt vore Theologer staa under den tydske
Theologies Paavirkning og fornemmelig hente sin Viden fra den tydske
Litteratur, ere de langt fra at ligne sine tydske Forbilleder i
Produktivitet. Der er kun tre Forfattere af nogen videre Betydning,
nemlig <sp>Stener Jo</sp>h. <sp>Stenersen, Wilhelm Andreas Wexels</sp>
og <sp>Carl Paul Caspar</sp>i. Af disse tre er <sp>Wexels</sp> den
frugtbareste, <sp>Caspari</sp> den lærdeste. Den sidstnævnte er imidlertid af
tydsk Herkomst og blev for tyve Aar siden kaldt til vort
Universitet. Ved Siden af disse Theologer ville vi nævne <sp>Svend
Borchman Hersleb</sp> og <sp>Gisle Johnso</sp>n, mindre paa Grund af deres
Indflydelse som Forfattere, der ikke er synderlig stor, end fordi
de begge ved sine Forelæsninger og i det Hele taget ved sin
Optræden have øvet en stor Indflydelse paa det theologiske Studium
og paa den religiøse Bevægelses Retning i vort Land, Hersleb i
de tyve første Aar efter Universitetets Stiftelse, Johnson i vor Tid.

*
</chapter>

<chapter name="Norsk Kunst. I.">
<table o>
<td c><h2>Norsk Kunst.</h2>
<td c>————
<td c><h2><small>I.</small></h2>
</table>

Norges Beliggenhed mere fjernt fra den store europæiske
Kulturstrømning, Folkets egen strengt praktiske Aandsretning, der
ikke gjorde det tilbøjeligt til at optage de faa og spredte
kunstneriske Paavirkninger fra Udlandet med synderlig Interesse, samt den
ringe Anledning, som Landets Kaar gav til at afse større Summer
til kunstneriske Storværker, var nærliggende Grunde til, at Norge
hverken i Middelalderen eller senere i Renaissancens Aarhundrede
— da Landets Kraft desuden i de fleste Henseender var bunden
— kom til at tage nogen virksom Del i den livlige kunstneriske
Rørelse, hvorom saa mange Mindesmærker bære Vidnesbyrd i
Europas øvrige Lande.

Den væsentligste Aarsag laa maaske i en vis, Folket medfødt
Mangel paa Klarhed i den kunstneriske Udformningsevne, en
Mangel, der vel ikke hindrede det i Frembringelsen af de
ejendommelige Digtninger, der ere bevarede fra Norges Oldtid, idet
det Væsentlige her mindre var den ydre Fuldendthed end
Indholdets romantiske Storartethed — men som nødvendigvis maatte
stille sig i vej en for en stærk og ren Udvikling af de bildende
Kunster. Gjennemgaar man Beretningerne om de gamle
Nordmænds Bygningsskik, deres Udsmykning af Boligerne og lignende,
kan man ikke undlade at lægge Mærke til, at saasnart det gjaldt
at gaa ud over det Hverdagslige, synes det mere at have været
Pragtlysten end Skjønhedssandsen, der blev raadende. I
Almindelighed holdt man sig imidlertid helst til det Gamle og indlod sig
kun lidet paa selv at skabe noget Nyt. Hvad den offentlige
Bygningskunst angaar — thi om nogen hjemlig Billedhugger- eller
Malerkunst bliver der saagodtsom slet ikke Tale — da
indskrænkede man sig somoftest til at efterligne, hvad man havde seet i
Udlandet, fornemmelig da i de Lande, hvor Nordmænd mest
færdedes — England og Normandiet — eller hentede Bygmestere
og Svende fra disse Egne, naar et vidtløftigere Byggeforetagende
krævede større Indsigt, end Landet selv kunde raade over. Det
eneste Mindesmærke fra Middelalderen, der kan gjøre Fordring
paa nogen Betydning for den egentlige Kunsthistorie — idet
Resten mest kun har arkæologisk Værd – er den bekjendte
Domkirke i Throndhjem, i sin Tid vistnok baade det pragtfuldeste og
det i flere Henseender mest originale Bygningsværk i Norden.
Uagtet Grundmotiverne i Kirkens Anlæg naturligvis ere de samme,
der vare fælles for hele Samtidens europæiske Kirkebygningskunst,
have disse Motiver alligevel her undergaaet ejendommelige
Ændringer, som ikke helt og holdent lade sig forklare af fremmed
Udspring. Flere større Bygningsværker fra Middelalderen ere
vistnok blevne ødelagte — f. Ex. Kristkirken og Apostelkirken i
Bergen — men selv om disse vare blevne bevarede, vilde vel
Norges Kunst i Middelalderen have frembudt det samme tarvelige
Billede som nu.

En Undtagelse herfra danner dog en enkelt Gren af den
kirkelige Bygningskunst, og da denne har en ganske særegen —
dog mindre rent æsthetisk end national — Interesse, vil det være
nødvendigt at dvæle lidt udførligere ved den. Det er snart 40
Aar, siden Menigheden i et lidet Sogn i Valders — Vang — skulde
bygge sig en ny Kirke; det gamle Gudshus var for trangt, og
man var allerede betænkt paa at rive det ned, da der til hele
Menighedens Forundring meldte sig en Kjøber til den gamle
Bygning. Han vilde give 80 Spd. kontant for den, og den blev ham
uden Betænkning tilslaaet. Nu staar den gjenrejst i en liden By
i Schlesien; Kjøberen var Kongen af Preussen, og Kirken et af de
faa tiloversblevne Mindesmærker af den eneste nationale Form,
Norges kirkelige Bygningskunst har udviklet: Stavekirken.

Denne lille Hændelse bidrog kanske, da den blev bekjendt,
mere til at aabne Folkets Øjne for, hvor lidet det i denne Retning
havde at tabe, end det Værk havde formaaet, der fem Aar i
Forvejen var udkommet i Dresden, og i hvilket Nordmanden, den
bekjendte Landskabsmaler Prof. Johan Christian Dahl havde
overrasket Europas lærde og kunstneriske Verden med sine Afbildninger
af «Denkmale einer sehr ausgebildeten Holzbaukunst aus den
früheren Jahrhunderten in den inneren Landschaften Norwegens».
Allerede to Aar efter Salget af Vangs Kirke var der stiftet et Selskab,
som stillede sig Bevarelsen af norske Fornlevninger til Opgave, og
paa dette Selskabs Foranstaltning ere nu — foruden en Mængde
andre Mindesmærker — alle norske Stavekirker blevne afbildede
og saaledes ialtfald bevarede mod sporløst at forsvinde.

Langs hele den norske Kyst, ligefra Fredrikshald og op til
Throndenæs, ere Stenkirker det sædvanlige, paa Landet som i
Byerne. Her finde vi en Række Mindesmærker af Middelalderens
Kunst, til hvilke Mønstrene, som før nævnt, ligefrem ere hentede
fra Nabolandene, fornemmelig fra England. Anderledes er
Forholdet, saasnart man kommer op i Landet og ind i de
afsidesliggende Dalfører. Til disse fandt udenlandske Bygmestere og
Mursvende kun sjelden Vejen, og her blev det derfor Bondemanden,
der, vel øvet i Øxens Brug, selv fik tømre sit Hus og sin Kirke,
hint i Overensstemmelse med hvad Bygdens Skik og Brug viste
ham, denne vel efter de Antydninger og Rids, Præsten eller en
anden kyndig Mand forelagde ham af, hvad der var Brug i fremmede
Lande. Dette fik han da se at tilpasse efter Sted og Lejlighed
— og navnlig efter det forhaandenværende Bygningsmateriale,
Træ – saagodt som det lod sig gjøre. De første Forsøg have
sagtens været raa nok; i de vestlandske Røgstuer have endnu den
Dag idag de samme primitive Former, Enkeltmands Bolig fra først
af antog, vedligeholdt sig. Af de allerældste Trækirker har
derimod ingen naaet ned til vore Dage; men det er øjensynligt, at
det kun har været gjennem mange famlende Forsøg man er kommen
saa langt som til den afsluttede Norm, hvilken, med faa Ændringer,
de endnu bevarede, i Tiden omkring 12—1300 opførte Stavekirker
fremvise.<footnote>Undersøgelsen og Beskrivelsen af Stavekirkerne skyldes især N. Nicolaysen i
hans Norske Mindesmærker af Middelalderens Kunst i Norge, Christiania 1855, Fol.
— Norske Bygninger fra Fortiden, Christiania 1860—66, 4to.
— Norske Fornlevninger, Christiania 1862—66, 8vo.
— Om Norges Fortidslevninger i Læsebog for Folkeskolen og Folkehjemmet B. III,
Christiania 1865, S. 287—301.</footnote>

Søger man de norske Stavekirkers nærmeste Forbilleder, da
finder man disse i den ældre middelalderske, saakaldte romanske
Bygningskunst. Fra denne havde de optaget Grundformen, paa
samme Maade som de romanske Kirker igjen havde faaet den fra
de oldkristelige: et aflangt Kirkeskib, der ved Søjlerækker deles i
et bredere Mellemskib og tvende smalere Sideskibe, samt sluttende
sig hertil imod Øst et halvrundt Kor, der enten støder lige op til
Kirkeskibet eller ogsaa er adskilt fra dette ved en mindre, ligesidet
Firkant. Den simpleste og derfor vistnok ogsaa ældste Form er
en blot og bar aflang Firkant, uden Sideskibe, til Kirkeskib,
og imod Øst et halvrundt Kor. Rundt om har Kirken dernæst
undertiden et lavere Parti, et Slags ydre Sideskib, den saakaldte
Svalgang. I ganske enkelte Tilfælde slynger denne sig ogsaa
omkring Koret, undertiden findes den blot i Vest ved
Hovedindgangen. Somoftest faar den Lys udenfra, gjennem lave
Arkaderækker, som man med et fra det Tydske laant Ord kalder
Dværggallerier. Anbringelsen af denne Svalgang skyldes nærmest
Omsorgen for at støtte Bygningen og give den større Modstandskraft
mod Trykket fra Taget og for at gjøre den varmere og bevare
Grundstokkene mod Fugtighed, dels maaske ogsaa Ønsket om at
bringe mere Afvexling i den ydre Form.

Hovedtrækkene i Stavekirkens Konstruktion ere følgende:
Umiddelbart paa Grundmuren lægges de saakaldte Sviller, vandret
anbragte Tømmerstokke, der løbe rundt hele Bygningen, og fra
hvilke der i alle Hjørner, tildels ogsaa, naar Bygningen er lang,
mellem disse, rejser sig lodrette Stokke, de saakaldte Staver, af
hvilke hele Bygningssættet har faaet sit Navn. Disse forbindes
igjen foroven med Sviller eller, som de her kaldes, Stavlægjer, og
Rummet mellem dem udfyldes med opretstaaende, i hinanden pløjede
Planker eller kløvede og telgjede Stokke. Fra Stavlægjerne hæver
Svalgangens Tag sig mod Sideskibets paa samme Maade opførte
Væg, Kirkens egentlige Væg, der med et nyt Tag nærmer sig
den Væg, der hviler paa de mellem Midtskibet og Sideskibene
anbragte Søjler, hvilke først ere blevne forenede indbyrdes med
runde Buer og dernæst med et Slags Arkaderækker. I denne
øverste og inderste Væg findes nu sædvanlig nogle smaa
Lysaabninger, og fra dens øverste Rand gaar det egentlige Hovedtag,
Taget over Midtskibet, sammen, baaret af Aaser, hvilke der, hvor
de forenes i Tagryggen, ere saaledes tilhugne, at de danne en
Bue. De trappevis paa hinanden følgende Tage afbrydes igjen i
det Ydre af Gavle over Indgangsdørene mod Vest og paa
Langsiderne og over disse atter ofte af nye Gavle, der springe frem fra
Skraatagene over Sideskibene. Koret har sit eget, isolerede,
sukkertopformede Tag. Øverst paa Midtskibet sidder en liden Tagrytter,
og i nogen Afstand fra Kirken staar som en særskilt Bygning et
Klokketaarn (Klokkestopel). Dette er Hovedtrækkene i den mest
udviklede Stavekirke-Form, fra hvilken der imidlertid findes
forskjellige Undtagelser.

Ikke mindre mærkelig end selve Stavekirkerne ere de
Udskjæringer, med hvilke de i stor Udstrækning ere smykkede.
<footnote>L. Dietrichson, Den norske Træskjærerkunst, Christiania  1878, 8vo.</footnote>
Det er maaske ikke ganske nøjagtigt at kalde disse Forsiringer
Udskjæringer; de hæve sig saa stærkt ud af Fladen, at man kunde
fristes til at kalde det Hele Reliefarbeide; men dertil er det igjen
for sammenviklet. Forsiringerne forestille lange Striber, snart ganske
smale, snart igjen noget bredere, hvilke slynge sig om hverandre
og forbindes i uopløselige Knuder. Hist og her stikker der frem
et Dragehoved, som med vidt opspilet Gab enten stirrer Beskueren
imøde eller ogsaa bider sig fast i et Uhyre, der har kroget sig op
over Dørbuen, og hvis Krop man kan følge hele Planken nedover
paa den anden Side. Midt inde mellem disse Slyngninger er der
undertiden ladt aabent et lidet, aflangt Rum, hvor en Riddersmand
tilhest hæver sin Landse mod en vinget Orm, der styrter ham
imøde. Rundt om i Kirken møder man saadanne Forsiringer, over
og omkring Dørene, paa Søjlehovedernes skjoldformede Sider, paa
Bænkeryggene, ja helt oppe paa Tagaasen eller øverst paa de
svære Staver, der danne Kirkens Hjørner.

Man har vanskeligt for at paavise, hvorledes den Stil, der
forekommer i dette Snitværk, har opstaaet og udviklet sig gjennem
Tidernes Løb i de forskjellige Dele af Landet, da man paa en
enkelt Undtagelse nær savner al bestemt Angivelse af den Tid, de
forskjellige Arbejder tilhøre. Man kan derfor i saa Henseende kun
holde sig til den Udvikling og stigende Fuldkommenhed, der kan
iagttages i Arbejdet selv. Vi se da paa de ældste Arbejder
Former, der meget stærkt minde om Slyngningerne paa de gamle
Runestene; paa Urnes Kirke, hvis Snitværk ansees for at være
noget af det ældste, vi besidde, er det endnu kun Striber og
Dragefigurer, der slynge sig sammen i endeløse Knuder; de løse
sig ikke op i større Partier med nogen bestemt Leddeling, men
bedække det Hele i et broget og sammenhængende Mønster.
Efterhaanden blive Mønstrene klarere; de forskjellige Bygningsdele,
f. Ex. Dørstolperne, Dørbuen osv., udsondres mere fra hverandre
og erholde hver for sig sin Forsiring, der, paa samme Tid som
den bliver mere overskuelig, tillige tiltager i Rigdom og Finhed;
de simple Baandslyngninger blandes med Dyre- og Planteformer;
medens Figurerne før traadte frem i et stærkt ophøjet Arbejde,
bliver dette mere og mere let, synes henaandet over Træet og
fremtræder ikke mere med det Krav paa særskilt Opmærksomhed,
som det før stillede. Samtidig hermed begynder rigtignok tillige
den udprægede Ejendommelighed, hvilken man mødte i de ældre
Arbejder, at forsvinde, og kun med Vanskelighed gjenkjender man
den Stil, der oprindelig har dannet Udgangspunktet. Den vilde,
fantastiske Karakter, der ved hine gjorde et saa ejendommeligt
Indtryk, afløses af en Maner, der savner det nationale Særpræg.
Henimod Reformationen forsvinder denne Stil sammen med
Stavekirkebygningen.

Antallet af Stavekirker har i Middelalderen udentvivl været
meget betydeligt; man har troet at kunne anslaa det til ikke mindre
end henved 500. Af disse staa nu kun ganske faa — idethele
nogle og tredive — tilbage. De fleste af disse have imidlertid
lidt meget af ukyndige Udbedringer. Trods dette bevare de endnu,
især naar man i Tanken kan udskille det Oprindelige fra de senere
Tilføjninger, et særdeles ejendommelig Præg, der udmærket sam
stemmer med Landets Karakter. Det maa ogsaa tilføjes, at de i
mere end en Henseende maatte kunne afgive fortræffelige Motiver
for en efter Nutidens Krav lempet Bygningsstil for Landskirkerne
i Norge.

I de nærmeste Aarhundreder efter Reformationen døde denne
Stil ganske hen, og de eneste Spor af kunstnerisk Sands finder
man nu i nogle af de større Gaarde inde i Landet, hvor saavel
Anlæg og Konstruktion som Enkelthederne vidne om en med
ejendommelig Smag behandlet Paavirkning fra den samtidige
Renaissance i Udlandet. Bygningerne paa flere af disse Gaarde —
især i Gudbrandsdalen — maa regnes til det mærkeligste, den
verdslige Bygningskunst overhovedet har frembragt i de
skandinaviske Lande.<footnote>Eilert Sundt, Om Bygnings-Skikken paa Landet i Norge, Christiania 1862, 8vo.</footnote>

I det rigt anbragte Snitværk paa disse Bygninger fik da ogsaa
den Kunstfærdighed Anledning til at vise sig, der tidligere havde
fremtraadt i de ovenfor omtalte Udskjæringer i Kirkerne. Dels
herved, dels ved den gjennemgaaende Forsiring af forskjelligt
Husgeraad, Møbler osv. med Snitværk, der var Skik, opstod der inden
Almuen i flere af Fjeldbygderne en temmelig højt udviklet
Træskjærerkunst, der tildels har holdt sig lige ned til vore Dage.

Trods den Mangel paa Evne til virkelig kunstnerisk
Udformning, der er bleven tillagt Nordmændene, have disse nemlig —
især i de senere Aarhundreder — lagt for Dagen en mere end
almindelig Kunstfærdighed. Hos Enkelte, der i Udlandet fik
Anledning til at gjennemgaa en ordentlig Skole og lærte nogenlunde
at begrændse sin Begavelses som oftest temmelig vidtløftige
Omfang, kunde denne Kunstfærdighed undertiden uddannes til en
virkelig kunstnerisk Dygtighed, der tildrog dem almindelig
Opmærksomhed. Især møder man flere af dem i det 17de-18de
Aarhundrede, «Kunst- og Raritets-Kabinetternes» Tid, da man havde
vel saa megen Smag for det Kunstige som for det Kunstneriske.
Historien har opbevaret Navnene paa flere Nordmænd fra hin Tid,
der paa denne Maade i Udlandet erhvervede sig en vis
Navnkundighed, men hvis Virksomhed forresten blev uden Betydning for
deres Fædreland, saaledes Jakob <sp>Jense</sp>n, der i 1648 blev
Forvalter over Kunstkammeret i Kjøbenhavn, Brødrene Lambert og
Michael <sp>Haven</sp> fra Bergen, Ædelstensskjæreren i C. C. <sp>Reisen</sp> i
England, Michael <sp>Røg</sp>, kongelig Medaillør i Paris, Miniaturmaleren
von <sp>Behn</sp> og fremfor alle den i mindre, dekorative Arbejder
udmærkede Magnus <sp>Berg</sp>,<footnote>P. Botten-Hansen, Magnus Berg, Christiania 1862, 8vo.</footnote> der, født i 1666, sandsynligvis i
Gudbrandsdalen, døde 1739 efter et meget omflakkende og
bevæget Liv.
</chapter>

<chapter name="Norsk Kunst. II.">
<h2><small>II.</small></h2>

Det var naturligt, at der i den nærmeste Tid efter Foreningen
med Sverige, da Opmærksomheden var optaget af saa mange andre,
nærmere liggende Behov, ikke kunde udvikle sig noget synderligt
kunstnerisk Liv af national Art i Norge. For de enkelte Rigmænd,
der fra ældre Tiders Mode havde bevaret Sandsen for ogsaa at lade
de bildende Kunster yde sit Bidrag til Tilfredsstillelsen af deres
Pragtlyst, var det naturligvis ligegyldigt, om de smaa, sirlige
Kabinetsstykker, de ærværdige Familieportræter og de kokette
Alabaster- eller Porcellains-Figuriner, med hvilke de tomme Rum i
Værelserne skulde udfyldes, vare af norsk eller udenlandsk Tilvirkning.
Selv den Rundhaandethed, hvormed Karl Johan af sin Privatkasse
understøttede Videnskab og Kunst i sit nye Rige, havde vel mindre
til Formaal at fremhjælpe nogen hjemlig Kunstskole end at vinde den
almindelige Mening blandt de mere dannede Klasser for det nye
Herskerhus. Paa den Staten tilhørende Ladegaard i Nærheden af
Kristiania opbevares en ikke ubetydelig Samling Billeder, indkjøbte
af den nævnte Konge; men det er kun faa af disse, der hæve sig
over det Middelmaadige, og intet, som hentyder paa den Retning,
den kunstneriske Udvikling i Norge siden skulde komme til at tage.
Blandt dem, der i den nærmeste Tid efter Foreningen med Sverige
sysselsatte sig med Malerkunsten, træffer man forskjellige Navne, af
hvilke de fleste nu forlængst ere glemte, saaledes en Mad. Charlotte <sp>Berg</sp>,
Miniaturmalerske, Kobberstikker og Landskabsmaler H. A. <sp>Grosch</sp>
(1763—1843), dansk af Fødsel, en indvandret Miniaturmaler <sp>Leauté</sp>,
P. <sp>Lehmann</sp>, danskfødt Miniaturmaler, Landskabsmaleren <sp>Vogt</sp>,
Joh. <sp>Flintoe</sp>, en dansk Mand (d. 1870), der i sin Egenskab af
Lærer ved den i 1822 oprettede «Tegne- og Kunstskole i Kristiania»
indlagde sig ikke ringe Fortjenester af Haandværksklassens
Kunstneriske Uddannelse, samt J. <sp>Munch</sp>, af hvem et større, i en temmelig
haard Maner, men omhyggeligt udført og ved sine mange
Portraiter interessant Billede af Karl Johans Kroning i Throndhjems
Domkirke opbevares i Palaiet i Kristiania. Munch optraadte ogsaa
som Billedhugger og gav bl. a. i 1818 i et Basrelief tilbedste «en
historisk-allegorisk Forestilling af Kongsberg Sølvværks forfaldne
Tilstand». Et Par andre norskfødte Kunstnere, der erhvervede sig
en større Navnkundighed — Johan <sp>Gørbitz</sp> (1782—1853), især
udmærket som Portraitmaler, og Landskabsmaleren J. C. <sp>Dah</sp>l,
født i Bergen 1788, død 1857 i Dresden, ved hvis Akademi han i
1824 var bleven ansat som Professor — tilhørte væsentlig Udlandet.
Det samme var ogsaa Tilfældet med en anden, noget yngre Kunstner,
Landskabsmaleren Thomas <sp>Fearnley</sp>, født 1802, uddannet ved
Akademiet i Kjøbenhavn i 1821—22, død i München 1841.

En særegen Plads i disse første Aars Kunsthistorie indtager
Billedhuggeren Hans <sp>Michelsen</sp>. Han var født i 1789 i Nærheden
af Throndhjem, opvoxede i trange Kaar og begyndte som Soldat
at sysselsætte sig med Træskjærerarbejde, hvori han snart paa egen
Haand og ene understøttet af de blandt Almuen bevarede tekniske
Traditioner, arbejdede sig frem i den Grad, at hans militære Chef
i 1815 gav ham Permission, for at han kunde rejse til Stockholm
og der søge at lære mere. Her tog den daværende norske
Statsminister Peder Anker sig af ham, skaffede ham Adgang til
Akademiet og ved Siden deraf Arbejde hos Billedhuggeren Göthe.
Michelsen erholdt nu tillige af den norske Statskasse et Stipendium,
der i 1820 fornyedes, saa at han kunde begive sig til Rom, hvor
han arbejdede hos Thorvaldsen. Derfra vendte han tilbage i 1825
og blev nu — med Undtagelse af et Par Aar, i hvilke han opholdt
sig i Stockholm, arbejdede i Nystrøms Atelier og desuden paa egen
Haand udførte de tolv Apostelbilleder, som Karl Johan skjænkede
til Throndhjems Domkirke — hjemme lige til sin Død i 1859.
Udbyttet af hans Virksomhed blev vistnok hverken stort eller
værdifuldt; men han fortjener dog at mindes som den første Nordmand,
der vovede at bosætte sig i sit Hjemland, ene med Kunsten til
Opgave og Livserhverv. Dette var dengang ingen let Sag; Tiderne
vare trange og vedblev længe at være det.

Med de kunstneriske Bestræbelser og deres Anerkjendelse af
den store Almenhed gik det nemlig smaat. Det var Litteraturen,
som først hævdede sig en selvstændig Plads og fik Betydning for
det nationale Liv.

Den første norske Kunstforening, den i Kristiania, blev
grundlagt i 1837, Aaret efter at, ved en Bevilgning af Stortinget,
Nationalgalleriet var bleven grundlagt, og sex Aar efter at Kunstforeningerne
i Stockholm og Kjøbenhavn vare blevne stiftede. Især i
Begyndelsen tiltrak den sig megen Opmærksomhed og blev meget omtalt,
ligesom den da ogsaa selv gjorde Fordring paa at blive «en Skole,
der skulde lede ind i den højere Sfære af Nydelser, som den
udviklede Form- og Farvesands udbreder, og som den kan udbrede
endog over det jevne Liv og dagligdagse Gjenstande». Hvorvidt
de Mønstre, som denne Skole saa sig istand til at opstille til
Belærelse for Almenheden, forøvrigt havde nogen synderlig stor Værdi,
derom faaer man en vis Tvivl, naar man erfarer, at det i de første
8—9 Aar var en tydsk Kunsthandler i — Hamburg, til hvis Raadighed
de 12—1300 Spd. stilledes, som man dengang kunde anvende til
Indkjøb.

Samme Aar som Kunstforeningen blev stiftet, rejste Adolf
<sp>Tidemand</sp><footnote>L. Dietrichson, Adolf Tidemand, hans Liv og Værker, I, Kristiania 1878, 8vo.</footnote> (f. 14. Aug. 1814, d. 25. April 1875), dengang et ungt
Menneske paa 22 Aar, til Düsseldorf, hvor han i Begyndelsen forsøgte
sig i Historiemaleriet og i 1841 udstillede «Gustaf Vasa, som taler
til Bønderne i Mora Kirke». Efterat have besøgt München og Rom
og derpaa nogen Tid opholdt sig hjemme i Norge, vendte han
tilbage til Düsseldorf og slog sig ned der for bestandigt. Derfra
hjemsendte han nu de Fremstillinger af Emner fra det norske
Folkeliv, som i saa høj Grad tiltrak sig hans Landsmænds Sympathi,
dels som Følge af deres virkelige kunstneriske Værdi, dels fordi det
her var første Gang, man fik se hjemlige Forhold fremstillede med
kunstnerisk Idealitet. De mest bekjendte af hans Arbejder er den
Række Folkelivsbilleder, som han omkring 1850 malede til
Oskarshal, samt det fortræffelige Stemningsbillede «Haugianerne». Den
Stilling, Tidemand indtager i den norske Kunst, kan nærmest
sammenstilles med den, Welhaven — i sine nationale Romancer —
indtager i Litteraturen. Smag for det Elegante, forenet med et fint
Blik for det Virkningsfulde i Valg og Behandling af Emner, en dyb
og varm Følelse satte Tidemand istand til at slaa an hos
Almenheden i en Grad, som det dengang maaske ikke vilde have været
Tilfældet, om han havde været mere realistisk anlagt. Noget senere
end Tidemand, nemlig i 1841, kom Hans <sp>Gude</sp> (f. 1825) til
Düsseldorf og vandt sig, efter hurtig at have arbejdet sig op til en
overlegen kunstnerisk Dygtighed, ved sine Billeder af den norske
Natur en Popularitet i Hjemlandet og en europæisk Anseelse, der
stod fuldkommen ved Siden af Tidemands, især da Gude gjennem
en Række Billeder, hvis Motiver vare hentede andetstedsfra, viste, at
hans Dygtighed ikke var indskrænket til blot at gjengive de norske
Højfjeldes storslagne Former, men med lige Lethed forstod at løse
de mest forskjelligartede Opgaver. Da Schirmer drog til Karlsruhe,
arvede Gude hans Professorat. Om Tidemand og Gude samlede
der sig derfor nu efterhaanden i Düsseldorf en Gruppe yngre
Kunstnere, der senere tildels have naaet frem til selvstændigt
Mesterskab. Mindst var Antallet af dem, der offrede sig til
Folkelivsbilledet. Resultatet blev her ogsaa mindst, idet der ikke egentlig
kan siges efter Tidemand at være brudt nye Baner paa dette Felt.
Af Landskabsmalere kunde den norske Koloni i Düsseldorf derimod
opvise et forholdsvis betydeligt Antal tildels rigt begavede og
dygtige Kunstnere, saasom August <sp>Cappelen</sp> (1827—52), hvis Billeder
fra Urskovene høre til det mest Ejendommelige, den norske Kunst
har frembragt, og Morten <sp>Müller</sp> (f. 1828), der især har sin
Styrke i Fremstillingen af Aas- og Skovlandskaber. En mere isoleret,
men ikke mindre betydningsfuld Stilling indtog Johan <sp>Eckersberg</sp>
(1822—70) ved sin kraftige og mangesidige Realisme og som den
første norske Maler, der vovede for bestandig at slaa sig ned i
Fædrelandet og derved gav et Exempel, som i de senere Aar er
bleven fulgt af flere. En af Eckersberg i 1859 i Kristiania
oprettet og af det Offentlige understøttet Malerskole tillod de unge
Kunstnere at afslutte sin første Uddannelse i Hjemmet. Saavel i
Privates Bestillinger som i de forskjellige, med stigende Midler
virkende Kunstforeninger aabnedes der et bedre Marked for den
kunstneriske Produktion. Hyppigere Udstillinger bidrog til at vække
Sandsen og skjærpe Smagen. Kortsagt flere Omstændigheder
forenede sig om at berede Jordbunden for det rigere og mere
selvstændige kunstneriske Liv, som Fremtiden maatte bringe.

Kunstnernes Antal er ogsaa i de sidste Tiaar meget betydelig
tiltaget. Af de for Øjeblikket virkende ældre og yngre Malere kan
saaledes nævnes Landskabsmalerne Knud <sp>Baade</sp> (f. 1808), <sp>Barla</sp>g,
Frederik <sp>Borgen</sp> (f. 1852), Hans <sp>Dahl</sp> (f. 1849), Andreas <sp>Disen</sp>
(f. 1844), Johannes Martin <sp>Grimelund</sp> (f. 1842), Sofus <sp>Jacobsen</sp>
(f. 1833), Hans <sp>Løvaas</sp> (f. 1848), Niels B. <sp>Møller</sp> (f. 1827),
Ludvig <sp>Munthe</sp> (f. 1841), Lyder W. <sp>Nicolaysen</sp> (f. 1821), Arnoldus
Cl. <sp>Nielsen</sp> (f. 1838), Johan <sp>Nielsen</sp> (f. 1836), Eilert A.
<sp>Normann</sp> (f. 1848), <sp>Rasmussen</sp>, Emerick <sp>Rein</sp>, Chr. <sp>Rummelhoff</sp>
(f. 1844), Herman G. <sp>Schancke</sp>, Jacob <sp>Schive</sp> (f. 1846), Frithjof
<sp>Smith-Hald</sp> (f. 1846), Ludvig <sp>Skramstad</sp> (f. 1856), Peter C.
<sp>Thurmann</sp> (f. 1839), Nicolai <sp>Ulfsten</sp> (f. 1855), Christian D.
<sp>Wexelsen</sp> (f. 1835), Anders G. <sp>Wigdahl</sp> (f. 1830). —
Marinemalerne Johan Jacob <sp>Bennetter</sp> (f. 1828), R. <sp>Boll</sp>, F. <sp>Collett</sp>,
Edvard O. R. <sp>Skari</sp> (f. 1837), Fritz <sp>Thaulow</sp> (f. 1847). —
Stillebensmaleren Frants <sp>Bøe</sp> (f. 1820). — Dyremalerne Anders
<sp>Askevold</sp> (f. 1834), Christian <sp>Skredsvig</sp> (f. 1854). —
Figurmalerne Peter Nicolai <sp>Arbo</sp> (f. 1831, har fremstillet forskjellige
Emner fra den oldnorske Mythologi), Knut <sp>Bergslien</sp> (f. 1827,
Portræter, Folkelivsbilleder, et større Billede paa Slottet i
Kristiania, fremstillende Kong Oskar den Andens Kroning, har siden
Eckersbergs Død ledet den ovenfor nævnte Kunstskole), Chr. <sp>Brun</sp>
(f. 1828, religiøse Billeder), Fru Mathilde <sp>Dietrichson</sp> (Genre),
Carl <sp>Hansen</sp> (Genre, væsentlig fra Folkelivet), Hans <sp>Heyerdahl</sp>
(f. 1857), Vincent St. <sp>Lerche</sp> (f. 1837, fortrinsvis Genrebilleder fra
Klosterlivet, med selvstændig Behandling af den arkitektoniske
Ramme), Karl <sp>Lorch</sp> (f. 1829, Folkelivsbilleder), Wilhelm <sp>Peters</sp>
(f. 1851, Genre), Eilif <sp>Petersen</sp> (f. 1852, historiske og religiøse
Billeder, Altertavle i Johanneskirken i Kristiania), Christen <sp>Ross</sp>
(f. 1843, Genre, mest fra det højere Selskabsliv), Olaf <sp>Rusten</sp>
(f. 1850), Otto <sp>Sinding</sp> (f. 1842, tillige Landskabsmaler), Arnold
<sp>Wergeland</sp> (f. 1844, historisk Genre).

Hvad Billedhuggerkunsten angaar, var Michelsen længe dens
eneste norske Dyrker, og selv efter at senere flere ere komne til,
have disse i Hjemmet kun fundet et snevrere Felt for sin Virken.
Af de bortgange maa H. <sp>Hansen</sp> (†. 1858), Ole H. <sp>Fladager</sp>
(d. 1870) og Hans <sp>Budal</sp> (†. 1879) mindes; de nulevende ere
Brynjolf <sp>Bergslien</sp> (Karl Johans Rytterstatue paa Slotspladsen i
Kristiania), K. <sp>Borch</sp> (f. 1817, tildels nationale Emner), Olaf
<sp>Glosimodt</sp> (f. 1821, Portraitmedailloner af berømte Nordmænd,
Træ- og Elfenbensskulptur), <sp>Jacobsen</sp>, Chr. <sp>Magelsen</sp> (f. 1841),
<sp>Middelthun</sp> (Døbefunt i Trefoldighedskirken i Kristiania), Stephan
<sp>Sinding</sp> (f. 1846), Mathias S. B. <sp>Skeibrok</sp> (f. 1851).

Arkitekturen har endnu ikke i Norge formaaet at drive det
til nogen rigere Selvstændighed. Ved de Opgaver, der bød
Anledning til Anvendelse af kunstnerisk Dygtighed, holdt man sig i
de første Decennier af Aarhundredet fortrinsvis til udenlandske
Forbilleder af den pseudoklassiske Stil, som senest havde været
almindelig. Under Kong Oskars Regjeringstid synes Smagen for den
gothiske Stil at have været fremherskende (Oskarshal, Gaustads
Sindssygeasyl, Jernbanegaarden i Kristiania, forskjellige Kirker),
medens det for Øjeblikket ikke kan siges, at nogen enkelt
Smagsretning er raadende.

*
</chapter>

<chapter name="Bygnings-Skik paa Landet (Eilert Sundt)">
<table o>
<td 2 c><h2>Bygnings-Skik paa Landet.</h2>
<td c><small>(Af Eilert Sundt.)</small><td><footnote>E. Sundt, Om Bygnings-Skikken paa Landet i Norge, Kristiania 1862, S. 47.</footnote>
<td 2 c>————
</table>

De første Rydningsmænd i Landet maa have vidst at hjælpe
sig med meget ringe Husvær. Jeg synes at skimte det hist og
her i de gamle Sagaer, og et livagtigt Billede af hine Tilstande,
for Tusinde og maaske atter Tusinde Aar siden, tror jeg endog
at se i Nutidens Rydnings-Pladse, i Udkanterne af de gamle Bygder.
Saaledes husker jeg et Sted i Gudbrandsdalen. Folkene, som boede
her, vare gamle nu; men de vare nygifte og unge, dengang de satte
sig ned her, og Konen fortalte mig, hvorledes hun havde havt
Barnet hængende i et Slags Pose under Grenen af en gammel
Furu, medens hun hjalp Manden med at fælde Trær og slæbe
Stokkene sammen til det Hus, de byggede sig. Dengang var der
nemlig tyk Skov paa denne Plads — ligesom overalt i Norge i de
første Indvandrendes Tid.

Jeg vil prøve at fortælle, hvorledes jeg tænker mig Begyndelsen
og Udviklingen.

Selv de første Rydningsmænd gav sig vist ikke, før de havde
faaet sig særskilte Huse for Hesten og Koen, saa de slap at have
dem inde hos sig i Stuen om Vinteren. Den Forskjel imellem
Udhuse paa den ene Side og Fremhuse, Forhuse eller Indhuse paa
den anden Side forestiller jeg mig saa gammel som Landets
Bebyggelse.

Det er Indhusene, jeg tænker at tale om.

Beboelses-Huset hed Stue (paa Oldnorsk stofa, udtalt som stova,
i Bygdemaalene Stova, Stoge, Stugu), og det indeholdt fra
Begyndelsen af vist ikke flere Rum end det Værelse, som nu særskilt
kaldes saa. Det næste Hus af Indhusenes Klasse var sikkerlig et
Bur (búr) eller Bod (búð, i Almuesproget Bu), hvor Mad og Klæder
kunde forvares.

Hin Stue maa have været en langagtig, firkantet
Tømmerbygning, med en Stenlægning (Aare, Åre, i Oldsproget arin) til Ildsted
midt paa Jordgulvet og med en tilsvarende, temmelig stor Aabning
(Ljore, lióri) i Taget til Udgang for Røgen og til Lysning. Fordi
Stuen var det eneste Hus paa Gaarden, hvor der var Ildsted, blev
den ofte slet og ret kaldt Ildhuset (eldhús). Senere hen byggede
man sig Boliger af en ny og behageligere Indretning, fornemmelig
med et hensigtsmæssigere Ildsted, enten en Ovn eller en Skorsten
i det ene Hjørne, og disse Huse var det, som fra nu af særskilt
benævnedes med det Navn Stue, hvorimod Navnet Ildhus nu kun
brugtes for de oprindelige og ringere Huse; disse bleve nemlig
staaende ved Siden af de nye, til saadan Brug som Brygning og
Bagning, hvilket Stel man ikke ønskede at trække med sig ind i
den nye og finere Stue. Som der altsaa før havde været et Hus
med to Navne, saa var der nu foregaaet en saadan Udvikling, at
der var to Huse med hver sit Navn og til hver sit Brug, nemlig
Stuen og Ildhuset.

Men Tingen voxede fremdeles. Om Sommeren er der jo Hus
i hver Busk, og da kunde Folket godt holde til i Ildhuset, at Stuen
kunde staa tom i nogle Uger og blive vel renset og luftet. Den
kunde nok trænge til det, da den jo endnu maatte tjene til et
temmelig mangfoldigt Brug og vel den hele Vinter igjennem ikke
havde staaet tom en Dag. Saadan Flytning om Sommeren fra
Stuen til Ildhuset kan sees hvert Aar paa mangfoldige Gaarde i
vort Land. Men paa mange Steder er det gaaet saa, at man har
bygget sig en endnu nyere Stue og indrettet den med al mulig
Flid for at faa den tæt og god og have den til Vinter-Stue, medens
den forrige er bleven staaende til Beboelse om Sommeren og
naturligvis derefter er bleven kaldet Sommerstue. Dette dobbelte Sæt
af Stuer findes paa nogle af de bedre Gaarde i nordre
Gudbrandsdalen; intetsteds har jeg dog seet det saa hyppigt som i nordre
Østerdalen.

Det kan virkelig træffe, at Ildhuset og Sommer-Stuen og
Vinter-Stuen staa ved Siden af hinanden saa at sige som ældre og yngre
Slægtled, ligesom Bedsteforældre, Børn og Børnebørn jo kunne leve
sammen under et Tag, saaledes nemlig at det nuværende uanseelige
Ildhus engang var Beboelses-Huset og det fornemste Hus paa
Gaarden, og at den nuværende Sommer-Stue, da den var i sin
Velmagt, tjente som Vinter-Stue. Men det er dog mere som et Træf,
at det falder saa til, og oftere vil det vel befindes, at man, for at
tilfredsstille et tilvant Behov, har bygget baade Sommer-Stue og
Ildhus med deres særskilte Bestemmelse, gjerne af ringe Tømmer
og ellers i tarveligste Maade. Er Ildhuset forsynet med ordentlig
Skorsten, Bagerovn, indmuret Brygger-Kjedel og andet
«Bagste-Gagn» og «Øl-Gagn», saa heder det Bryggerhus (i flere Bygdemaal
Størhus, paa Oldnorsk steikara-hus, paa Dansk Stegers).

Udviklingen fortsætter sig. Efter hvad jeg hidtil har fortalt,
skulde «selve Stuen» eller det store Værelse i den af Bygningerne,
som hed Vinter-Stuen, være det fornemste Sted paa Gaarden. Her
bleve de daglige Maaltider tilberedte og nydte, her sad hver med
sit Arbejde om Vinterkvelden, her var Husbondens Soveværelse,
her blev der holdt Højtid og Gjæstebud. Men Tiden gaar, og
istedetfor den ene Stue eller rettere sammen med den og under
samme Tag haves allerede i de fleste Bygder i Landet en særskilt
Ny-Stue eller Stor-Stue, saa den oprindelige Stue nu bliver
Gammel-Stue eller Daglig-Stue. Og paa ret mange Steder holder Tingen
fremdeles paa at udvikle sig derhen, at selve Familien eller Husbondsfolket
faar sig et eget Kammer eller mindre Dagligværelse, saa den gamle,
store Stue fra nu af kun bliver Folke-Stue, hvor Maden laves, hvor
Arbejdsfolkene nyde sine Maaltider og sidde med sine Ind-Arbejder,
og hvor gjerne nogle af Tjenerne have sine Senge. Et Skridt
videre, og istedetfor denne Folkestue indrettes paa mange Gaarde
særskilt Kjøkken (gjerne noget mindre) og Drenge-Stue, hvilken
sidste dog oftest er i en egen Bygning, særskilt opsat til det Brug.
Som den gamle Bonde-Stue var paa engang til dagligt Brug og til
Højtid, saa er dens Navn altsaa endnu bevaret baade for Tjenernes
tarvelige Arbejds- og Sove-Værelse og for Hovedbygningens største,
stadseligste og fornemste Værelse, som særskilt er indrettet for
Gjæstebud og Højtid.

Nu det andet af de oprindelige Indhuse, Buret eller Boden.

Paa Husmandspladse og Rydningsbrug i Gudbrandsdalen og
andre Steder kan man se Boden bestaaende af et eneste Rum.
Korn og Mel ligger i Binger og Bøler nede paa Gulvet, Flesk og
Kjød og Pølser hænge paa Væggene, Oste og Smørstykker staa
stablede paa Hylder, og øverst oppe, under Tagets skraa Sider,
hænge de Seng- og Gangklæder, som ikke ere til dagligt Brug.
Og saa har Boden vistnok seet ud i vore aller ældste Tider.

Men det første Hus paa de norske Gaarde, som kom til at hæve
sig i Højden, med et øvre Stokværk eller, som det endnu heder i
Landsmaalet, et Loft (i Oldsproget lopt), var sikkerlig netop denne
Bod. Med Loftet fulgte ligesom af Fornødenhed Indretningen med
udvendig Trappeopgang og Loft-Sval (svalir, loptsvalir); thi ligefra
Oldtiden af og næsten indtil Nutiden har anden Indretning med
Trappen været ukjendt i vore gammeldags Bygder. Men det er
at mærke, at netop ved Bod-Loftet gaar Svalen meget almindelig
omkring paa alle fire — eller maaske kun paa de tre Sider, saa
Hensigten med den ikke blot har været at føre fra Trappen hen
til Lofts-Døren.

Jeg har gjættet paa saadan Forklaring: Som Klæderne før hang
op under Taget, men ellers sammen med Madvarerne, saa blev
Loftet bygget netop for Klædernes Skyld, at de ikke alene kunde
være for sig selv, men ogsaa hænge ret højt, saa Raa-Damp eller
Fugtighed fra Jorden ikke kunde naa dem og faa dem til at mugne.
Og fremdeles blev Svalen med dens tætte Panel bygget omkring,
at ikke Solen skulde brænde paa selve Tømmervæggen og gjøre
det lummert derinde; thi jo mere kjøligt det kunde holdes paa
Loftet, des mindre skulde vel Møllen, den Klædefordærver, lokkes
derind. Og det var vel værd at gjøre saadan omhyggelig
Indretning for Klædernes Skyld; thi i Oldtiden stak en forholdsvis meget
stor Del af den løse Formue i Klæder, baade Gang- og Sengklæder,
noget, som endnu kan mærkes i vore gammeldags Bygder; og
medens de øvrige Sager i Boden, Madvarerne nemlig, i det store
taget maatte fornyes hvert Aar, saa skulde Klæderne vare i
Aarevis, ja fra Fader til Søn og fra Moder til Datter og Datterdatter.
Indrettet for Klædernes Skyld kom Loftet rimelig til at hede
Klæde-Loft. Men kom der en Gjæst til Gaarden, saa faldt det
bekvemmest at indrede et Soveleje til ham netop her, hvor jo
Felderne og Aaklæderne og de andre Sengklæder hang i Beredskab;
for saadanne Tilfælde blev det vel ogsaa brugeligt at have en
Seng staaende her. Og saaledes blev Klæde-Loftet tillige et
Senge-Loft.

Senere blev den ene Bod til to, svarende til den gamles dobbelte
Formaal, nemlig en særskilt Madbod og en særskilt Sengebod.
Denne Udvikling er vel ikke netop foregaaet i alle Bygder eller i
nogen Bygd paa alle Gaarde. Men i rigere Egne og paa større
og bedre bebyggede Gaarde har den været at se.

Madboden har gjerne beholdt den simple Form, som jeg tænker
mig var den oprindelige: et firkantet Rum, lige bredt som langt,
med Døren paa Gavlvæggen, med eller uden Loft. Der er dog to
Afændringer af denne Grundform: den ene har et Slags Sval paa
Forsiden, hvorved Bygningen, seet udvendig, bliver en langagtig
Firkant; det er efter Omstændighederne enten alene Under-Sval
eller baade Under- og Loft-Sval; den anden Afændring har ingen
Undersval, men Loftsval om mindst tre Sider, hvorved den
egentlige Firkant mere bevares. Stundom er Boden bygget saa stor, at
den — atter en Udvikling af den gamle Enkelhed — har faaet to
Døre paa Gavlvæggen, førende ind til tvende Rum; man kunde
kalde den Dobbelt-Bod; en saadan kan forresten tilhøre den ene
eller den anden af hine Afændringer. Mærkes maa ogsaa den
ulige Maade, hvorpaa Huset er stillet paa Jorden: altid saa, at der
kan være Lufttræk under Gulvet, for at holde det tørt og friskt
derinde, men derhos enten simplere, paa en aaben Grundmur, eller
omhyggeligere — nemlig for tillige at hindre Mus og Rotter fra at
komme op — paa Stolper eller Staver, hvoraf da Navnene
Stolpebod og Stabbur (egentlig Stavbur).

*
</chapter>
<chapter name="Den norske Scene">
<table o>
<td c><h2>Den norske Scene.</h2>
<td c>————
</table>

Det er først fra Aarhundredets Midte, at der begynder at blive
Tale om en norsk scenisk Kunst. Vistnok har Traditionen
adskilligt at berette om de sceniske Talenter, som ved Tiden omkring
Aarhundredets Begyndelse blomstrede overalt i de «dramatiske
Selskaber», som dengang vare Mode i de norske Byer. Nogen norsk
Skuespillerkunst udviklede der sig dog ikke heraf. Det i Kristiania
af Enevold Falsen — «Dragedukkens» Forfatter — i 1799 stiftede
dramatiske Selskab vedblev at bestaa lige til hen imod 1840; men
ingen af dets af Samtiden højt vurderede Dilettanter forsøgte at
optræde som professionel Skuespiller, endskjønt Mindet om, at den
danske Scenes ypperste Tragiker, den uovertrufne Fremstiller af de
Oehlenschlægerske Helteroller, Michael Rosing, var født i det
Trondhjemske og saaledes fuldblods Nordmand, kunde synes at have
maattet friste en eller anden af hans Landsmænd til at træde i
hans Spor. Saa skede dog ikke, og noget fast Theater, som kunde
give en dannet Mand Anledning til for Alvor at prøve sine Kræfter,
ejede den norske Hovedstad i lang Tid heller ikke. Vistnok havde
allerede i 1810 en forhenværende Skuespiller, Dandsemester og
Tobaksfabrikant J. P. Strømberg — svensk af Fødsel — faaet
kongeligt Privilegium paa at opføre et Theater her og ved dette
«ansætte sædelige Personer blandt de Indfødte samt med dem give
Pantomimer, Operetter og saadanne Skuespil paa Landets Sprog,
som forene Moralitet med Smag og Interesse». Men da han
omsider i 1827 begyndte at gjøre Brug af dette Privilegium, varede
det ikke stort mere end halvandet Aar, inden det viste sig umuligt,
med de «Indfødte», som han havde lykkedes at samle om sig, at
tilfredsstille Publikums Fordringer, og han maatte nu begynde at
rekrutere sin Trop med rutinerede danske Skuespillere og
Skuespillerinder. Hverken herved eller ved sin forbigaaende
Sammenslutning med et fransk Kunstberiderselskab magtede han dog at
holde sig oppe; han gjorde Konkurs, maatte overlade sit Privilegium
til en dansk Skuespiller Bocher, og fra den Tid fortsattes
Rekruteringen fra det sydlige Naboland uafbrudt. En Gang —
umiddelbart efter at i 1835 Theaterbygningen var nedbrændt, og medens
man var sysselsat med at opføre den nye, den, som endnu er i
Brug — gjordes der ad den offentlige Diskussions Vej et Forsøg
paa at vække Tanken om et norsk Theater tillive, men den mødtes
af den mest afgjorte Modstand. «Det er» — hed det — «den
gamle Vise: det er det indtil Væmmelse gjentagne, tankeløse Skraal
paa Norskhed og Nationalitet fra et vist ensidigt Parti, som tror,
at Fædrelandskærligheden fordrer en dum Forgudelse, endog af
vore egne Ufuldkommenheder. Vilde vi ikke lade os blænde af en
uægte og latterlig Patriotisme, vilde vi upartisk ransage vore egne
Følelser, da fandtes der vel neppe en eneste af os, som ikke maatte
tilstaa, at vore fleste norske Dialekter, endog i dannede Personers
Mund, have noget haardt, raat, kantet og for et finere Øre stødende
osv.» Den 4de Oktober 1837 aabnedes det nye Theater i Kristiania
med et udelukkende dansk Personale, og nogle faa Maaneder senere,
den 24de Januar 1838, stod det berømte «Theaterslag», hvorved
Henrik Wergelands i hvert Fald yderst harmløse dramatiske Arbejde
«Campbellerne» gav Anledning til saa stærk en Demonstration mod
alt, hvad som kunde kaldes Norskhed, at hermed Danskens
Herredømme paa den norske Hovedstadsscene var stadfæstet for nær en
hel Menneskealder. Kristianias Scene blev et dansk Provindstheater,
med adskillige gode, nogle faa udmærkede og en hel Del yderst
svage Kræfter.

Omsider begyndte dog Signalerne at forandres. Henrik
Wergeland var gaaet bort, og med hans Død var den Strid for det
Nationale, han saa ivrigt havde ført, standset. Men netop i denne
Stilhed syntes det, som om selve Tanken slog fastere Rod og
begyndte at spire. Selv hans gamle Modstander Welhaven, der i sin
Tid med ligefrem Haan havde afvist Tanken om at føre det norske
Sprog ind paa Skuepladsen, forsøgte i sine Romancer at anslaa de
nationale Strenge, og nu begyndte efterhaanden den nationale
Romantik at komme paa Moden, med den Opgave at afløse den
gamle Kraftpatriotisme og i Løbet af noget over et Decennium at
føre Smagsudviklingen frem til det Punkt, hvor den omsider i
Bjørnstjerne Bjørnsons «Synnøve Solbakken» fandt sit fuldstændige,
afsluttende Udtryk. Det var en aandelig Bevægelse, kanske hverken
saa intensiv eller saa omfattende som den nationale Rejsning i
Trediveaarene, men i dets Sted i en mere afsleben Form, af en
mere æsthetisk Karakter, og derved bedre egnet til at vinde Indpas
hos Hovedstadens Befolkning. Nu varede det heller ikke længe,
før det Nationale viste sig paa Scenen — i Begyndelsen dog kun
i Billeder og Toner, ikke i Ord. Den politiske Gjæring i
Tydskland i 1848 havde drevet de i Düsseldorf bosatte norske Malere til
at flygte hjem, og hermed kom et nyt Ferment ind i Kristianias
Selskabsliv. Paa Scenen ordnede de levende Billeder, mest efter
Adolf Tidemands norske Folkelivsbilleder; og disse Forestillinger,
til hvilke Jørgen Moe, Andreas Munch og Welhaven skrev
stemningsfulde, elegante Digte og Halfdan Kierulf komponerede Musik,
gjorde ligefrem Furore. Den Tanke, at det dog maaske kunde
være muligt at drage norske Kræfter til den dramatiske Scene,
begyndte paany at gjøres til Gjenstand for offentlig Drøftelse og
spillede for en Del med ind i den nu gjenoptagne, saakaldte
«Sprogstrid», Debatten om Forholdet mellem Dansk og Norsk i
Tale- og Skriftsproget.

Det varede nu ikke længe, før Tiden var inde til at skride fra
Theori til Praxis, og det blev i Bergen, at det første Forsøg kom
til at ske. Ole Bull, den berømte Violinist — og kanske end større
som den bestandig lige frimodige, lige utrættelige og lige
elektriserende Patriot — var den, som her gik i Spidsen. Det var ham,
som for en væsentlig Del bragte sammen de til Foretagendet
nødvendige Pengemidler, som komponerede Musik til
Aabningsforestillingen, og hvis ranke Skikkelse man i lang Tid hver Aften kunde
se paa Dirigentpladsen i Orkesteret. Den 2den Januar 1850 aabnedes
det norske Theater i Bergen, hilset med Jubel af de varmblodige,
let inspirerede Bergensere, og herfra udgik nu i Løbet af de 13 Aar,
hvori det under skiftende Vilkaar vedblev at virke — i et Par af
disse Aar med Henrik Ibsen og efter ham i nogle Aars Tid med
Bjørnstjerne Bjørnson som artistisk Direktør — en hel Række
udmærkede Kunstnere og Kunstnerinder, af hvilke nogle allerede ere
gaaede bort. Et Par af de mest fremragende blandt dem —
Fru Lucie Wolf, f. Johannesen (f. 25 Maj 1833, debuterede i Bergen
10de November 1850), Johannes Brun (f. 1832, debuterede 2. Jan.
1850) og Andreas Isachsen (f. 31. Maj 1829, debuterede 18. Jan.
1852) — gjenfinde vi senere ved Kristiania Theater.

Nu syntes Hovedstaden nemlig ikke længere, at den kunde staa
efter. I hvilken Grad det Hjemlige nu var kommen paa Moden,
havde man et ganske ejendommeligt Exempel paa i et Par
Forestillinger, som Vinteren 1851—52 gaves paa Forlystelsesstedet
Klingenberg af nogle Haandværket og Arbejdere — oprindelig
med det Formaal at samle Bidrag til de i Fængsel hensiddende
Arbejderførere. «Uagtet disse Personer», skriver en Samtidig, «stod
meget lavt i Dannelse og næsten savnede al Vejledning, vakte
deres Præstationer alligevel en vis Interesse, ligesom de i
Begyndelsen havde et overordentligt Tilløb. De vakte», tilføjer han,
«Bevidstheden baade om, at vort Folk just ikke, saaledes som man
har villet paastaa, er saa aldeles blottet for sceniske Anlæg, og om
Almenhedens Begjærlighed efter at se Skuespil givne paa
Modersmaalet, selv i den raaeste Form».

Resultatet blev, at den 11te Oktober 1852 aabnedes i Kristiania
«den norske dramatiske Skoles» Theater, som det i de to første
Aar beskedent kaldte sig. En dansk fhv. Skuespiller Kronborg
blev antagen til Sceneinstruktør, og Elevernes Uddannelse i sproglig
Henseende overtoges af Overlærer K. Knudsen. Den unge norske
Hovedstadsscene havde dog mange Besværligheder at kjæmpe med.
Først og fremst den haarde Østlandsdialekt, som desuden syntes at
have vanskeligere for at frigjøre sig for Provindsialismerne i selve
Ordformerne, end Tilfældet plejer at være med Vestlændingerne,
især Bergenserne. Konkurrencen med det gamle danske Theater
var ogsaa tung at optage. Kristiania var dengang endnu en
forholdsvis liden By, hvor tvende Theatre ikke havde let for at
bestaa ved Siden af hinanden, og medens det danske Theater
efterhaanden rekruterede sig med de bedste Kræfter fra Theatret i
Bergen, var de nye Kræfter, som tilførtes det norske Theater,
kun faa. Vel fandtes der altid en patriotisk Kreds, som trofast
holdt sammen om det; men dets Vilkaar vedblev dog bestandig at
være tarvelige. Fra 1857 overtoges den artistiske Ledelse af Henrik
Ibsen, som beholdt denne indtil 1862.

Imidlertid havde, som allerede antydet, det danske Theater i
Kristiania efterhaanden begyndt at undergaa en Fornorskningsproces,
og det første Skridt hertil, det første Brud med Traditionen om
«de Indfødtes» Ubrugelighed for scenisk Fremstilling var det, som
skede, da Fru Gundersen — dengang Laura Svendsen — den
8de Januar 1850 debuterede paa den danske Scene som Regisse i
«Svend Dyrings Hus» og med et Slag erobrede Publikum. Ogsaa
hun var fra Bergen, hvor hun var født 1833. Femten Aar gammel
kom hun som et forældreløst, fattigt Barn til Kristiania, hvor hun
ved en Slægtnings Hjælp fik Hus og Kost hos en Familie, hvor
hun skulde «hjælpe til i Huset». Hendes Hu drog hende imidlertid
med uimodstaaelig Magt til Theatret, og efterat hun Høsten 1849,
ved i et Par Maaneder at deltage i Korene, havde tilegnet sig et
Slags rudimentær Scenevanthed, optraadte hun — endnu ikke sytten
Aar gammel — for at tage sit Publikum med Storm. I flere Aar
stod hun som den eneste Norskfødte blandt idel Danske; men
efterhaanden kom flere til; og fra 1859—60 kan man sige, at ogsaa dette
Theaters Overgang fra at være dansk til at blive hovedsagelig norsk
var fuldbyrdet. Dette var dog ikke skeet uden stærke Brydninger,
i Striden mod de Forsøg, som gjordes paa ved indtræffende
Ledighed at rekrutere Theatret fra Kjøbenhavn. Saaledes fremkaldte et
af disse Forsøg i 1857 en heftig Fejde, med voldsomme
Demonstrationer i selve Theatret, ved hvilken Lejlighed det var, at
Bjørnstjerne Bjørnson — dengang endnu ung Student — for første Gang
blev kjendt i videre Kredse.

I 1859 var, som ovenfor nævnt, Omdannelsen fuldt
gjennemført, men hermed indtraadte ogsaa et Afsnit, der kun var lidet
gunstigt for Hovedstadens tvende Theatre. Det Nationale var ikke
længer paa Moden, idetmindste ikke i samme Grad som før, og i
denne ligesom i næsten alle andre Retninger sporede man den
samme afmattede Stemning, der overalt vedblev at raade næsten
helt til henimod Slutningen af Sextiaarene. Efter nogle Aars
Forløb fandt man det bedst stemmende med begge Parters Interesse at
ophøre med en Konkurrence, som viste sig at være ødelæggende
for begge, og i 1863 bleve de tvende Theatres Personaler forenede
til et, som da optraadte paa den ældste af de to Scener. Heller
ikke dette hjalp imidlertid synderlig. Henrik Ibsen, som nu overtog
Kristiania Theaters Ledelse, gik snart træt, og da han havde staaet
i Spidsen for det et Aar, i hvilken Tid han skrev og lod opføre
«Kongsemnerne», forlod han Høsten 1864 Theatret og Norge. Efter
ham kom Bjørnstjerne Bjørnson, der virkede et Par Aars Tid, og
hvem det ogsaa lykkedes at drive Institutionen op til at meget
respektabelt Standpunkt og tillige til en vis Grad at vække
Publikums Interesse for den. Senere Forsøg, der ere blevne gjorte under
afvexlende dansk, svensk og norsk Ledelse, have ikke formaaet at
skabe noget varigt Resultat, ligesaalidt for Kunsten som i andre
Henseender.

<small>H. J. Huitfeldt, Christiania Theaterhistorie, Kbhvn. 1877, 8vo.
— Th. C. Bernhoft, Christiania Theaterforholde 1799—1837, Christiania 1855, 8vo.
— K. A. Winter-Hjelm, Af Kristiania Theaterliv i den seneste Tid, Kristiania 1875.
— R. K(lingenberg),</small>
<small>Den norske dramatiske Skole i Kristiania og dens Theater, i Illustreret Nyhedsblad
1852, S. 58. — M. J. Monrad, Om Theater og Nationalitet og om en norsk
dramatisk Skole, i Norsk Tidsskr. for Videnskab og Litteratur, VII, S. 1—33,
Christiania 1854.</small>

*
</chapter>

<chapter name="Norges Fjeldbygning (S. A. Sexe)">
<table o>
<td 2 c><h2>Norges Fjeldbygning.</h2>
<td c><small>(Af S. A. <sp>Sexe</sp>.)</small><td><footnote>Statistisk Årbog for Kongeriget Norge, af Dr. O. J. Broch, 1867—71, Kristiania 1871, S.  155.</footnote>
<td 2 c>————
</table>

Det er vanskeligt at give en kort og klar orografisk Beskrivelse
af den skandinaviske Halvø. Taget i det Store er den for bred og
for flad til at kaldes en Fjeldryg. Den korteste Linje fra dens
østlige Strand til dens højeste Klippespidser vilde, fremstillet grafisk,
næsten falde sammen med en horizontal Linje, idet den paa en
Længde af 45 norske Mil kun vilde stige 8,200 norske Fod, altsaa
i Gjennemsnsnit blot i Fod paa 200 Fod. Den er ligeledes, taget
i det Hele, for lav og Højderne af dens forskjellige Overfladepartier
for ulige, til at den kan kaldes en Højslette. Den er for høj, og dens
Overflade er for ujævn, til at kaldes en Lavslette. Dens lave
Strækninger gaa altfor gradvis over i de højere til at kunne begrunde nogen
distinkt og omfattende Inddeling i Højlands- og Lavlands-Partier.
Bortseet fra det tynde, gjennemhullede Overdrag afløst Stenmateriale,
som er kastet over den skandinaviske Halvø, er den et langstrakt,
helstøbt, i de ældre Jordepoker dannet Klippelegeme, som fra Syd
og fornemmelig fra Sydost langsomt hæver sig over Havspejlet
med forholdsvis jevn Overflade, medens det fra Ishavet, Vesterhavet
og Nordsøen rejser sig med forreven Rand og sønderbrusten Side
pludselig til sin fulde Højde, hvorefter Vestens Braarejsning og
Østens milde Opskraaning møde og gaa over i hinanden ovenpaa
og danne en Fjeldslette langs Vandskillet, som ikke langt fra og
parallel med Vestkysten drager sig efter dets Højderyg fra
Finmarken, indtil den stiger ned og forgrener sig paa Listerlandet i
lave Klippeflader.

Den skandinaviske Halvø har ingen gjennemgribende og
udpræget Leddannelse, ej heller ere de Klipper og Bjerge, der danne
dens mere fremragende Partier, grupperede paa nogen let anskuelig
Maade. Vistnok optræder der paa dens sydøstlige Skraaning, som
udgjør den største Del af dens Overflade, en Mængde langstrakte
Forhøjninger i Klippebunden, hvilke skraane ned mellem de mange
mod Sydost løbende Elve, der munde i den botniske Bugt, den store
Indsø Venern og de Fjorde, som løbe ind fra Skagerak. Man
kunde saaledes maaske sige, at der hersker den transversale
orografiske Leddannelse, idet der fra Hovedstammen udgaar til Siden
parallele Udløbere. Men disse Højdedrag, der, navnlig for Sveriges
Vedkommende, øverst væsentlig bestaa af Fjeldhejer, nederst af
Skogaaser, med hist og her opstigende Nuter og Fjeldknauser, ere
i det Hele taget for lidet udprægede til at karakteriseres som Led
i den skandinaviske Klippebygning. Det Højeste, man kan sige,
er, at der paa Østsiden af Halvøens generelle Vandskille er gjort et
Tilsprang til den transversale Leddannelse. Paa vestre Side af
bemeldte Vandskille derimod frembyder Halvøen et vildt orografisk
Kaos, hvad enten man ser den fra Havet eller i Fugleperspektiv.

Langs med Halvøens Kystlinje drager sig med enkelte større
og mindre Afbrydelser en Bord, Skjærgaarden, bestaaende af en
Hærskares Mangfoldighed af Fastlandsøer, Holmer og Skjær,
henkastede uden Orden, samt af undersøiske Boer, Banker, Revler og
Rev. Disse Øer, Holmer, Skjær bestaa af de samme Bjergarter og
have den samme geognostiske Bygning som den nærmeste Kyst.

Paa den vestlige, mod det aabne Hav vendende Side af denne
Halvø ligger Norge, udgjørende, naar undtages den sydlige Del
mellem den 58de og 63de Breddegrad, kun en smal Strimmel af
samme, medens Sverige optager den østre, bredere og større Del.
Norges Areal er 2,481,<small>59</small> norske Kv. Mil, Sveriges 3,476 norske
Kv. Mil.

Sammenholdt med Sverige er Norge — navnlig den vestlige
Del — et højt, vildt, ryt og afskrabet Klippeland med trange Dale,
fossende Elve og uden Orden posterede Klipper, som paa sine Steder
antage Alpernes dristige og maleriske Former.

Efter den skandinaviske Landtunges generelle eller
Hoved-Vandskille, som følger dens Højderyg fra Finmarken til Lindesnæs,
lader Norge sig inddele i to Afdelinger, nemlig det Østenfjeldske,
indbefattende Smaalenenes, Akershus, Hedemarkens, Kristians,
Buskeruds, Jarlsberg og Laurviks, Bratsbergs, Nedenæs Amter og
Mandals Fogderi af Lister og Mandals Amt, og det Vestenfjeldske,
som strækker sig i en i det Væsentlige smal Strimmel fra
Lindesnæs til Varangerfjorden. Man har ogsaa en anden orografisk
Inddeling, hvorefter det her som Vestenfjeldsk betegnede adskilles i
to Dele, nemlig et Vestenfjeldsk, der strækker sig fra Lindesnæs
til Romsdalsfjorden, og et Nordenfjeldsk, hvortil henhører alt,
hvad der ligger nordenfor Dovre. Ved den sidste Inddeling tager
man Hensyn til, at Vandskillet løber i en væsentlig vestlig Retning
fra Aursuen Sø til Lesjevandet. I Modsætning til det
Nordenfjeldske kaldes det ovenfor som Østenfjeldsk betegnede ogsaa det
Søndenfjeldske.

Den østre Del af det østenfjeldske Norge, det er Flademarkerne
østenfor Kristianiafjorden og det længere nordpaa rækkende
Glommens Flodopland, Vormens Opland, Mjøstrakterne og en Del
af hvad der falder til Logen Elv, Kristianiadalen og Trakterne
vestenfor samme, Drams-Elvens Opland, Ringeriket og den nedre
Del af Bægna-Elvens Opland, hvad der af Jarlsberg og Laurviks
Amt ligger mellem Laagens nedre Del og Kristianiafjorden, samt
den sydlige Del af Jarlsbergs Fogderi vestenfor Laagen og den
sydlige Del af Bamble Fogderi har megen Lighed med det
mellemste Sverige, hvad enten man ser hen til Overfladens Højde
og Jevnhed, Højdedragenes milde Bølgeformer, Dalenes Vidde og
Længde, Elvenes Udvidelse til Indsøer eller til
Vegetationsforholdene. I Resten af det østenfjeldske Norge træffer man overalt
Klippekarakteren: oppe mod Fjeldene indknebne Dale, bratte Lier,
stejle Klippevægge, nøgne Fjeldknauser, mellem hvilke et
indskrænket, dyrkbart Areal, medens man længere nede mod Sydvest
træffer nøgne Klippehejer og et Virvar af knudrede Klippeknatter,
mellem hvilke et skrent og fattigt Jordsmon. I det Hele taget
kan man sige om den sydvestlige Del af det østenfjeldske Norge,
at det har Klippelandets Magerhed, medens det nærmer sig
Hedelandets Plathed og Ensformighed.

Det Vestenfjeldske er det mest klippige af det klippefulde
Norge. Denne Del af Landet bestaar dels af en talløs Mængde
Klippeøer, dels af en lige saa talløs Mangfoldighed af klippige og
bizartformede Udløbere fra Fastlandet, dels af trange og korte
Dalstrøg, som føre op til den nøgne Fjeldvidde. Naar undtages
Jæderen med nærmere Omgivelser og de smaa, spredte Strimler,
som strække sig fra de større Elves Mundinger op mellem
Dalvæggene, udgjørende Dalenes Bund, saa er næsten alt her brat
Skraaning eller snarere rene Præcipiser, som rejse sig fra Fjordenes
Dyb eller den smale Dalbund ofte til svimlende Højder, saa at
man kan se dem omkrandsede af flere Skylag over hinanden.
Hvor Fjeldsiderne ikke ere saa bratte, at de ere nøgne, ser man
gjerne inde i Fjordene og op efter Dalene nederst langs Stranden
og Dalbunden en af nøgent Skarv hyppig afbrudt Strimmel af
dyrket Mark; nærmest ovenfor kommer en Skovzone eller Li, ofte
afbrudt af nedstyrtede Stenure, som læne sig op til
Bjergskraaningen, og øverst den nøgne Fjeldseg med Flogbjerg og
Fjeldskår, nedigjennem hvilke man faar Højlandets kolde Luftstrøm
med hvirvlende Kastevinde. Det hænder ikke sjelden, at Faar og
Gjeder gaa sig fast i de vestenfjeldske Bjergskraaningen saa at
man maa fire sig ned med Toug ud over høje Bjergstyrtninger
for at forløse dem fra deres Fængsel. Ej heller er det saa
sjeldent, at man der maa samle Kreaturføde i Fjeldskaarer, hvor
den maa stoppes i Net eller Sække af Toug og styrtes ud over
Flogbjerget.

Hvad angaar den søndre Del af det Nordenfjeldske, saa
hersker der langtfra en saa vild og bardus Klippenatur som i det
Vestenfjeldske. Tvertimod har Throndhjemsfjordens Omegn, især
den indre Del og de Dalfører, som udmunde i denne Fjord, megen
Lighed med det Østenfjeldske. Saaledes have Meldalen,
Ørkedalen, Guldalen, Sælbodalen, Stjørdalen og Værdalen ikke den
vestenfjeldske Indknebenhed og Dybde, ikke en Ramme af
Fjeldvægge, hvoraf den øvre Tredjedel er nøgen, ej heller
gjennemstrømmes de af skumhvide Elve. Disse Dales Indfatning ere
forholdsvis lave, bølgeformede Skovaaser. De til denne Del af Landet
hørende Øer ere lave, og adskillige af dem udmærke sig ved et
større Areal. Om hvad der ligger langs Kysten mellem
Throndhjemsfjorden og Vefsenfjorden, kan man sige, at det er et af
Fjorde og Fjordstumper gjennemkrydset Land af middels Højde
uden store Ujevnheder. Kun meget faa, smaa, spredte Partier
deraf naa over 1000 Fods Højde. Hvad der ligger indenfor dette
Kyststrøg og grændser til Sverige, er vistnok i det Hele taget
højere; en god Del af Arealet naar op til 2000 Fods Højde over
Havet. Men Af hældet er ikke overvættes brat, og
Klippekarakteren er moderat. Særlig maa udhæves Skogtrakterne langs
Namsenelv og Rysvandet, som minde om det Søndenfjeldske, baade
hvad Fjeldformer og Vegetation angaar. Naar undtages enkelte
Partier, navnlig i Senjen, er Landet mellem Vefsen og Alten mere
rydt og vildt; en stor Del af Arealet naar op til 2000 Fods
Højde over Havet, medens flere mindre og spredte Partier deraf
langs Grændsen mod Sverige naa op til 3000 Fod over Havet,
enkelte Toppe højere, Sulitelma i Salten ved Rigsgrændsen lige til
6000 Fod. Mellem Alten og Tanaelven sænker Landet sig
saaledes, at kun meget faa og spredte Punkter naa op over 2000
Fod, medens store Flader ligge omtrent 1000 Fod over Havet.
Østenfor Tanaelven ligger Størsteparten af det norske Territorium
omtrent 500 Fod over Havet.

*
</chapter>

<chapter name="Norges Kystbygning (A. Vibe)">
<table o>
<td 2 c><h2>Norges Kystbygning.</h2>
<td c><small>(Af A. <sp>Vib</sp>e).</small><td><footnote>A. Vibe, Küsten und Meer Norwegens, Gotha 1860, 4to. Det her gjengivne Brudstykke er hentet fra en af Forf. selv gjennemseet, i Illustreret
Nyhedsblad for 1860 meddelt Oversættelse.</footnote>
<td 2 c>————
</table>

P. A. Munch har i sin Afhandling «Oversigt over Norges
Orografi» grundigt gjendrevet de Vildfarelser, der tidligere have
gjort sig gjældende i Henseende til Norges Bjergdannelse, idet han
paaviser, at ingen egentlige Bjergkjæder i den Betydning, hvori
dette Ord sædvanligvis bliver taget, her findes, og at saaledes
ogsaa den høje, sammenhængende Bjergryg, der under Navn af
Kjølen skulde skille Norge fra Sverige, kun gives i Indbildningen.
Han har fremdeles paavist, at Bjergmasserne hyppig blive
gjennemskaarne af Tverdale, som forstyrre deres Sammenhæng, at
Højsletterne ere det Fornemste af det flade Land, og de for det meste
trange Dale ere det mindre Betydelige, ligesom ogsaa at den
østlige Grændse for Landets største Middelhøjde — de fremragende
Fjeldtoppe blive her naturligvis ikke tagne i Betragtning — maa
søges i en Strækning, der i en Afstand af 12 til 15 Mile fra den
vestlige Kyst omtrent gaar parallel med denne, og at
Fjeldmasserne først vige tilbage fra Kysten ved Jæderen.

Et Tværsnit gjennem den skandinaviske Halvø kan altsaa i
Almindelighed fremstilles gjennem en Linje, der fra den vestlige
Havbred hurtigt stiger opad til en Højde af omtrent 4000 Fod,
som dernæst fører over en Højslette, der neppe indtager
Fjerdeparten af det hele Gjennemsnit, og som endelig sagte skraaner
hen imod Sveriges østlige Bred. Igjennem denne Fremstilling
bliver det tydeligt, at den norske Kyst i Almindelighed er høj og
stejl, ikke alene over, men ogsaa under Havfladen, og at de flade
Strækninger, der paa enkelte Steder danne Kysterne, paa det
Nærmeste staa i det samme sekundære Forhold til de ved
Bjergsænkningen dannede stejle Kyster, som efter Munch Dalstrøgene til
Højsletterne.

Af saadanne mere betydelige Kystsletter, der indtage et
Fladeindhold af flere Kvadratmile, gives der egentlig kun tvende, nemlig
det før omtalte Jæderen og Ørlandet ved Mundingen af
Throndhjemsfjorden. Begge hæve sig kun lidt over Havfladen. De
mindre Sletter ved Havets Bred maa man i Særdeleshed søge paa
Øerne, som f. Ex. paa Jomfruland, Karmøen, Ytterøen, Tjøtø,
Røst, Andøen og andre. Paa Fastlandet kan Listerland og tildels
Inderøen bemærkes.

Idet saaledes en høj og stejl Nedstyrten i Havet maa
betragtes som Regelen ved den norske Kystdannelse, gives der dog
i en anden Henseende Undtagelser, nemlig hvor ingen egentlige
Sletter, men flade, sagte opstigende Skraaninger strække sig fra
Havet til det Indre af Landet. Men ogsaa af disse Undtagelser
gives der kun faa, og man maa i Særdeleshed søge disse i Egnen
ved Kristianiafjorden med tilstødende Kyststrøg og tildels ved
Bredderne af Throndhjemsfjordens sydlige og østlige Del. Ved
Kristianiafjorden er det fornemmelig i Smaalenenes, Jarlsberg og
Laurvigs og tildels Akershus Amter, hvor denne Kystdannelse
fremtræder. Linnekleppen, det højeste Punkt i Smaalenene, hæver
sig til en Højde af omtrent 1000 Fod og ligger fire Mile fra
Havbredden, og Vettakollen i Jarlsberg og Laurvigs Amt, som ikke
overstiger 1500 Fod, ligger fire Mile fra Havet.

En Undtagelse fra denne Formation af Kristianiafjordens
Bredder danner Halvøen Hurum, som skiller denne Fjord fra
Drammensfjorden. Paa flere Steder sænke Fjeldene sig her i en
eneste Afsats fra en Højde af 1000 Fod og derover ned i Fjorden.

Kysterne fra Grændsen af Kristiania Stift forbi Lindesnæs til
Stavanger styrte sig, paa de oven berørte Undtagelser nær, om
ikke fra nogen særdeles Højde, saa dog som Bjerge i Havet, og
Dybden udenfor er betydelig. De fra Havet indtrængende Fjorde
ere her forholdsvis smaa. Desto mere paafaldende viser sig her
den i Nærheden af det flade Jæderen dybt i Landet indskaarne
Lysefjord.

I det sydlige Norge er det i Særdeleshed Bergens Stift, hvis
Kyster udmærke sig ved Stejlhed og Højde. Endogsaa paa de yderste
Øer, som grændse til Vesterhavet, hæve Fjeldene sig ofte til en
Højde af 1000—2000 Fod. I den sydligere Del af Stiftet skjærer
Hardangerfjorden sig ind mod Nordost i en Udstrækning af 18
Mile og udsender mod Øst en Arm, Aakrefjorden, og mod Syd
Sørfjorden, hvorved der dannes en Halvø, hvis Kystlinje har en
Udstrækning af 28 Mile, medens Landtungen mellem begge de
førnævnte Fjorde kun er 3 Mile bred. Paa denne Halvø, af hvilken
kun den smale Bred tilligemed enkelte mindre Dalstrøg egne sig
til Dyrkning, men hvor da ogsaa Befolkningen er talrig og
Vegetationen udmærket, ligger den berømte Bræ Folgefonden, som
overdækker et Fladeindhold af 9—10 Kvadratmile. Flere Punkter
af denne Bræ hæve sig til en Højde af 5000 Fod og derover og
ere neppe en Mil fjernede fra Fjorden, ja Thorsnuten ved dens
nordlige Ende, der overstiger en Højde af 5000 Fod, er ikke en
halv Mil fjernet fra Sørfjorden. Af dette kan man gjøre sig en
Forestilling om disse Kysters Højde og stejle Afstyrtning, ligesom
om Bræen selv, der sænker sig dybt under Snelinjen.

Ogsaa paa Fastlandet, paa den østre Side af Sørfjorden, vise
Kysterne en lignende Formation, en temmelig smal, dyrket og
beboet Kyst og derpaa stejle Fjeldmasser med Gletscherplateauer.
Fjeldet Haartejgen, tre Mile fra Fjorden, opnaar en Højde af 5500
Fod. I den nordlige Del af Bergens Stift antage Kyststrækningerne
en endnu højere og stejlere Karakter. Sognefjorden, som ind til
sin Bund ved Enden af Lysterfjorden indtager en Strækning af 32
Mile og saaledes næst Vestfjorden — hvis Havside dog blot
begrændses af Øer — er Norges længste Fjord, udsender mod Nord
og Syd sine Arme, Fjerland, Aurland, Nærø, Lærdal, Aardals og
Lysterfjord, der næsten alle begrændses af mægtige, ofte
overhængende Fjeldmasser. Her og ogsaa paa andre Steder i det
vestlige Norge styrte sig mange Vandfald, der dog ikke ere af
nogen særdeles betydelig Vandmasse, ud over Fjeldsiderne, og det
er intet Usædvanligt at se dem naa Havfladen uden at berøre
Klippen, efter at de have forladt dens øverste Kam.

Den beboede og dyrkede Del af Sogne- og Hardangerfjorden
med tilstødende Sidedale, det vil sige de forholdsvis mindre
betydelige Strækninger mellem Fjeldvæggene og Havet eller Dalbunden,
hører forøvrigt til Landets mildeste og frugtbareste Egne. Æbler,
Pærer, Blommer og Kirsebær, tildels af meget forædlet Art, voxe
her i Overflod. Ogsaa Valnødder trives og modnes her. Vinteren
er ikke meget streng, Sommeren varm og Aarets Middeltemperatur
omtrent som Mellemeuropas.

De høje Skagastølstinder, der stige op til en Højde af mellem
7000 og 8000 Fod, findes i en Afstand af mindre end 2 Mile i
lige Linje fra Lysterfjordens Bund. Nordlig for Sognefjorden og
ikke meget langt fra dens Bredder støder man paa den store
Gletscher, der kaldes Justedalsbræen og Lodalskaaben. Med de
forskjellige Forgreninger, som disse Bræer udsende i forskjellige
Retninger, ville de have et Fladeindhold af indtil 18 Kvadratmile.
Den nederste Rand af disse Bræer er omtrent 1000 Fod over
Havet, medens Snegrændsen paa samme Sted stiger til en Højde
af over 5000 Fod.

Fra Forbjerget Stat af mod Nord antager Kysten en mere
østlig Retning og har her, i Særdeleshed ved Fjordene, et ikke
mindre vildt og stejlt Udseende end længere sydpaa. Dette er
især Tilfældet med den fem Mile mod Syd i Søndmør indtrængende
Hjørendfjord, hvis Bredder begrændses af stejlt nedstyrtende
Fjeldmasser, ofte med højst besynderlige og fantastiske Former.
Saadanne vise sig ogsaa ved Norddalsfjorden, Sundalsfjorden og ved
flere Fjorde og Dale. Som Følge heraf ere disse og flere af de
sydligere beliggende Fjord- og Dalnedsænkninger, hvilke staa i
Forbindelse med Sogne- og Hardangerfjorden, udsatte for
fordærvelige Fjeld- og Sneskred.

I det Hele vise Kysterne af Romsdals Amt, særdeles den
sydlige Del af samme, og her fornemmelig Fjordene, et mere takket
og forrevet Udseende end de tilgrændsende Strøg saavel i Syd
som i Nord. Bjergene danne her ofte spidse Tinder og Horn,
hvilke i Nærheden af Havet hæve sig til en Højde af over 3000
Fod. Dog er ogsaa her, hvor Naturen tillader det, Kysterne og
Dalene frugtbare, velbebyggede og befolkede.

De vestlige Kyster af Fastlandet fra 59° 10′ til 63° 40′ Bredde
blive, med Undtagelse af Forbjerget Stat, dækkede af en anseelig
Skjærgaard og af flere, tildels meget store Øer, hvilke, om end i
det Hele bjergfulde, dog frembyde flere Steder, der egne sig til
Beboelse og Bebyggelse, og som saaledes ikke vise den vilde
Fjeldkarakter som Bjergene ved Fjordene. Af saadanne større
Øer kunne nævnes Karmø, Stordø, Tysnesø, Sartorø, Askø, Osterø,
Sulenø, Frøiø, Gurskø, Hareidsland, Averø, Smølen, Hitteren og
Frøjen. Hitteren med et Fladeindhold af omtrent 11 Kvadratmile
er den største Ø i det sydlige Norge. Nordenfor denne Strækning
til Vigtengruppen, 64° 50′, ophøre de større og tildels ogsaa de
mindre Øer og Skjær, og Kystens Udseende forandrer sig, idet
Skraaningerne blive stejlere og den absolute Højde mindre. Det
flade Ørland og Throndhjemsfjorden er før omtalt; ingen anden
Fjord af Betydning skjærer ind i Landet, førend man kommer til
Namsen og Foldenfjord. Denne sidste danner fra Kolvereid af
den syv Mile lange Indfoldenfjord, en smal og trang Fjeldspalte,
begrændset af Bjerge, der dog ikke ere saa høje og stejle som de,
der omringe Lysefjorden. Det mest fremragende Kystfjeld ved
Havet paa denne Strækning er Storkopperen, der dog ikke hæver
sig til en Højde af 2000 Fod. Omtrent ved Nordlands Grændse
forandrer denne Kystformationens Karakter sig, og nu fremtræde
hine besynderlige spidse og takkede Søalpe-Former, som sætte den
Rejsende i Forundring, og som med faa Afbrydelser strække sig
opover ligetil den 69de Breddegrad. Naar de sydligere beliggende
Øer i Almindelighed udvise mindre stejle Skraaninger end det
faste Land, er her Forholdet ofte modsat. Bjerge, som lige fra
Havet af stige op til betydelige Højder, hæve sig ofte i Vejret fra
Øer med en ringe Basis. Flere af disse ere ubestigelige. I
Særdeleshed antage Klipperne paa Lofotens Ørækker de sælsomste og
mest bizarre Former. Torghatten frembyder et af disse
forunderlige Naturspil, der formedelst sine kjæmpemæssige, imponerende
Dimensioner opvækker en saameget desto større Forbauselse hos
Beskueren. Nordenfor Torghatten ligge flere større og mindre
Øer med stejle, høje, besynderlige Klippeskikkelser, saaledes Øen
Alsten med de syv Søstre, syv tæt ved hinanden liggende Fjelde,
der stige op i næsten lige Linje til 3000 Fod og mere, og mod
Øst sænke sig stejlt ned i Vefsenfjorden. Lovunen, Trænen med
sit Fjeld Staven, et Navn, som det med Rette fører, da det, seet
i nogen Afstand, ganske har Udseende af en i Havet staaende
Kjæmpestav. Hestmanden, under Polarkredsen, en enkelt, 1000
Fod høj, fra Havet sig hævende Klippe, af Skikkelse som en i
sin Kappe indhyllet Rytter, og flere andre. Her, mellem den
66de og 67de Breddegrad, ligger ogsaa den formodentlig største
Isbræ i Landet, Fonden eller Svartisen kaldet, der sender flere af
sine Forgreninger næsten lige ned i Havet. Den har en
Middelhøjde af omtrent 4000 Fod med et Fladeindhold af i det Mindste
18 til 20 Kvadratmile. Ogsaa i Lofotens, Vesteraalens og
Andenæs Fogderi — det eneste Fogderi i Riget, der kun bestaar af
Øer — er Kystens Højde og voldsomme Nedstyrten i Havet
mærkværdig og om muligt endnu mere overraskende end de
øvrige nordlandske Kyster. Flere af disse Øers Søklipper naa op til
en Højde af over 2000 Fod, medens de paa det faste Land ved
Fjordene i Helgeland og Salten ikke sjelden have en absolut Højde
af mellem 4 og 5000 Fod.

En anden Ejendommelighed ved de throndhjemske og
nordlandske Kyster er den Mængde af Bjerghuler, ofte af betydelig
Størrelse, der forefindes saavel paa det faste Land som paa Øerne
og i Særdeleshed paa de sidste. Saaledes Duehelleren,
Hardebakhullet, Halmøhulen, Ridsehullet paa Moskenæsø, hvor et Hul, der
ligner det paa Torghatten, men er mindre, gaar tvært igjennem
Klippen.

I det egentlige Finmarken, som begynder nordlig for
Tjeldsund (68° 35′), ere vel endnu de stejle Nedsænkninger mod Havet
de fremherskende; dog gives der her ogsaa mange Undtagelser.
Kysterne antage ofte en mildere Karakter. Øerne ere her i
Regelen større end længere sydpaa og Fjordene dybere, ofte skilte fra
hinanden ved smale Ejd. Øen Seiland naar en Højde af 3400
Fod og danner en over Øens Klippevægge nedhængende Bræ,
sandsynligvis den nordligste paa eller tæt ved Jordkuglens Fastland.

*
</chapter>
<chapter name="Norges Fjeld (A. Helland)">
<table o>
<td 2 c><h2>Norges Fjeld.</h2>
<td c><small>(Af A. <sp>Hellan</sp>d).</small><td><footnote>Af en Afhandling i Den norske Turistforeningens Aarbog for 1872, S. 20.</footnote>
<td 2 c>————
</table>

Mange Fjeld i Norge høre med til Jordklodens ældste og naa
op i Geologiens Taagetid; og de, som ikke ere fuldt saa gamle,
ere ogsaa af stor Ælde; thi de høre til den Tid, da kun Bløddyr
levede paa Jorden. Hvad der skimtes af vort Lands ældste
Historie, tyder paa store Arbejder i store Tidsrum, ogsaa paa
Katastrofer med Kampe og Voldsomhed af underjordiske vulkanske
Kræfter. Men senere er det, som det hele døde bort; Landet var
tidlig færdigt, og saa fulgte en lang Tid, om hvilken intet er
opbevaret i Fjeldene. I den Tid udførtes mange Arbejder i andre
Lande. Tilslut lagde der sig et Isdække over Landet; svære
Jøkler gav sig til at mejsle og polere Landet, skydende sig mægtige
ned gjennem Dalene ud til Havet. Yderst fra Kysten sejlede da
store Isbjerge, belastede med Stene, afsted sydover, indtil de naaede
saa langt som did, hvor Danmark og Tyskland nu ligger. Der
slap de sine Stene, og senere, da disse Lande kom op over Havet,
laa der mange Stene herfra udover dem. De første, som for over
Hav fra dette Land, var Graastenene, som drog afsted paa
Isbjergene og vilde bygge nye Lande, da Isen laa udover deres eget.

Tilslut blev Landet kvit Isdækket; da rejste det sig et halvt
tusinde Fod højere op af Havet og steg frem med bratte
Fjeldsider og Fossestup, som Folk fandt det, da de kom hid, og som
vi se det den Dag idag.

Hvor der er en vid Udsigt over en Egn, der kan af og til
blot af Fjeldformerne Egnens Historie anes; det er som en Mands
Ansigt, hvori ofte meget kan læses. Hver Sten bygger Land efter
sin Natur; flade eller bølgende Former tyde oftest paa lagdelte,
langsomt af Havets Slam byggede Strækninger; men stiger der
pludselig en stejl, mægtig Fjeldvæg op over dette flade Land, saa
aner du den vulkanske Sten og Katastrofen. Ved de højeste og
dristigste Fjeldformer sees ofte Antydninger til Revolutionen. Det
synes at være med den høje Tind som med den store Tanke, den
kommer helst frem gjennem Revolutionen. Det gaar nok ikke
altid lempeligt til, naar et Bjerg skal fødes. Der maa skaffes Plads
for alt, som vil frem; de gamle Stene maa bort og bøjes og
knækkes; giftige Syrer, Metaldampe og andet Djævelskab slippe
løs med det samme, og mangt et uskyldigt Dyr eller mangen
nydelig Plante, som kanske fortjente at leve, gaar med i Vasken; men
naar Tinden staar der, saa er der en Skjønhed mere i Verden
gjennem Aarhundreder.

Den Vexlen i Landskabets Former, hvor Stenen vexler, er
ofte paafaldende nok. Der, hvor Fjeldvæggen ved Krokkleven
staar saa brat over det flade Ringerike, der er det Porfyren, der
hæver sig over Kalkstenen og Lerskiferen eller Skalberget. Den
samme Sten stiger frem over de samme Skifere i Kristianiadalen, i
Kolsaas og de andre Aaser med den ene bratte Side og den
langsomt skraanende Ryg. Eller se noget lignende inderst i
Throndhjemsfjorden, hvor Inderøen ligger skovdækt og kornrig med sine
Skifere, og se saa paa den anden Side, hvor Graniten i Væran
gaar stejl og graa i Fjorden. Det er disse Skifere omkring
Throndhjemsfjorden, som gjør Thrøndelagen til Landets Kjerne.

Det er mere end Fjeldformerne, som forandre sig, naar
Stenene vexle; det er Landets Frugtbarhed og Folkets Levevis,
som vexler med Stenene. Se langs Mjøsen, hvor glindsende fed
Thoten og Hedemarken ligge paa sine Skifere og Kalkstene, og
se saa længer syd nedover mod Skreia, hvor den gamle, haarde
graa Gneis begynder; der er de store Agre borte, og Landet er
magrere. Eller sammenlign Landet fra Drøbak og nordover til
Næsodde-Landet — det er Gnejsen igjen — med Kristianiadalen
længere nord, hvor Hedemarkens Skifere staa i Bunden; der er
samme Vexlen af Stene og samme Vexlen fra fattigt Gneisland
til rigt Skiferland.

*
</chapter>
<chapter name="">
<table o>
<td 2 c><h2>De norske Fiskeriers Ophav.</h2>
<td c><small>(Af G. O. <sp>Sar</sp>s).</small><td><footnote>Af Indberetning om den norske Nordhavsexpeditions Arbejder i 1877, afgiven i Marts 1878.</footnote>
<td 2 c>————
</table>

De fysiske Forhold ved Lofoteggen ere særdeles lige samme
ved Storeggen. Vi finde ogsaa en anden betydningsfuld Lighed.
Ved den indenfor enhver af disse Egge liggende Kyststrækning
drives om Vinteren et betydeligt Vaartorsk- eller Skreidfiskeri.
Torskefiskeriet ved Aalesund har længe været kjendt og benyttet;
det taaler dog ingen Sammenligning med det aarvisse og storartede
Lofotfiskeri.

Hvorfra kommer Skrejden? Som bekjendt har ikke blot
Fiskerne, men ogsaa Videnskabsmændene før i Almindelighed
hældet til den Anskuelse, at Skrejden kom langvejs fra over det
store Ocean; ja, der var dem, der troede at finde en direkte
Forbindelse mellem det ved Newfoundland, Island og Lofoten
forefaldende Torskefiskeri, som betinget af de selvsamme Torskestimer, der
altsaa hvert Aar skulde gjøre denne anseelige Runde i Oceanet.
Ved de af mig under mine Rejser i Lofoten anstillede
omhyggelige Undersøgelser over Torskens Levevis og Udviklingshistorie kom
jeg dog meget snart til et herfra helt forskjelligt Resultat: at
Skrejden ikke som de pelagiske Arter, Sild og Makrel, er nogen
Vandrefisk, men aabenbart tilhører Kysthavet og navnlig den
yderste Del heraf, de saakaldte Havbanker; fremdeles har jeg søgt
at paavise, at den saakaldte Banktorsk kun i Navnet er forskjellig
fra Skrejden, men i Virkeligheden er et og det samme. Denne
Anskuelse vinder ved de under Nordhavsexpeditionen i 1877 gjorte
Erfaringer den fuldstændigste Bekræftelse. Vi har nu kunnet til
fuldkommen Evidents godtgjøre, at Havbundens Beskaffenhed
udenfor ethvert af de to vigtigste Skrejddistrikter frembyder ganske
særegne fysiske Forhold, der gjør den netop her fortrinlig skikket
til Opholdssted for store Mængder af Torsk og lignende
Fiskesorter. Udenfor Aalesundsdistriktet ligger den allerede fra gammel
Tid kjendte og til Bankfiskeri benyttede Storeg; udenfor
Lofotdistriktet ligger, som vi nu har kunnet paavise, en Eg af
fuldkommen lignende Beskaffenhed. Men i samme Forhold som
Lofotfiskeriet i Betydning staar over Aalesundsfiskeriet, i samme
Forhold viser ogsaa den nu opdagede Lofoteg en ganske anden
anseelig Udstrækning end Storeggen. Paa denne vidtstrakte, langs
Ydersiden af den hele, lange Lofotøgruppe og nordlig til Højden
af Tromsø sig strækkende Eg samt i det indenfor liggende
Kysthav skorter det ikke paa Rum, selv for saadanne uhyre Fiskebjerge
som de, der vise sig under Lofotøerne om Vinteren.

Der kan opkastes det Spørgsmaal, hvorfor netop Torsken og
beslægtede Rovfiske fortrinsvis vælge til sit Opholdssted saadanne
Punkter som de anførte, og hvorfor de ikke lige saa gjerne holde
til paa andre Steder af vort vidtstrakte Kysthav. Vi kunne
aabenbart her ikke lade os nøje med den ovenfor givne, enkle
Forklaring, at Havbundens Karakter paa de omhandlede Steder
frembyder en særegen Beskaffenhed. Vi maa ogsaa søge at forklare,
hvorfor en saadan Beskaffenhed af Havbunden kan udøve denne
mærkelige Indflydelse paa Torskemassernes Fordeling i Havet.

Det er ikke en blot og bar Tilfældighed, at de tvende
omtalte Indbugtninger i den submarine Barriere med sine brat
opstigende Egge ligeledes ligge i den umiddelbare Nærhed af de to
vigtigste Sildedistrikter. Sildens Forekomst og Fordeling i Havet
er, betragtet i sin Almindelighed, utvivlsomt alhængig af Aatens
Forekomst, og denne igjen af Strømforholdene i Havet. Hvor
forskjelligartede Strømninger komme til at berøre hinanden, hvor
der dannes de saakaldte Strømras, vil man altid finde Aaten
ophobet i enorme Masser, og det er væsentlig saadanne Steder,
Sildestimerne søge, for at fraadse i sin Yndlingsspise. Men nu er det
en Ting, som længe har været kjendt saavel af Fiskere som andre
Søfarende, at der netop paa saadanne Steder, hvor Havbankerne
have et brat Afhæld mod Dybet, saaledes som f. Ex. ved
Storeggen, i Regelen finder en særdeles stærk Strømsætning Sted, saa
at man ofte alene heraf med temmelig Sikkerhed kan bestemme
Eggens Beliggenhed. De forskjelligartede, ikke sjelden stik
modsatte Strømninger, som her mødes, frembringe paa Havets
Overflade skarpt begrændsede og iøjnefaldende Strømras, der i Uvejr
give Foranledning til farlige Braadsøer.

Allerede for nogle Aar siden, da jeg paa en af mine
Fiskerrejser, lokket af det dunkle Skjær, som dengang endnu tildels
hvilede over Storeggen, foretog i en gammel Bankskøjte med 4
Mands Besætning en eventyrlig Expedition til disse langt ude i det
aabne Hav liggende Fiskepladse, havde jeg rig Anledning til at
iagttage dette Fænomen, hvis naturlige Forklaring nu efter de
under Nordhavsexpeditionerne anstillede Undersøgelser ikke er
vanskelig. Der existerer aabenbart i Nordhavet, seet i det store, en
i Forbindelse med den varme Atlanterstrøm staaende, jevnt
fremskridende Bevægelse, ikke blot af de øvre, men ogsaa tildels af de
dybere Vandlag, i nordøstlig Retning, altsaa skraat ind imod den
norske Kyst. Hvor Afhældet mod Dybet danner en jevnt
skraanende Flade, vil der i Almindelighed ikke frembringes nogen
væsentlig Forstyrrelse. Derimod vil der ske en bemærkelig
Forrykning af Ligevægten, hvor den fremadskridende Vandmasse
støder paa et meget brat Affald. En saadan Forrykning af
Ligevægten vil udøve sin Indflydelse, saavel i Retningen opad som
nedad. I Overfladen af Vandet vil herved fremkaldes
forskjelligartede Strømninger; i Dybet vil der ved de mere opvarmede
Vandlags Reflux bevirkes en mærkbar Depression af de dybest liggende,
kolde Strata — et Fænomen, som netop er bleven konstateret
saavel udenfor Storeggen som udenfor Lofoteggen, hvor den kolde
Area først ved et Dyb af ca. 400 Favne tager sin Begyndelse.
Hvad der imidlertid her nærmest interesserer os, er de i de øvre
Vandlag fremkaldte Forstyrrelser i de forskjelligartede Strømninger.
Under Nordhavsexpeditionen i 1876 observeredes disse Strømninger
paa samme Sted, hvor jeg før havde iagttaget dem, nemlig
udenfor Storeggen, og paa Expeditionen i 1877 fandtes delvis ogsaa
ved Lofoteggen de samme ejendommelige Strømforhold. Det er
klart, at Aaten og med den Sildestimerne oftere ville komme til
at ansamle sig her end paa de fleste øvrige Steder af Havet, og
da hverken den ene eller anden er strengt bunden til selve
Overfladen, men ofte, paa Grund af forskjellige fysiske Aarsager, gaar
ned til de dybere Vandlag, ville de paa Eggen levende Rovfiske
have rig Anledning til ogsaa at blande sig i denne Leg. Om end
den nærmest Kysten levende Grundtorsk eller Taretorsk, som
hovedsageligt bestaar af yngre Skrejd, i Valget af sin Næring
ikke synes at være saa særdeles kræsen, er der dog al Grund til
at antage, at den ved vore Kyster forekommende fuld voxne
Banktorsk eller Skrejd for en meget væsentlig. Del, om ikke
udelukkende, er henvist til Silden som sin vigtigste Næring. Hvis
ikke Nordhavet ejede de store Sildemasser, vilde det derfor neppe
heller kunne fostre de enorme Mængder af Torsk, der om Vinteren
søge ind mod Kysten for at lege, og som herunder udgjør
Gjenstanden for et saa vigtigt Fiskeri.

Men Silden igjen staar i et fuldkommen lignende
Afhængighedsforhold til den i det aabne Hav forekommende Aate, der
udgjør dens saagodtsom udelukkende Næring. Uden sin store
Rigdom paa Sildeaate vilde derfor heller ikke Nordhavet kunne fostre
sine store Sildemasser, der igjen betinge Kysthavets Torskerigdom.

Dog — vi kunne heller ikke standse her, men maa gaa endnu
videre. Sildeaaten er ligesom Sild og Torsk en Organisme, der
ikke kan existere af sig selv, men som, for at kunne optræde i de
enorme Mængder, den virkelig gjør, maa forefinde i Havet den
tilstrækkelige Næring for sin Existents. Hvilken er nu denne
Næring? Vi komme her til det sidste Led i denne Kjæde, et
Led, som er af den største Vigtighed, da det jo i Grunden
betinger alle de øvrige.

Under Nordhavsexpeditionen i 1877 traf vi i Havet om Jan
Mayn, og navnlig der, hvor Havvandets lave Temperatur tydede
paa en Opblanding med Isvand, uhyre Masser af et ejendommeligt
organisk Stof, et Slags brungult Slim, der over milevide
Strækninger meddelte Havvandet en særegen Farve. Dette Stof viste
sig ved den nøjere mikroskopiske Undersøgelse at bestaa af et
ganske formløst, indifferent, men dog aabenbart levende
Protoplasma. Længere Syd, paa Højden af Vigtenøerne, havde vi truffet
et lignende Havslim, der imidlertid her viste den væsentlige
Forskjel, at det bestod af lutter formede mikroskopiske Organismer,
hovedsageligt en ejendommelig, fritlevende Diatomace. Maaske
have vi her to forskjellige Led i den ovenomtalte Række. Det
første Led bliver altsaa det formløse Jan Mayn-Protoplasma, der
igjen betinger Dannelsen af det længere mod Syd forekommende
Diatomace-Slim. Det er aabenbart, at dette Havslim, der saavel
efter de af os anstillede Undersøgelser som efter tidligere
Iagttagelser har en særdeles stor Udbredelse i de arktiske Have, spiller
en overordentlig vigtig Rolle i Naturens store Husholdning, som
ydende et ubegrændset Kvantum af organisk Næringsstof, hvorved
nærmest Tilværelsen af de utallige Myriader af Smaadyr, der
opfylde Havet — hos os hovedsagelig Sildeaaten — bliver mulig.
Da Tilværelsen af disse enorme Masser af Sildeaate igjen, som
ovenfor paavist, betinger Nordhavets store Silderigdom, og denne igjen
vore Kysters Rigdom paa Torsk og andre lignende for vor
Kystbefolknings Existents vigtige Fiskesorter, fremgaar det, med hvilket
kapitalt Spørgsmaal vi her i Virkeligheden have at gjøre.

Under den sidste store engelske Expedition med «Challenger»
observeredes et lignende Havslim paa flere Steder i den sydligste
Del af Atlanterhavet og i desto større Mængde, jo nærmere man
kom hen mod det isfyldte, sydlige Polarhav. Det synes overalt at have
sin Oprindelse fra de kolde Havstrøg om Polerne, hvorfra det med
Havets Strømninger fordeles mere eller mindre langt ind i de mere
tempererede Have. Det er saaledes, hvad man mindst skulde have
ventet, netop fra de ugjæstmilde Polaregnes isfyldte Have, at
Betingelserne for de mere tempererede Haves uudtømmelige Rigdom i
sidste Instans skaffes tilveje.

Hvorledes dette primitive Næringsstof fremstaar, er endnu en
Gaade. Vist er det imidlertid, at det i størst Mængde optræder
paa saadanne Steder, hvor Havis under Indflydelse af Sommervarmen
smelter, og Hvalfangerne skulle selv have iagttaget, at den nedre
Side af de smeltende Drivisflag er dækket af et tykt Lag af lignende
Slim. Ved Nordamerika føres dette Havslim direkte med
Polarstrømmen fra Havet om Grønland ned mod Labrador og
Newfoundland. Ved vore Kyster, der for en væsentlig Del ligge
udenfor Polarstrømmens direkte Omraade og derimod under Indflydelsen
af den varme, nordostgaaende Atlanterhavsstrøm, er denne
Tilførsel af Polarhavets Vande mindre regelmæssig, men foregaar dog
aabenbart ogsaa her, da det omtalte, fra Polarhavet stammende
Havslim under vor Expedition blev iagttaget flere Steder, selv saa
langt Syd som i Højde af Vigtenøerne.

*
</chapter>
<chapter name="Den norske Flora (Af Prof. Andersson)">
<table o>
<td 2 c><h2>Den norske Flora.</h2>
<td c><small>(Af Prof. <sp>Andersso</sp>n.)</small><td><footnote>Af et Foredrag ved det svenske Videnskabsakademis Aarsfest 1877.</footnote>
<td 2 c>————
</table>

Norges Flora er i det store Hele ensformig. Gnejs, Granit og
lignende haarde Bergarter danne Hovedmassen af Fjeldgrunden og
have, ligesom Leren, en Vegetation, der væsentlig udgjøres af nogle
faa Arter, hvilke ere selskabeligt udbredte i umaadelige Masser.

Men Forholdene blive anderledes, naar man kommer paa løsere
Grund. I Fjeldtrakterne findes Oaser af forvirrende Skifer, som
ofte ligne Blomsterhaver midt i de lyng- og lavklædte Fjeldørkener.
Her har den arktiske Flora sit Hovedsæde. Den ligner i høj Grad
Nordgrønlands og Spitsbergens og karakteriseres i Særdeleshed af
Arter, der ere udbredte i Mængde, saasom Dryas octopetale, Salix
recticulata, Carex rupestris, Thalictrum alpinum. Denne Skiferflora
har overalt et temmelig let gjenkjendeligt Præg; den taaler ikke
milde Vintre. Naar Fjeldene ligge for nær Havet, er Skiferen
fattig paa Væxtarter, og saadanne arktiske Blomsteroaser findes
derfor fortrinsvis og rigest i de Strøg, som de højeste Fjelde og de
højeste Isbræer beskytte mod den for dem skadelige Søluft, der
føres ind over Landet af de herskende Sydvestvinde.

Saaledes findes f. Ex. en Koloni af arktiske Væxter østenfor
Folgefon i Hardanger; i Lom, Vaage og Dovre er en rig arktisk
Flora, beskyttet imod Havet af Justedalsbræen og Jotunfjeldene.
Først i Salten og i Wirijaur, i Luleå Lapmark, finde vi igjen en
udpræget arktisk Flora, og her møde store Bræer og høje, mod
Havet beskyttende Fjelde. I Alten findes endelig en rig arktisk
Flora østenfor Lyngens store Iser og Fjelde.

Himmelvidt forskjellig fra den arktiske er en anden Gruppe Væxter,
som ligeledes skyr Kystklimaet, skjønt den optræder baade østenfor
og vestenfor Fjeldryggen, nemlig den boreale. I tørre, varme
Stenstrækninger under bratte Fjeldvægge finder man i de sydlige, lavere
Trakter ofte Buskadser af Hassel, Alm, Lind og andre ømtaalige
Løvtræer. En rig Afvexling af Buske og Urter, som ville have
det varmt og tørt, trives i disse Buskadser, og denne boreale Flora
skyr næsten ganske Bergenskystens fugtige Strøg, og disses
Stenmasser ere saaledes meget væxtfattige. Men i indre Sogn og
Hardanger og ved Trondhjemsfjorden findes saadanne Steder med en
rig boreal Flora, i Særdeleshed i indre Sogn, hvorhos Prunus avium
og Ulmus montana optræde i Skove ved Holsfjorden ligesom ved
Kristiania (4—800 Fod over Havet). Ogsaa denne Flora bevarer
et mærkelig ensartet Præg, lige fra det sydostlige Norge og op til
Nordlandene.

En tredje Gruppe af kontinentale Arter, der staar den
foregaaende nær, men som dog i Norge ved sin Udbredelse er godt
skilt fra denne, er den subboreale. I de aller laveste Dele af
Østlandet, fra Havet og op til 1—200 Fod over dette, findes, væsentlig
paa Silurformationens tørre Kalk- og Skiferberg, en Mængde
Væxtarter, som savnes i de højereliggende Trakter og paa Vestsiden af
Fjeldene.

Ogsaa paa grusede og sandige Elve- og Strandbredder findes
ofte mange sjeldne Væxter, som tilhøre snart en, snart en anden
af de ovennævnte Artsgrupper.

Norges Flora har nemlig tre andre, tydeligt udprægede
Væxtgrupper, som bero paa Fugtighed og Kystklima.

Den ene af disse, den subarktiske, trives i de skyggerige
Skovdale og paa Fjeldskraaningerne, der befugtes af smeltende Snedriver.
I disse Dale og paa disse Skraaninger gaar man helt op til Beltet
og ofte højere mellem Archangelica officinalis, Mulgedium alpinum,
Aconitum septentrionale, Ranunculus aconitifolius, Valeriana
sambucifolia, Polypodium rhæticum osv. Disse Arter sky ikke
Kysten.

Den anden, den atlantiske Artsgruppe, foretrækker
Bergenskystens fugtige Strøg. Hid hører Ilex digitalis, Erica cinerea,
Conopodium denudatum, Hymenophyllum Wilsoni, Hypericum
pulchrum, Polystichum Oreopteris osv.

Den tredje, den subatlantiske, foretrækker de laveste, sydligste
Kyststrøg i Kristianssands Stift. Hid høre Gentiana Pneumonanthe
officinalis, Petasites alba, Teucrium Scorodonia o. fl.

Floraen er saaledes sammensat af flere Væxtgrupper, saa at
hver dannes af de Arter, som have en nogenlunde ligeartet
Udbredelse. De optræde dog aldrig ublandede, og man kan i samme
Trakt — f. Ex. ved Kristiania — finde Repræsentanter for alle de
ovennævnte Grupper; men de optræde paa sine Steder i et saa
stort Antal Arter og Individer, at de paatrykke Vegetationen dens
ejendommelige Præg.

Saadan som Norges Vegetation nu er, var den ikke fra
Begyndelsen. Der fandtes en Tid — og i geologisk Forstand er det ikke
længe siden — da Halvøen gjennem Aartusinder lige til de yderste
Skjær og de sydligste Punkter var hyllet i et Lag af Is og Sne,
hvorfra kun nogle af de højeste Fjeldtoppe skjød frem med nøgne
Vægge.

Dengang kunde de Træer, Buske og Urter, som nu smykke
Norges Dale og Fjelde, ikke leve der. Men de ere — idetmindste
for en stor Del — sikkerlig ældre end denne Istid. Man finder
den nu levende Gran og Furu, Taxus, Nøkroser m. fl. fossile i
Kullag, som ere ældre end denne Periode. Det er heraf klart, at
de have indvandret fra andre Lande, efter at Isen er begyndt at
smelte, og dette bestyrkes end yderligere ved den Kjendsgjerning,
at Skandinavien, idetmindste hvad de højere Væxter angaar, neppe
har en eneste sikker Art, som savnes i andre Lande.

Hvorledes er nu denne Indvandring gaaet for sig? Naar vi
betænke, at Istidens Klima kun efterhaanden forandredes til Nutidens
— hvilket bevises af de geologiske Forhold — og at de forskjellige
Artsgrupper stille meget ulige Fordringer til Klimatet, saa drage vi
den Slutning, at Indvandringen er skeet efterhaanden, alt efter som
Klimatet under Aartusindernes Løb langsomt forandredes.

For at lære denne Indvandring at kjende ville vi først noget
nærmere betragte den Maade, hvorpaa disse Artsgrupper optræde.

Naar man paa et Kort afmærker de Trakter, hvor de
forskjellige Væxtgrupper i Særdeleshed ere fremherskende, da viser
det sig, at, med Undtagelse af de almindeligste Arter, er Gruppernes
Udbredelse ikke sammenhængende. Den arktiske Flora optræder i
sin udprægede Skikkelse kun hist og her, i spredte Kolonier med
store Mellemrum, hvor den subarktiske Flora raader, og visse arktiske
Arter ere saa sjeldne, at de i den gamle Verden kun ere fundne
paa et eneste Væxtsted. Den boreale Flora optræder ligeledes
spredt, først i Østlandets lavere Strøg omkring Kristianiafjorden og
Mjøsen, dernæst langt mod Vest, paa den anden Side af Fjeldene,
ved de inderste Arme af Vestkystens Fjorde og i Lavlandet
nordenfjelds. I de mellemliggende lavere Kysttrakter hersker den atlantiske
Flora. Men ogsaa denne er fordelt; thi de fleste atlantiske Arter
gjenfindes i det sydvestlige Sverige, men savnes ved
Kristianiafjorden; enkelte ere i Skandinavien blot blevne fundne paa Norges
Vestkyst og gjenfindes først i Landene Vest og Syd for Nordsøen.
Paa samme Maade er den subboreale Flora isoleret omkring
Kristianiafjorden, og flere af dens Arter gjenfindes først langt inde i
Sverige. Den subatlantiske Flora er ligeledes spredt; dens Arter
savnes for Størstedelen ved Kristianiafjorden, men vise sig igjen i
Sydsverige.

Ved en Mængde af de sjeldne Arters Forekomst ere Sprangene i
Udbredelsen forbausende store, og ofte ligger der flere
Breddegrader mellem de Steder, hvor Væxterne optræde. Dette gjælder
om Arter af alle Grupper, selv om vi blot holde os inden
Halvøens Omraade.

Naar man vil forklare disse store Sprang i Arternes og
Gruppernes Udbredelse, kan man spørge, om Arterne i Almindelighed
vandre Skridt for Skridt, eller om de pleje med en Gang at vandre
over store Strækninger. Den daglige Erfaring viser tilfulde, at det
første er Tilfældet; lange Flytninger af Frø høre ubetinget til
Undtagelserne. Og naar vi ville forklare den skridtvis skeende
Optræden af hele Grupper af Arter i fjernt fra hinanden liggende
Trakter, da har ingen Forklaring større Sandsynlighed for sig end
den, at Sjeldenheden af og Sprangene i Udbredelsen bero paa, at
Arterne i de mellemliggende Trakter ere uddøde paa Grund af
forandrede Klimatforhold. Arternes Udbredelse i Nutiden er da ikke alene
betinget af Nutidens Klimat, men er for en væsentlig Del en Følge
af svundne Tiders vexlende Tildragelser. I Nutidens Vegetation
udtaler Landets nyere geologiske Historie sig, og de ovenfor nævnte
Artsgrupper betegne Perioder i denne.

I Kampen for Tilværelsen er Klimatet den store Regulator.
Det viser sig, at Arterne, naar de — som i dyrket Tilstand —
befries for Konkurrenter, ere langt mere uafhængige af Underlaget
end i den frie Natur, hvor Arterne under ulige Klimatforhold stille
ulige Fordringer til Underlaget. Kontinentale Arter, som i de
sydligste Trakter ere uafhængige af Bergartens Beskaffenhed, ere ofte
i Vesten og i Norden bundne til den tørre og varme Kalk;
omvendt findes der paa den fugtige Vestkyst endog Sumpvæxter
paa bratte Fjeld og i Stenrøser, i hvilke de under et tørrere Klima
ikke kunne voxe. Naar Klimatet forandres, maa derfor mange
Arters Udbredelse forandres. Under nye Forhold og i Kampen
med nye Indvandrere ville de komme til at fortrænges fra Steder,
hvor de før formaaede at holde sig; ofte kunne de ogsaa under
nye Klimatforhold udbrede sig paa Steder, som før vare utjenlige
for dem.

Naar vi nu mindes, at Norges Flora er sammensat af flere
kontinentale og flere insulære Bestanddele, og at alle disse
Artsgrupper forekomme mere eller mindre spredt, saa synes Floraen at
vise, at Klimatet efter Istiden har undergaaet sekulære Forandringer,
paa den Maade at tørre Tider med kontinentalt Klima have vexlet
med fugtige insulære, og det ikke en, men flere Gange. Saalænge
Landforbindelser mellem Halvøen og andre Egne muliggjorde en
Indvandring i større Maalestok, indvandrede under hver saadan Tid
en kontinental Artsgruppe, under hver Regntid derimod en insulær.
For hvert nyt Omslag kom nye Indvandrere. Disse fortrængte
paa mange Steder den ældre Flora; denne dukkede dog ikke ganske
under, men fandt Fristeder i visse Strøg, hvor Forholdene vare
særligt gunstige. Under saadanne vexlende Perioder maatte Landets
Flora blive, netop som den er. I større Stensamlinger, paa forvitrende
Skifer i de mest kontinentale Fjeldtrakter, paa Kalkstenene og paa
Strandbreddernes Sand og Grus maatte vi finde Levninger fra de
kontinentale Tider, paa de fugtige Skraaninger og i Skovdalene
maatte vi finde Minder fra Regntiderne. Men i det hele Store blev
Floraen ensformig; thi enkelte Arter, som vare uafhængige af
Forandringerne, maatte bestandig paa de andres Bekostning udbrede
sig i store Masser.

*
</chapter>

<chapter name="Vasdragene i Norge (Af L. Kr. Daa)">
<table o>
<td 2 c><h2>Vasdragene i Norge.</h2>
<td c><small>(Af L. Kr. <sp>Da</sp>a.)</small><td><footnote>L. Kr. Daa, Jordbeskrivelse for den norske Almue, 4de Afsnit, Kristiania 1859.</footnote>
<td 2 c>————
</table>

Vasdragene (Vandløbene) ere til en fuldstændig Naturkundskab
om de skandinaviske Lande lige saa vigtige som Bjergene. Man
kan paa begge Maader bestemme Dalenes Løb. Enhver Dal
gjennemstrømmes af sin Elv og har Højder langs dens Bredder. Det
er dog den langs Elven eller Indsjøen liggende Strimmel af
Dalbund, som for Beboerne er vigtigst. Her forener sig den
frugtbareste Jordbund med det varmeste Vejrlag. I Norge er det
hovedsagelig kuns her, at der findes Beboelse og Jordbrug. Højderyggen
imellem Elvene og Dalene kaldes Fjeld, Aas eller Hej i forskjellige
Egne af Landet. Men det er ikke mange Steder, at den er lav
nok til at dyrkes, saaledes som naturligvis finder Sted i den bedste
Del af Sverige og Finland.

Vandsystemet er ogsaa en af Skandinaviens største
Særegenheder. Paa ethvert Landkaart vise sig de store svenske Indsjøer,
af hvilke Veneren (108 geogr. Kvadratmile), Vettern (36 geogr.
Kvadratmile), Mälaren og Hjelmaren høre til de betydeligste i
Europa. Lige saa udmærket fremhæver sig den Række af høje
Fjeldvande, som langs Lapmarken ligge lige under Rigsgrændsen.
Man ser let paa Kaartet, at de laveste Egne i Fjeldmassen ere
mest opfyldte med Ferskvande; fra Højfjeldene har Vandet lettere
skaffet sig Afløb. Norge har altsaa de færreste og Finland de
fleste. Svenske Geografer have antaget, at af Norges Overflade er
en tyvende Part bedækket med Ferskvand, af Sveriges en ottende
Part og af Finlands en tredje Part.

Disse Talstørrelser kunne ikke gjøre Krav paa Nøjagtighed,
da hele Norge endnu ikke er opmaalt, ja flere af vore Fjeldørkener
ikke engang berejste. Desuden er en stor Del af Indsjøerne saa
smaa og deres Antal saa umaadeligt, at en nøjagtig Beregning vilde
være et overvættes Arbejde. Enhver, som har rejst meget her eller
gjennemgaaet de over den opmaalte Del af Landet udgivne Kaarter,
vil have seet, at der neppe findes nogen Bygd, ja knapt mange
Gaarde, som ikke have Sjøer og Tjern inden sine Enemærker. Vi
ere saa vante til i det mindste at have Udsigt til et Vand, at vi
neppe kunne erkjende noget Landskab for smukt, som ganske savner
en blaa Flade.

Men da Indsjøernes Form og Størrelse bero paa Bjergdannelsen,
er det en Selvfølge, at Norge med sine smale, dybe Fjeldkløfter
ikke kan have en saa stor Flade af Ferskvand som Nabolandene
med sine mere udbredte og udstrakte Dalbunde og Fjeldmarker.
Kun hvor Norges Højfjelde udvide sig til en Art ujevnere Flade,
findes nogle brede Sjøer, saasom Fæmun og Røsvand, paa Grændsen
af Sverige. De andre norske Indsjøer have en saa langstrakt Form,
at de kuns se ud som en Udvidelse af Elvefaret. De gaa
umærkeligt over i de saakaldte Stilvætninger, som alene ere saadanne
strømløse Strøg af Elven. Naar vi altsaa betænke, at vor vigtigste Indsjø
Mjøsen, uagtet sin Længde af 13 ½ Mil, blot udgjør lidt over 6
geogr. Kvadratmil, indse vi, at de andre ikke kunne være hver for
sig betydelige, om de end tilsammentagne indeholde en meget stor
og uberegnelig Udstrækning.

De norske Elve, som udgaa fra Fjeldmassens Vestside og falde
i Atlanterhavet eller Nordsjøen, maa selvfølgeligen være ganske korte.
Formedelst Fjeldryggens bratte Fald maa de ogsaa væsentligen
bestaa af en fortsat Række større og mindre Fosse.

Alene de norske og svenske Elve, som flyde nedad den østlige
Skraaning, kunne have større Floders Længde. Men heller ikke
disse have nogen synderlig Lighed med de store, sejlbare Floders
bugtede, ensformige og vidt forgrenede Løb. Man maa antage, at
et saadant blot kan udvikle sig der, hvor Vandkraften selv er den
eneraadende og kuns møder en let overvindelig Modstand i løse
Jordarter og yngre Bergdannelser. I saadanne Emner forme de store
verdensberømte Elve lettelig en sejlbar Rende.

Skandinaviens Floder maa tage den haarde Dalbund, saaledes
som Naturen har dannet den. Dens Modstandskraft er saa stor,
at de ikke have været istand til at udslibe den til et jevnt
Skraaplan. Deres Leje danner derimod, ligesom Dalen selv, en Række
af Terrasser. Paa enhver Afsats rinder Elven stilt eller danner for
det meste en Indsjø. Nedover Trammens Kant falder den derpaa
i en Fos eller en Række af Stryk, indtil den naar den næste Afsats.
Uagtet altsaa ikke en eneste af alle Skandinaviens Elve er sejlbar
paa samme Vis som en engelsk eller mellemeuropæisk Flod, indeholde
de dog næsten alle meget lange Strøg af Farvand, som nu
befindes at være udmærket tjenligt til Dampskibe. Fra
Eidsvoldsbakken til Lillehammer er saaledes 14 ½ Mil af sejlbart Farvand.
Ovenfor og nedenfor ere strax høje Fosse.

En anden Synderlighed ved en Mængde af Skandinaviens Floder
er, at de kunne flyde i Snese af Mile gjennem en Dal, saa
ensformig i Bredde og uforgrenet som en Fjeldsprække. De have
altsaa ingen betydelige Bifloder eller Tverdale. De forbinde ikke
Landskaberne til Siden af sig, men kun langs efter sit Løb. Mærkeligst
udpræget er denne besynderlige Karakter i den norske
Numedals-Laagen og i den Række af Elve, som jevnsides strømme igjennem
de svenske Lapmarker til den botniske Vik.

Disse Særegenheder og — vi maa tilstaa det —
Ufuldkommenheder ved vore Elve have ogsaa havt en besynderlig Indflydelse
paa deres Navne. Den allerstørste Del af de norske Elve have —
intet Navn. Der findes ikke blandt Almuen eller dem, som bo ved
Elven, noget Navn for dens Helhed fra Udspringet til Udløbet.
Man har Navn paa det Stykke af Elven, som løber imellem to
Sjøer, og paa hver af disse. Navnet er da sædvanligen taget af
Gaarden eller Bygden (hvis det ikke er det intetsigende Navn
Stor-Elva). Men det hele Vasdrag har intet Navn. Grunden hertil er
naturligen den, at Vasdraget ikke har nogen Vigtighed for en
Samfærdsel, hvortil det er ganske utjenligt. Dersom det ikke bruges
til Tømmerfløtning, er det i sin Helhed ganske unyttet. Og selve
Trælastens Fremdrift bevirker ikke, at nogen rejser langs hele
Vasdraget og bliver kjendt med det fra Ende til Ende. Denne
besynderlige Ting, at vore fleste Elve ikke have noget blandt Folket
kjendt Navn, vidner naturligvis om, at det ikke har brydt sig om
at kjende dem.

Heller ikke benævnes de Elve eller Floder. Det ægte norske
Ord er Vasdrag, hvilket ogsaa er det eneste, som betegner deres
af Indsjøer, Elve og Fosser sammensatte Løb. Vi have nu i vore
Bøger Kvænna, Mjøs-Vand, Maane-Elv, Tin-Sjø, Hitterdals-Elv,
Hitterdals-Vand, Sauer-Elv, Nordsjø, Skiens-Elv. Alle disse ere dog
kuns et eneste Vasdrag.

Dersom imidlertid de Elve, der flyde over et Leje af haardt
Urbjerg, have store Mangler med Hensyn til Sejlbarhed, have de
et ubestrideligt Fortrin i Vandets Klarhed og Renhed. Vore haarde
Bergarter afsætte faa Emner, som ikke strax i den første Indsjø
bundfældes. Af enhver saadan naturlig Kum strømmer derfor Vandet
ud i den højeste Skjønhed.

*
</chapter>
<chapter name="Forfatningens Grundtræk">
<table o>
<td c><h2>Forfatningens Grundtræk.</h2>
<td c>————
</table>

Hoveddokumentet for den offentlige Ret er <sp>Kongeriget Norges
Grundlov</sp>, given i Rigsforsamlingen paa Eidsvold den 17de Maj
1814 og i Anledning af Norges og Sveriges Rigers Forening
bestemt i det første overordentlige Storthing og antagen den 4de
November 1814.

Ifølge denne Grundlov er Kongeriget Norge et frit,
selvstændigt, udeleligt og uafhændeligt Rige, forenet med Sverige under en
Konge. Dets Regjeringsform er indskrænket og arvelig monarkisk.

Om Kongen bestemmes det, at han skal bekjende sig til den
evangelisk-lutherske Religion, haandhæve og beskytte denne. Hans
Person er hellig; han kan ikke lastes eller anklages. Arvefølgen
er lineal og agnatisk, saaledes som bestemt i Sukcessions-Ordningen
af 26de September 1810. Kongens Kroning foregaar i Trondhjems
Domkirke. Han opholder sig i Norge nogen Tid hvert Aar, hvis
ikke vigtige Hindringer møde. Kongen kan meddele Ordener, til
hvem han for godt befinder, til Belønning for udmærkede
Fortjenester, der offentlig maa kundgjøres, men ej anden Rang og
Titel end den, ethvert Embede medfører. Kongen vælger og
afskediger efter Godtbefindende sin Hofstat og sine Hofbetjente. Det
er fastsat som en ufravigelig Regel, at den umyndige Konge gives
tilstrækkelig Undervisning i det norske Sprog.

Udøvelsen af Folkets Selvstyrelsesret sker nærmest og
umiddelbart gjennem den repræsentative Forsamling <sp>Storthinget</sp>.
Betingelserne for Stemmeret og Valgbarhed til Storthinget ere de
samme, ene med den Undtagelse, at der til Valgbarhed kræves en
Alder af 30 Aar og 10 Aars Ophold i Landet, medens
Stemmeretten kan udøves allerede ved det fyldte 25de Aar og efter 5 Aars
Ophold. Forøvrigt ere de norske Borgere stemmeberettigede og
valgbare, der enten ere eller have været Embedsmænd (dog med
Undtagelse af Statsraadets Medlemmer og de Embedsmænd, som ere
ansatte ved dets Kontorer), eller paa Landet eje eller paa længere
Tid end fem Aar have bygslet matrikuleret Jord, eller i Finmarken
have været Rettighedsmænd (Skatydende til endel gejstlige og
verdslige Betjentes Lønning) i fem Aar, eller endelig ere Kjøbstadborgere
eller i Kjøbstad eller Ladested eje Gaard eller Grund til en Værdi
af i det mindste 150 Spd. Fra Valgbarhed ere Hoffets Betjente
og Pensionister udelukkede. Valgene, der foretages hvert tredje
Aar, ske indirekte. Paa Landet udse de Stemmeberettigede i hvert
Præstegjæld i Forhold til deres Antal Valgmænd, der for hvert
Amt vælge et bestemt Antal Repræsentanter. De større Byer
udgjøre hver sit Valgdistrikt, medens af de mindre flere ere
sammendragne til et. Antallet af Storthingsrepræsentanter, der
uafhængigt af Folkemængdens Stigning eller Synken er fastsat ved
Grundlovsbestemmelse for hvert Valgdistrikts Vedkommende, er i
det Hele 114, hvoraf ⅓ fra Byerne og ⅔ fra Landet.
Repræsentanterne nyde Godtgjørelse og ere befriede fra personlig Heftelse,
med mindre de gribes i offentlige Forbrydelser, ligesom de heller
ikke udenfor Storthingets Forsamlinger kunne drages til Ansvar for
sine der ytrede Meninger. Storthinget samles hvert Aar den første
Søgnedag i Februar i Kristiania og tiltrænger Kongens særlige
Tilladelse til at foreblive samlet over to Maaneder. Udenfor denne
Tid kan Kongen sammenkalde overordentligt Storthing. For hver
Valgperiode deler Storthinget sig i tvende Afdelinger, Odelsthinget,
bestaaende af ¾, og Lagthinget, bestaaende af ¼ af Medlemmerne.
Disse tvende Afdelinger, der træde i Funktion ved Udøvelsen af
Repræsentationens lovgivende og kontrollerende Myndighed, ligesom
ogsaa det samlede Storthing udnævne hver sin Præsident og
Sekretær.

Det samlede Storthing har Ret til paa egen Haand at erklære
sig samlet som Storthing efter Konstitutionen, bestemme sit
indvortes Politi, prøve og antage eller forkaste de tilstedeværende
Medlemmers Fuldmagter samt stadfæste eller forkaste Kjendelser om
Valgstridigheder. Det tilkommer Storthinget at naturalisere
Fremmede. Dets hovedsagelige Opgave er — næst efter en i enkelte
Tilfælde indtrædende Deltagelse i Lovgivningsarbejdet — at
bestemme Statens Indtægter og Udgifter. Det tilkommer derfor
Storthinget at paalægge Skatter, Afgifter, Told og andre offentlige
Byrder, at aabne Laan paa Rigets Kredit, at føre Opsyn over Rigets
Pengevæsen, at bevilge de til Statsudgifterne fornødne Pengesummer
og at revidere midlertidige Gage- og Pensionslister. Budgetperioden
er etaarig.

Hvad Repræsentationens lovgivende Virksomhed angaar, da
afgjøres Forslag til Forandringer i eller Tillæg til Grundloven af det
samlede Storthing. Saadanne Forslag kunne først optages til
Behandling, naar de have været hvilende i mindst i tre Aar, afgjøres
af den næstfølgende Repræsentation efter den, for hvilken de ere
blevne fremlagte, og maa vedtages med mindst to Tredjedele af
alle Stemmer, Med privatretslige Lovarbejder er Fremgangsmaaden
følgende. Ethvert Lovforslag maa først fremsættes for Odelsthinget,
enten af Regjeringen eller af et af Odelsthingets egne Medlemmer.
Hvis Odelsthinget forkaster det, kan det ikke videre fremmes.
Vedtages Forslaget derimod, med eller uden Forandringer, af
Odelsthinget, oversendes det til Lagthinget, som da har at granske det
og, i Tilfælde af at det ikke i et og alt kan bifalde det, at remittere
det med vedføjede Anmærkninger til Odelsthinget. Dette tager
disse Anmærkninger paany under Overvejelse og henlægger
Forslaget eller sender det, med eller uden Forandringer, paany til
Lagthinget. Har ved disse fire Behandlinger af Sagen Enighed endnu
ikke kunnet opnaaes, træder hele Storthinget sammen og afgjør
Sagen, i hvilket Tilfælde to Tredjedeles Majoritet udkræves for
Bifald til Lovforslaget. Er en Lovbeslutning bleven taget af
Repræsentationen, oversendes den til Regjeringen, og Kongen kan da
enten bifalde den eller nægte den sin Sanktion. I sidste Tilfælde
maa Beslutningen ikke mere forelægges Kongen af det da samlede
Storthing. Dette Kongens Veto er imidlertid kun suspensivt. Er
nemlig en Beslutning bleven uforandret antagen af tre ordentlige
Storthing, sammensatte efter tre forskjellige paa hinanden følgende
Valg og indbyrdes adskilte ved mindst to mellemliggende ordentlige
Storthing, uden at afvigende Beslutning i Mellemtiden fra den første
til den sidste Antagelse af noget Storthing er bleven fattet, og den
da forelægges Kongen med Begjæring om, at han ikke vil nægte
en Beslutning sin Sanktion, som Storthinget efter det modneste
Overlæg anser for gavnlig, bliver den i ethvert Tilfælde Lov.

For at Repræsentationen skal kunne sættes istand til at udøve
sin kontrollerende Myndighed, er der tillagt Storthinget Ret til at
lade sig forelægge den i Norge værende Regjerings Protokol og
alle offentlige Indberetninger og Papirer (egentlige militære
Kommando-Sager undtagne) samt den i Sverige værende norske
Statsraadsafdelings Protokol eller de sammesteds fremlagte offentlige
Papirer, — at lade sig meddele de Forbund og Traktater, Kongen
paa Statens Vegne har indgaaet med fremmede Magter, — at kunne
fordre enhver til at møde for sig i Statssager, Kongen og den
kongelige Familie undtagen, — samt at udnævne fem Revisorer,
der aarligen skulle gjennemse Statens Regnskaber. I Henhold til
de Oplysninger, som tilvejebringes herved, samt ved den
Repræsentationen forbeholdte Ret til at føre Opsyn over Rigets Pengevæsen,
kan Odelsthinget beslutte Sagsanlæggelse mod Statsraadets eller
Højesterets Medlemmer for Embedsforbrydelser. Saadanne Sager
afgjøres i første og sidste Instants af den saakaldte Rigsret, der
bestaar af Lagthingets Medlemmer samt Højesteret. I Rigsretten
har Lagthingets Præsident Forsædet, og af dens Medlemmer kan
den Anklagede forskyde indtil en Tredjedel, dog saaledes at Retten
ikke kommer til at bestaa af mindre end 15 Medlemmer. I disse
Sager kan Kongen ikke udøve sin Benaadningsret anderledes end
ved at fritage for idømt Livsstraf. Odelsthinget kan ogsaa for
Rigsret anklage Storthingets Medlemmer for Forbrydelser, de som
saadanne maatte begaa. Blandt de Midler, Repræsentationen har
til, foruden paa de angivne Maader, at indvirke kontrollerende og
bestemmende paa den offentlige Styrelses Gang, maa nævnes den
vistnok i Grundloven ikke omtalte, men i Praxis optagne
Anvendelse af Adresser, Anmodninger til Regjeringen og motiverede
Dagsordener, — Midler, hvorved man har søgt at afhjælpe den
Mangel paa Adgang til let og jevn Samvirken mellem Storthing og
Regjering, der er en Følge af, at Statsraaderne ikke have Adgang
til at deltage i Storthingets Forhandlinger.

Den udøvende Magt er hos Kongen, som til den Ende selv
vælger sig et Raad af norske Borgere, som ikke ere yngre end
30 Aar. Dette Raad skal i det mindste bestaa af to Statsministere
og syv andre Medlemmer. Ligeledes kan Kongen beskikke en
Vicekonge; denne Post kan dog ene Kronprindsen eller dennes
ældste Søn beklæde. Under Kongens Fraværelse føres Rigets
indvortes Bestyrelse i Kongens Navn og paa hans Vegne i de
Tilfælde, han selv foreskriver, af de i Norge værende
Statsraadsmedlemmer, mindst fem, hvorhos der hos Kongen, naar han opholder
sig i Sverige, er en norsk Statsraadsafdeling, bestaaende af en
Statsminister og to af Statsraadets Medlemmer, hvilke sidstnævnte aarlig
skifte. Alle Andragender fra norske Borgere til Kongen skulle først
indleveres til den norske Regjering og forsynes med sammes
Betænkning, forinden de afgjøres. I Almindelighed maa ingen norske
Sager afgjøres, uden at den i Norge værende Regjerings Betænkning
er indhentet, med mindre vigtige Hindringer maatte forbyde dette.
Med Hensyn til den almindelige Administration har Kongen
Ret til, efter at have hørt sit Statsraad, at vælge og beskikke alle
civile, gejstlige og militære Embedsmænd. Ligeledes kan Kongen
paa samme Maade, uden foregaaende Dom, afskedige Regjeringens
samtlige Medlemmer og de ved dens Kontorer ansatte
Embedsmænd, Gesandter og Konsuler, civile og gejstlige
Overøvrighedspersoner (Biskoper, Stiftamtmænd og Amtmænd), Regimenters og
andre militære Korpsers Chefer, Kommandanter i Fæstninger
og Højstbefalende paa Krigsskibe. Andre Embedsmænd kunne ikkun
suspenderes af Kongen, men ikke afsættes uden efter Dom og heller ikke
mod sin Vilje forflyttes. Som Chef for Administrationen har Kongen
særegne Rettigheder med Hensyn til de kirkelige Anliggender, idet
han anordner al offentlig Kirke- og Gudstjeneste, alle Møder og
Forsamlinger om Religionssager og paaser, at Religionens offentlige
Lærere følge de dem foreskrevne Normer.

Den lovgivende Magt er, som før nævnt, hos Storthinget, og
Kongens Befatning hermed indskrænker sig til at fremsætte Forslag
og antage eller forkaste Storthingets Lovbeslutninger, — det sidste
dog kun midlertidigt. Forøvrigt kan han give og ophæve
Anordninger, der angaa Handel, Told, Næringsveje og Politi; dog
maa disse ikke stride mod Konstitutionen og de af Storthinget givne
Love, og de gjælde kun provisorisk til næste Storthing.

Paa Statshusholdningens Omraade lader Kongen i
Almindelighed indkræve de Skatter og Afgifter, som Storthinget paalægger,
hvorhos Kongen vaager over, at Statens Ejendomme og Regalier
anvendes og bestyres paa den af Storthinget bestemte og for
Almenvæsenet nyttigste Maade.

Kongens Deltagelse i den dømmende Myndighed bestaar i, at
han har Ret til, i Statsraadet at benaade Forbrydere, efterat Dom
er falden. Dog gjælder dette, som før bemærket, kun delvis med
Hensyn til de af Rigsretten afsagte Domme.

Hvad Forsvarsvæsenet angaar, da har Kongen højeste Befaling
over Rigets Land- og Sømagt. For hans Raadighed over denne
har Grundloven imidlertid opstillet en Række begrændsende
Bestemmelser. Saaledes maa Stridskræfterne ikke forøges eller
formindskes uden Storthingets Samtykke. De maa ikke overlades i
fremmede Magters Tjeneste, og ingen fremmede Magters Krigsfolk,
undtagen Hjælpetropper mod fjendtligt Overfald, maa inddrages i
Riget uden Storthingets Samtykke. I Fredstider maa ingen andre
end norske Tropper være stationerede i Norge og ingen norske
Tropper i Sverige. Dog kan Kongen i Sverige have en norsk
Garde af Frivillige, og han kan for en kort Tid, i det højeste sex
Uger om Aaret, sammenkalde de nærmeste Tropper af begge Rigers
Krigsmagt til Vaabenøvelser inden hvilketsomhelst af Rigernes
Grændser; men i intet Tilfælde maa mere end 3000 Mand, af alle
Vaabenarter tilsammentagne, i Fredstider inddrages i det ene Rige
af det andet Riges Krigsmagt. Fremdeles maa Norges Tropper og
Roflotille ikke anvendes til Angrebskrig uden Storthingets Samtykke,
og endelig maa Landeværnet og de øvrige norske Tropper, som
ikke kunne henregnes til Linjetropper, aldrig bruges udenfor Norges
Grændser.

I Ledelsen af Rigets Forhold til fremmede Magter har Kongen
Ret til at begynde Krig og slutte Fred, indgaa og ophæve
Forbund, sende og modtage Gesandter. Med Hensyn til den
konstitutionelt ansvarlige Behandling af de diplomatiske Anliggender savner
Grundloven enhver anden Bestemmelse, end at de ere undtagne fra
Foredrag i Statsraad. Det er derfor bleven overladt til Sveriges
Udenrigsminister i denne Henseende ogsaa at varetage Norges
Interesser, hvorhos det ved en senere kgl. Resolution er bleven
bestemt, at ved Foredraget saavel af diplomatiske Sager, der
særskilt angaa Norge, som af diplomatiske Sager, der paa nogen Maade
kunne have Indflydelse paa eller staa i Forbindelse med Sveriges
eller Norges fælles eller særskilte Forhold til udenrigske Magter,
eller som kunne lede til en Beslutning i saa Henseende, skal den
norske Statsminister eller i hans Forfald et andet Medlem af det
norske Statsraad være nærværende. I den sidste Tid er det i stor
Udstrækning bleven Sædvane, at Sager vedkommende Forholdet
til fremmede Magter foretages snart i Statsraad, bestaaende af
samtlige hos Kongen tilstedeværende norske og svenske Raadgivere,
snart i sædvanligt sammensat Statsraad, snart i vedkommende Riges
særskilte Statsraad, — altsaa under mere tilfredsstillende
konstitutionelle Garantier.

Ved Siden af den udøvende og den lovgivende Magt nævner
Grundloven en tredje, nemlig den <sp>dømmende</sp>, men fatter sig om
denne i Korthed, ved kun at opstille nogle organisatoriske
Bestemmelser for Højesteret samt ved at udtale, at Højesterets Domme i
intet Tilfælde kunne paaankes eller underkastes Revision. Den
væsentlige Betryggelse mod en af utilbørlige Hensyn paavirket
Retspleje ligger forøvrigt i den Garanti, hvormed Dommerne ere
omgivne ved Grundlovsbestemmelsen om, at de ikke kunne afsættes
uden efter Dom.

Tilsidst indeholder Grundloven en Række særskilte
Bestemmelser og Grundsætninger for Privatlovgivningen. Blandt disse kan
mærkes Forbudet mod, at personlige eller blandede Forrettigheder
tilstaaes nogen, eller at Grevskaber, Baronier, Stamhuse eller
Fideikommisser oprettes, en imod Adelsvæsenets videre Udvikling rettet
Bestemmelse, der suppleredes ved Loven af 1821 om Adelens
Ophævelse. Derimod haves Grundlovsbestemmelse for, at Odels- og
Aasædesretten ikke maa ophæves. — Enhver norsk Borger er i
Almindelighed lige forpligtet til, i en vis Tid at værne om sit
Fødeland, uden Hensyn til Fødsel og Formue. — Nye og bestandige
Indskrænkninger i Næringsfriheden skal ikke tilstedes Nogen. —
Hus-Inkvisitioner maa ikke finde Sted, uden i kriminelle Tilfælde.
— Jord og Boeslod kan i intet Tilfælde forbrydes. —
Trykkefrihedens Princip er anerkjendt, idet ingen kan straffes for noget Skrift,
med mindre han forsætligen og aabenbare har enten selv vist eller
tilskyndet andre til Ulydighed mod Lovene, Ringeagt mod Religionen,
Sædelighed eller de konstitutionelle Magter, Modstand mod disses
Befalinger, eller fremført falske og ærekrænkende Beskyldninger
mod nogen. — Til denne Række af Grundlovens Bestemmelser maa
nærmest regnes, hvad den indeholder om Statskirken, nemlig at den
evangelisk-lutherske Religion forbliver Statens offentlige Religion, at
de Indvaanere, som bekjende sig til den, ere forpligtede til at
opdrage sine Børn i samme, at Jesuiter og Munkeordener ikke maa
taales, samt at Statsraadets og Dommerstandens Medlemmer skulle
bekjende sig til den evangelisk-lutherske Religion.

De Forandringer, som Grundloven har undergaaet i det
Tidsrum, hvori den nu har været gjældende, ere ikke mange. De
indskrænke sig til Ophævelse af Bestemmelsen om Jøders Udelukkelse
fra Riget, en ny indbragt Bestemmelse om, at i visse Tilfælde den
til Thronen nærmest arveberettigede Prinds kan overtage Regjeringen
istedetfor den oprindelig bestemte Interimsregjering, Optagelse af
Rettighedsmænd i Finmarken blandt de Stemmeberettigedes og
Valgbares Tal, Omordning af Valgdistrikterne og
Storthingsrepræsentanternes Antal, Forandringen af Storthingssessionernes Hyppighed
fra hvert tredje til hvert Aar, en Forandring med Hensyn til
Kongens Benaadningsret, samt Bestemmelse om, at Straffesager,
overensstemmende med Lov, kunne bringes til endelig Afgjørelse uden
Højesterets Medvirkning, begge sigtende til at muliggjøre Juryvæsenets
Indførelse, samt saadan Forandring, at den grundlovsmæssige
Forpligtelse for alle Embedsmænd til at tilhøre Statens offentlige Religion
kun opretholdes for Statsraader og Dommere, medens Forholdet
forøvrigt ordnes gjennem den almindelige Lovgivning. Ingen af
disse Forandringer berører Forfatningens Principer. Det heder
ogsaa i Grundlovens sidste Paragraf udtrykkelig, at ingen Forandring
nogensinde maa modsige Grundlovens Principer, men alene angaa
Modifikationer i enkelte Bestemmelser.

<sp>Foreningen med Sverige</sp> er fastsat ved en Rigsakt, oprettet
imellem Norges Riges Storthing og Sveriges Riges Stænder,
indeholdende Bestemmelse af de imellem begge Riger opkomne
konstitutionelle Forhold, undertegnet af Storthinget den 31te Juli og af
Stænderne den 6te August 1815, og har sit Hovedindhold i
Fællesskab om Statsoverhoved samt om Krig og Fred.

Et betydningsfuldt, om end ikke med Grundlovs Hellighed
omgivet Supplement til den Selvstyrelse, som det har været den norske
Forfatnings Opgave og Formaal at gjennemføre, danner Norges
<sp>Kommunalforfatnin/sp>g, grundlagt, ved Kommunelovene af 14de
Januar 1837. Hovedbestemmelserne i disse ere følgende.

I Byerne er den kommunale Myndighed nedlagt hos
Borgermester og Magistrat samt Formandskab og Repræsentantskab. De
tvende sidstnævnte vælges af og iblandt de efter Grundloven
stemmeberettigede Indvaanere. Formændenes Antal er fra 4 til 12,
Repræsentanternes tre Gange saa stort. Begge Klasser vælges paa
4 Aar, og Halvdelen afgaar hvert andet Aar. Paa Landet, hvor i
Regelen hvert Præstegjæld danner et kommunalt Distrikt, er
Formændenes Antal fra 3 til 9 og Repræsentanternes det tredobbelte.
Den kommunale Myndighed strækker sig navnlig over det
økonomiske Omraade, idet ikke nogen Udgift kan paabyrdes Kommunen
eller nogen af de samme tilhørende Kasser, og heller ikke noget
foretages til Forandring med dens offentlige Indretninger, medmindre
Samtykke dertil gives af Formandskabet. Fremdeles naar nogen
enten paa det Offentliges Vegne eller for privat Vedkommende har
noget at afhandle med Kommunen eller nogen af dens Afdelinger
eller attraar sammes Formening, Samtykke eller Beslutning
angaaende en Gjenstand, som vedrører dens Økonomi, Pengevæsen,
Rettigheder eller offentlige Indretninger, da skal han derom henvende
sig til Formandskabet, som desangaaende bestemmer og meddeler
det fornødne. Formandskabet skal paase, at Regnskaberne for
de Kommunen tilhørende Kasser i rette Tid aflægges, foranstalte
dem reviderede, vaage over Kommunens Rettigheder, paase dens
økonomiske Anliggenders ordentlige og sparsommelige Forvaltning,
bistaa Øvrigheden med Oplysninger og Betænkninger i Sager,
Kommunen vedkommende, samt andrage hos Øvrigheden angaaende
Foranstaltninger til Kommunens eller dens Afdelingers Tarv. Ved
Siden af disse engere Kommunerepræsentationer har hvert Amts
Landdistrikt sin Repræsentation i Amtsformandskabet, hvilket,
bestaaende af samtlige Ordførere i de engere Kommunerepræsentationer,
Amtets Fogder og Amtmanden, sammentræder en Gang aarlig, for
at gjennemgaa Fortegnelsen over de Summer, som skulle udlignes
paa Amtet, enten til Godtgjørelse for saadanne Udgifter, som ere
forskudte af Fogedkasserne for Amtskommunen, eller til Udredelse
af andre Udgifter, som til Amtskommunens Tarv udfordres.

*
</chapter>

<chapter name="Forfatningens første Aar (N. Dahl)">
<table o>
<td 2 c><h2>Forfatningens første Aar.</h2>
<td c><small>(Af N. <sp>Dah</sp>l.)</small><td><footnote>Norges Storthings Forhandlinger 1848, B. VI, S. 937.</footnote>
<td 2 c>————
</table>

Dersom den norske Statsforfatning var bleven til et Par Aar
før eller senere, er det højst sandsynligt, at den ikke vilde have
faaet det liberale Præg, som den nu bærer. Frie konstitutionelle
Forfatninger vare hverken i Moden eller synderlig vel ansete,
saalænge Napoleon stod i sin Magts Fylde. Med end mindre
venskabelige Øjne saaes de siden, da han var falden, fordi man
udledede den Omstyrten af alle Forhold, som han havde bevirket,
fra den Revolution med dens udsvævende Frihedsideer, hvilken
havde skabt ham. Men imellem disse tvende Tidsperioder indtraf
netop det Moment under de stormende Verdensbegivenheder, som
satte en liden Flok patriotiske Mænd i en Udkant af Verden istand
til, upaavirkede baade af Trudsel fra nogen, som for Øjeblikket
havde Magten ihænde, og uden Frygt for Revolutionen som den,
der nødvendig maatte medføre saa statsfarlige Resultater, at danne
en Konstitution, der er bleven anseet som et Mønster for
Statsforfatninger.

De vare vistnok ikke alle enige i samtlige Punkter; men i det
væsentlige vare de dog enige. De vilde, at Norge skulde være et
frit og selvstændigt Rige; de vilde, at Folket skulde styre sig selv
gjennem Lovgivnings-, Bevilgnings- og Beskatningsmyndigheden,
og at Domstolene skulde danne en selvstændig Statsmagt. Denne
unge Konstitution skulde dog maaske snart være bleven udsat for
Fare, dersom ikke ganske særegne Omstændigheder i de første
Aar, efterat den var bleven til, havde tjent til at frede om den.
De fleste Nationer havde nemlig nok at gjøre med sig selv, med
at helbrede sine Saar efter Krigen; og det Folk, hvormed Norge
var bleven forbundet, havde ikke blot i en saadan Omhu for sine
egne Anliggender en Opfordring til at lade os med Fred, saa
meget mere som ogsaa det nylig havde gjennemgaaet en dynastisk
Revolutions Rystelser; men den Omstændighed, at Sverige var
bleven forbundet med et Rige, som det i Aarhundreder havde
ligget i Fejde med, maatte gjøre det varsomt i at behandle den
nye Forbundsfælle, hvis de endnu svage Baand skulde kunne ventes
at ville faa fornøden Styrke til i et Samfund at fastholde tvende
Folk, der længe vare vante til at betragte hinanden som Fiender;
og det nye Dynasti maatte for sit eget Vedkommende anse en
lignende Varsomhed nødvendig, hvis det under en saa almindelig
Restauration af Legitimiteten skulde kunne haabe en varig
Besiddelse af de nordiske Throner.

Alt dette, saavelsom Nødvendigheden af i vor Friheds første
Aar baade for Regjering og Storthing at befatte sig med de store
Realitetsspørgsmaal om Statens Finantser m. m., trængte Tanken
om flere konstitutionelle Principer, og deres Konsekventser samt
deres Uoverensstemmelse med de fleste da gjældende europæiske
Konstitutioners i Baggrunden.

Saaledes gik det til, at den norske Statsforfatnings Principer i
en Række af Aar bleve uanfægtede, og da man senere havde
afgjort de vigtigste Realitetsspørgsmaal, og Dynastiet troede sig
konsolideret nok, var Storthinget kommen til saa megen politisk
Bevidsthed, at det forstod, at den Statsforfatning, Norge havde faaet,
var værd at holde fast paa.

Efter Selvstændighedens Indførelse kom Landet sig hurtigt.
Friheden er — som en Løsning af alle gode bundne Kræfter, som
et Værn mod Vilkaarlighed og Uretfærdighed, som en Grundvold
for det Mod, den Selvstændighed og den Tilfredshed, som maa
fremkalde en for den Private og det Offentlige gavnlig Virksomhed —
i sig selv et saa stort og almindelig anerkjendt Gode, at en stor
Del af et Lands Velfærd maa skrives paa dens Regning, selv
uanseet med hvilken Kraft og Konsekvents og i hvilken
Udstrækning de af den flydende Principer i Statsforvaltningens forskjellige
Grene gjennemføres. En uforstyrret indvortes og udvortes Fred
er dernæst et Hegn om enhver hæderlig Idræt, en Garanti for,
at enhver Plan, lagt med Omtanke og udført med Klogskab,
ogsaa kan blive realiseret. En Række af frugtbare Aar og for en
stor Del heldige Konjunkturer gjorde endelig sit til, at Nationen
efterhaanden samlede Kræfter og, især i Forhold til den Lammelse,
som fandt Sted efter Krigen, og den Anstrengelse, Finantsernes
Konsolidation kostede, ansaa sig for et lykkeligt Folk.

*
</chapter>

<chapter name="Norges økonomiske Fremskridt">
<table o>
<td c><h2>Norges økonomiske Fremskridt.</h2><td><footnote>Af Indstilling fra den af Storthinget opnævnte Skattekommission, Storthingsdokument No. 1 for 1878, S. 99.</footnote>
<td 2 c>————
</table>

Om Norges Fremskridt give de af det statistiske Centralbureau
udarbejdede Tabeller over Norges økonomiske Udvikling i de sidste
25—30 Aar<footnote>Tabellarisk Fremstilling af Norges økonomiske Udvikling i Aarene 1851—75.
Udarbejdet af det statistiske Centralbureau. Kristiania 1878, 4to.</footnote> værdifulde Oplysninger. Disse Tabeller vise saaledes:

At Folkemængden er forøget med noget over en halv Million
i de sidste 31 Aar, at Tilvæxten vistnok har været noget mindre
i de sidste 11 Aar end tidligere, men at dette Forhold igjen er
forbedret i de sidste 3 Aar.

At den antagne Formue ved Ligning af Fattigskat i Løbet af
de sidste 9 Aar, fra 1868 til 1877, er steget fra 814 til 1306
Mill. Kr., det er med 60 pCt., eller fra 473 til 711 Kr. pr.
Individ, det er med 50 pCt., medens den antagne Næring i Byerne
fra 63 Mill. Kr. i det hele eller 234 Kr. pr. Individ i 1866 er
stegen til henholdsvis 116 Mill. Kr. og 341 Kr. pr. Individ i
1877.

At Arbejdslønnen er stegen.

At Forbruget af Kornvarer, Kolonialvarer og
Beklædningsvarer siden 1844-47 er voxet anseligt, idet det udgjorde pr.
Individ aarligt:
<table o>
<td><td 2 c>1844—47.<td 2 c>1874—76.<td 2 c>Stigningen<br>i pCt.
<td>Kornvarer og Risengryn<tab><td r>375<small>,7 </small><td c>℔.<td r>526<small>,5 </small><td c>℔.<td r>40. <td>  
<td>Kaffe<td r>5<small> </small><td c>-<td r>6<small>,8 </small><td c>-<td r>36.
<td>Sukker og Sirup<td r>5<small>,5 </small><td c>-<td r>14<small>,7 </small><td c>-<td r>167.
<td>Tobak og Cigarer<td r>1<small>,9 </small><td c>-<td r>2<small>,3 </small><td c>-<td r>21.
<td>Udenlandske Klædevarer<td r>2<small>,31</small><td c>-<td r>5<small>,34</small><td c>-<td r>131.
<td>Vin<td r>0<small>,7 </small><td c>Pot.<td r>1<small>,9 </small><td c>Pot.<td r>171.
</table>

At Vareprisernes Tilvæxt, om end betydelig, dog ikke har
holdt Skridt med Forøgelsen i Forbruget.

At Indskydernes Tilgodehavende i Sparebanker og private
Aktiebanker er steget fra 18 Mill. Kr. i 1850 til 100 Mill. i 1865 og
190 Mill. i 1874, altsaa til det Ti-Ellevtedobbelte.

At Værdien af brandforsikrede Husebygninger, der i 1860
androg 274 Mill. Kr., steg til 536 Mill. i 1875, altsaa i 15 Aar
til det dobbelte.

At Overskudet af thinglyste Panteheftelser gjennem de 25 Aar
fra 1851 til 1875 har været meget vexlende, i Femaaret 1871—75
omtrent det samme som i 1856—60, ca. 73 Mill. Kr., og i de
øvrige Femaar mindre, medens Aarene 1874 og 1875 udmærke
sig ved høje Beløb, 25—30 Mill., hvad der dog ikke er
paafaldende, da den største Del af Beløbet vedkommer Byerne, som
navnlig i de sidste Aar ere gaaede betydelig frem i Folkemængde
og Næringsdrift.

At Halvdelen af de Landejendomme, der i 1845 var
Lejlændingsgods, senere er overgaaet til Selvejergods.

At de matrikulerede Landejendommes Værdi, beregnet efter
Skylddalerens Gjennemsnitsværdi, er stegen fra 530 Millioner Kr.
i 1855 til 789 Mill. i 1875, og at Gjennemsnitsprisen pr.
Skylddaler for solgte Ejendomme fra 1892 Kr. i 1852 er voxet til
3429 Kr. i 1876.

At Udbyttet af Fiskerierne er voxet noget i 1866—75, om
end ikke stærkt, idet Vaarsildfiskeriet er ophørt, medens dog
Fedsildfiskeriet med et større Udbytte paa en Maade er traadt i
sammes Sted, og Havfiskerierne nu afkaste mere end tidligere.

At Bergværksdriften, skjønt betydelig indskrænket, forsaavidt
angaar Jernproduktionen, dog ikke langtfra indtager samme
Standpunkt som tidligere, idet der er tilkommet Drift paa Svovlkis og
Nikkel i betydeligere Udstrækning.

At Fabrikdriften, efter Antallet af de sysselsatte Arbejdere at
dømme, i 1875 har naaet mere end det tredobbelte Omfang mod
i 1850, medens Benyttelsen af Damp og Maskiner i større
Maalestok end tidligere gjør den virkelige Udvikling end stærkere.

At Værdien af Landets samlede Omsætning med Udlandet i
det 25aarige Tidsrum 1851—75 er steget fra 97 til 280 Mill. Kr.,
det er til næsten det tredobbelte.

At Handelsflaadens Drægtighed i det samme Tidsrum har
firdoblet sig; de i Skibe nedlagte Summer ere stegne forholdsvis
endnu mere, da Jern er anvendt i større Maalestok til
Bygningsmateriale, og Dampskibsflaadens Drægtighed er mere end
sexdoblet i Tidsrummet 1866—76.

At Landevejene i 1850—75 ere forlængede med 0,<small>20</small> Mil pr.
Kvadratmil, idet der kom paa Kvadratmilen 0,<small>57</small> Længdemil i
1850, men 0,<small>77</small> Mil i 1875.

At der mod 6 Mil Jernbane i 1854 var bygget 72 Mil Bane
i 1877.

At Telegraflinjernes Længde fra 748 Kilometer i 1855 er
forøget til 7,034 Kilometer i 1876 eller i 21 Aar til det tidobbelte.

At Antallet af postbefordrede Breve fra 1 ½ Million i 1850 er
forøget til 11 Millioner i 1876.

*
</chapter>
<chapter name="Statshusholdningen">
<table o>
<td c><h2>Statshusholdningen</h2><td><footnote>Storthings-Forhandlinger for 1878, Oth. Prp. Nr. 15, S. 4.</footnote>.
<td 2 c>————
</table>

Norges ordinære Statsudgifter<footnote>Oversigt over Kongeriget Norges Finantser i Aarene 1850—1876, meddelt
af Finants-Departementet. (Norges officielle Statistik, udg. i Aaret 1878.)
Kristiania 1878, 4to.</footnote>, herunder indbefattet de som
extraordinært Tilskud til Armeen bevilgede Midler, ere fra 13,472,000
Kr. i 1850—54 stegne til 20,104,000 Kr. i 1866—70, til 25,968,000
Kr. i 1873—76 og til 33,652,000 Kr. i 1877—78, eller med
henholdsvis 49, 93 og 150 pCt. Fraregner man de Udgifter, som staa
i Forbindelse med tilsvarende Indtægtsposter, og som ikke kunne
henregnes til Statsudgifter i egentlig Forstand, nemlig Udgifter til
Kongsberg Sølvværk, til Statens Skove, til Post- og Telegrafvæsenet
samt til den af Staten underholdte Dampskibsfart, faar man følgende
Resultat:
<table o>
<td>              <td c>Beløb.            <td c>Procent.
<td>              <td c>Kr. <td>               
<td>1850—54:    <td r>12,068,000.    <td r>(1850—54:  100.)
<td>1866—70:    <td r>17,448,000.               <td r>144,<small>6</small>.
<td>1873—76:    <td r>22,696,000.               <td r>188,1.
<td>1877—78:    <td r>30,252,000.               <td r>250,7.
</table>

I Henseende til det Forhold, som de enkelte Udgiftsposter
indtage til den samlede Udgiftssum, gjælder det, at Udgifterne til
Kongehuset, Statsraadet og Regjeringen, Administrationsgrene under
Justitsdepartementet, Marinen og til udenlandske Anliggender optage
en stedse aftagende Brøkdel af Statsudgifterne. Derimod voxer
Betydningen af Udgifterne under Kirkedepartementet og
Indredepartementet i et stærkt tiltagende Forhold. Armeudgifterne, herunder
indbefattet extraordinære Bevillinger til Forsvarsvæsenet, vise et
temmelig uforandret Forhold, undtagen for Budgetaaret 1877—78,
da en større Stigning indtræder; det samme gjælder om Udgifter
under Finantsdepartementet.

Ser man dernæst hen til den absolute Stigning i de enkelte
Udgiftsposter, viser der sig en fremadskridende Tilvæxt i samtlige
Poster undtagen for Kongehuset, Storthinget og udenlandske
Anliggender. Den stærkeste Stigning vise Udgifterne under
Kirkedepartementet og Indredepartementet. For det førstnævnte Departements
Vedkommende hidrører dette fornemmelig fra, at nye Udgiftsposter
efterhaanden ere optagne paa Budgettet med betydelige Beløb. Fra
1863 ere Udgifterne til de offentlige Skoler for den højere
Almendannelse tilkomne; fra samme Aar optoges Tilskud til
Oplysningsvæsenets Fond som en fast og i de sidste Aar stærkt stigende
Post, og fra 1875 er Tilskud til Almueskolevæsenet overført paa
Statsbudgettet. For Indredepartementets Vedkommende er der
gjennemgaaende stærk Stigning paa alle Poster. Særlig kan
fremhæves følgende Poster:
<table o>
<td><td c>Næringsvejene.<br>Kr.<td c>Medicinalvæsen.<br>Kr.<td c>Kommunikationsvæsen.<br>Kr.
<td>1850—54:<td r>54,400.<td r>354,800.<td r>149,200.
<td>1866—70:<td r>384,400.<td r>713,200.<td r>259,600.
<td>1873—76:<td r>418,400.<td r>857,200.<td r>674,800.
<td>1877—78:<td r>569,200.<td r>1,151,600.<td r>874,400.
</table>

med følgende procentvise Stigning:
<table o>
<td>1850—54:<td r>100<small>. </small><td r>100<small>. </small><td r>100<small>. </small>
<td>1866—70:<td r>706<small>,6</small>.<td r>201<small>,1</small>.<td r>174<small>,3</small>.
<td>1873—76:<td r>769<small>,1</small>.<td r>241<small>,7</small>.<td r>452<small>,6</small>.
<td>1877—78:<td r>1,046<small>,3</small>.<td r>324<small>,6</small>.<td r>586<small>,1</small>.
</table>

Udgifterne til Statsgjældens Forrentning og Tilbagebetaling vise
følgende Forhold:
<table o>
<td><td c>Beløb.<br>Kr.<td c>procentvis<br>Stigning.
<td>1850—54:<td r>920,000.<td r>100<small>. </small>
<td>1866—70:<td r>2,176,800.<td r>236<small>,6</small>.
<td>1873—76:<td r>3,186,400.<td r>346<small>,3</small>.
<td>1877—78:<td r>5,252,000.<td r>570<small>,1</small>.
</table>

Heraf optoge Udgifterne til de i Anledning af de siden 1872
paabegyndte nye Jernbaneanlæg optagne Laan i 1877—78 et Beløb
af 2,788,400 Kr.

For Indtægternes Vedkommende viser det sig, at de ordinære
Statsindtægter, herunder ikke indbefattet de af Kommuner og Private
indbetalte Aktiebidrag til de for Statens Regning udførte
Jernbaneanlæg, gjennemsnitlig have udgjort:
<table o>
<td><td c>Kr.<td>procentvis Stigning
<td>1850—54:<td r>13,930,800.<td r>100<small>. </small>
<td>1866—70:<td r>20,115,600.<td r>144<small>,4</small>.
<td>1873—76:<td r>26,860,000.<td r>192<small>,8</small>.
<td>1877—78:<td r>29,520,000.<td r>219<small>,1</small>.
</table>

Den overvejende Del heraf — Budgetaaret 1877—78 nær 80 pCt.
af den hele Statsindtægt — tilvejebragtes ved Skatter og Afgifter,
hvis samlede Beløb paa det nævnte Tidsrum igjen bestod af følgende
Skatter i efternævnte indbyrdes Forhold:

Toldafgift 74,<small>3</small> pCt., Brændevinsafgift 11,<small>8</small> pCt., Maltafgift
8,<small>7</small> pCt., Stempelafgift af Dokumenter og Spillekort 2,<small>3</small> pCt.,
Sportler 2,<small>3</small> pCt. og Arveafgift samt 6te og 10de Penge 0,<small>6</small> pCt.

Sammenligner man Beskatningen i 1850 og 1877 for de trende
større Skattearters Vedkommende, ved hvilken nogen Forandring i
det mellem disse Aar liggende Tidsrum har fundet Sted, nemlig
Toldafgifter, Brændevinsafgift og Maltafgift, saa viser det sig, naar
man lægger de i Aaret 1875 indførte eller producerede Kvanta af
beskattede Gjenstande til Grund for Beregningen, at der i
Toldafgifterne er ydet Skattelettelser — efter Fradrag af Forhøjelse —
til Beløb af 11,636,000 Kr. Derimod er der gjennem
Brændevinsafgift, derunder ogsaa indbefattet Indførselstold af udenlandsk
Brændevin, paalagt forøget Skat til Beløb af 3,336,000 Kr. og
gjennem Maltafgift og Told af udenlandsk Malt ligeledes 2,288,000
Kr., tilsammen 5,624,000 Kr. — altsaa et Overskud af
Skattelettelse af 6,012,000 Kr. eller 26 pCt. af hine Afgifters beregnede
Beløb for 1875.

Statens Aktiva udgjorde ved Udgangen af 1850 22,092,000 Kr.
og dens Passiva 14,304,000 Kr., og Overskudet udgjorde altsaa
7,788,000 Kr. Ved Udgangen af 1876 udgjorde Aktiva 77,488,000
Kr., Passiva 73,296,000 Kr. og Overskudet 4,192,000 Kr.

Foretager man en Sammenligning mellem Passiverne og den
Del af Aktiverne, som bestaar i fast anbragte Kapitaler og Fonds,
af hvilke kun Rente-Indtægten indgaar blandt Statens Indtægter,
samt i Jernbaneaktier, viser det sig, at de faste Aktiva udgjorde
21 pCt. af Passiva i 1850, 24 pCt. i 1850—54, 73 pCt. i 1866—70,
56 pCt. i 1873—76 og 41,<small>5</small> pCt. i 1876. Medregner man blandt
Statskassens Aktiver med det nominelle Beløb samtlige de Summer,
som af Staten ere anvendte til Jernbaneanlæg, og hvorfor Statskassen
har erholdt eller vil erholde Aktier i Anlæggene, vil Forholdet
mellem Aktiva og Passiva vise sig jevnt voxende i gunstig Retning,
idet Afbetalingen paa Statsgjælden, i Forbindelse med hvad der af
Statskassens Indtægter anvendes til Erhvervelse af Aktiver,
overstiger hvad der af Aktiverne forbruges til Bestridelse af Statskassens
Udgifter.

*
</chapter>

<chapter name="Det norske Vejvæsens Udvikling før 1814 (Yngvar Nielsen)">
<table o>
<td 2 c><h2>Det norske Vejvæsens Udvikling før 1814.</h2>
<td c><small>(Af <sp>Yngvar Nielse</sp>n.)</small><td><footnote>I Sammendrag efter en Afhandling i (Norsk) Historisk Tidsskrift B. IV. (1877), S. 218—267.</footnote>
<td 2 c>————
</table>

Faa Lande have i den nyeste Tid forholdsvis gjort saa meget
for sit Kommunikationsvæsen som Norge. Det er ikke længere
end siden 1793, at General-Vejmesteren i Kristiansands Stift
fremsatte det som det rimelige Maal, hvortil der kunde arbejdes «i et
Land, hvor Naturen er saa vanskelig som dette», at bringe
Bygdevejene op «til taalelig gode Rideveje». Og nu er der neppe en
Bygd, i Indlandet ialtfald, uden den har sin gode Kjørevej, ja
mangesteds Chausseer. Og paa Hovedruterne ere ikke blot de
gamle bakkede Veje omlagte og derefter ombyttede med Chausseer,
men de fortrænges allerede af Jernbanerne. Men Sagen var, at i
1793 kunde man endnu ikke komme frem med Kjøretøj overalt
paa de store Kongeveje, f. Ex. mellem Bergen og Kristiania. Der
var arbejdet paa Kjøreveje i noget over hundrede Aar; men først
efter Midten af det 18de Aarhundrede var der taget fat med
Kraft.

Den ældste Kjørevej i Norge er ikke ældre end det 17de
Aarhundrede. Kristian den Fjerdes Norske Lov havde ladet de gamle
Bestemmelser om «Vejrydning», der blot forudsatte Rideveje, bestaa,
og det varede længe, før tilfredsstillende Love gaves; ja først i dette
Aarhundrede fik Norge en ordentlig hel Vejlov. Det synes at være
Kongsberg Sølvværks Anlæg, som man har at takke for den første
Kjørevej, nemlig fra Bergstaden til Hougsund i Eker, hvorfra den
siden fortsattes ned til Bragernæs — altsaa i Aarene 1625—30.
Dens Vedligeholdelse paalagdes Almuen i Sigdal, som derover førte
stærk Klage, ligesom i det Hele Forandringen fra Rideveje til
Kjøreveje mødte megen Modstand paa Grund af de større Byrder.
I 1665 blev der ansat to General-Vejmestere til at sørge for
Nybygningen af Veje — Embedsmænd, der endnu langt senere mødtes
med megen Uvilje, saa at en General-Vejmester i det Trondhjemske
omkring 1740 klager over, at «saa vel i de store Gjæstebud som i
Ølkipperne tykkes den sig den bedste Orator at være, som bedst
kan paafinde de elokventeste Ord at gjennemhægle
General-Vejmesteren og fælde Dom over ham for at faa den Bestilling ophævet».
Disse General-Vejmestere fik paa de letvindteste Steder anlagt
Kjøreveje. I det samme Aar 1665 fortæller allerede en af dem,
at der nu kunde kjøres med Vogne fra Akershus til Kongsberg og
Laurvig og flere Steder, hvilket dog vel er noget overdrevet;
ialtfald har vel noget af dette Arbejde været udført tidligere. Det
siges saaledes i Beskrivelsen over Kristian den Femtes Rejse i Norge
i 1685, at Vejene mellem Laurvig og Tønsberg og Akershus og
Bragernæs var fremkommelig med Vogne — altsaa neppe mellem
Tønsberg og Bragernæs. Forøvrigt kjørte Kongen med Vogn
mellem Kongsvinger og Elverum. Hvorledes det ellers var at rejse
i Norge paa den Tid, kan sees af, hvad der i denne
Rejsebeskrivelse fortælles om Vejen mellem Kongsvold og Drivstuen: «Derpaa
følger et forfærdeligt og meget højt og stejlt Bjerg, hvor man af
Siden af oprider, havende paa den ene Haand dette forfærdelige
Fjeld og paa den anden Side aldeles intet uden at se neder af en
Præcipice, ligesom udi Afgrunden, og er denne Vej, som saaledes
paa Kanten langs op ad Bjerget er indhugget, saa smal, at neppe
en Hest uden Fare kan passere den anden, saa at om man med
Hesten kom til at falde og udenfor denne smale Vej, som lettelig
ved Uagtsomhed sig kunde tildrage, maatte komme, ganske ingen
menneskelig Redning skulde være. Naar man denne Højde opkommen
er, faar man paa samme Maade neder igjen, og saa kontinuerligen,
indtil man kommer til Drivstuen, ej andet end en Klev op og en
anden neder, som varede saa nær halvanden Mil, hvor man næsten
6 Timer maatte tilbringe at passere, og er det somme Steder saa
stejl at ride, at Hesten faar at sætte sig paa Rumpen og glide
neder, og naar man skal opad igjen, at Rytteren faar at staa af,
ellers Hesten ej vel med hannem kan opgaa, og ihvorvel at næsten
den største Del af Suiten mangfoldige Gange af Hestene maatte
afstaa og sig tilfods det bedste, de kunde, som og hel besværlig
var, forthjælpe, saa blev Hans kgl. Majestæt dog denne ganske, onde
og farlige Vej stedse paa Hesten siddende.» Kort efter begyndte
man at stelle paa Trondhjemsvejen gjennem Gudbrandsdalen, saa at
den paa de fleste Steder var fremkommelig med Kariol. Frederik
den Fjerde kjørte saaledes i 1704 med Kariol i Drivdalen, skjønt
han rigtignok ikke turde sidde i udover Vaarstien. Samtidig var
ogsaa Kystvejen gjennem den østlige Del af Kristiansands Stift
passabel paa enkelte Steder for Kjøretøjer, medens den i Stavanger
Amt mellem Ekersund og Stavanger var meget daarlig. Fra
Stavanger til Trondhjem synes der overhovedet ikke at have været
noget farbart Vejstykke, idet man her overalt for tilsøs, med
Undtagelse af Stykket fra Surendalen til Orkedalsøren og Stykket forbi
Stat, hvilket sidste man kunde undgaa ved at tage over Manseidet,
hvor derfor ogsaa den meste Færdsel fra gammel Tid af foregik.

Omkring selve Kristiania vare Vejene endnu saa sent som i
1740 i en meget tarvelig Tilstand. I 1766 skal der paa
Hedemarken have været god Vej, medens man over Morskoven ikke
kunde kjøre, vanskeligt nok ride. I Gudbrandsdalen omtales
samtidig Kringen som det værste Punkt, idet Vejen her var saa smal,
at den neppe kunde passeres med Kariol. Norden for Dovre var i
1766 Vaarstien det værste Vejstykke, der blot med Vanskelighed
kunde kjøres; paa flere Steder for øvrigt var det paa Grund af
Vejbanens Smalhed ikke muligt for to Karioler at passere hinanden.

Først efter Midten af det 18de Aarhundrede blev der med
Kraft drevet paa en systematisk Ombygning af alle Rigets Veje.
Fortjenesten herfor tilkommer især General-Vejmester Nikolai
Frederik Krohg i det Nordenfjeldske og General-Vejintendant Peder
Anker i det Søndenfjeldske. Ved deres forenede Bestræbelser blev
den store trondhjemske Hovedvej nu sat i fuldkommen brugbar
Stand. Syd for Dovre var det fornemmelig Ankers Opgave at
omlægge Vejen gjennem Sel, der var bleven aldeles ødelagt ved
den store Flom i 1789. De Veje, som Anker forøvrigt byggede,
vare i det væsentlige Vejen fra Kristiania og sydover (hvorved der
især var et vanskeligt Arbejde ved Angerkleven nordenfor
Holmestrand, hvilket fuldførtes i Aarene 1790—93), Vejen paa Mjøsens
Østside, den bergenske Hovedvej gjennem Valders, hvor der før
kun havde været en Ridevej over Fjeldet, Vejen over Krokskoven,
Vejen over Hakedalen og Vejen gjennem Smaalenene. Disse
Vejanlæg udførtes i det Søndenfjeldske for en stor Del ved dertil
kommanderede gevorbne Soldater, i det Nordenfjeldske derimod alene
eller ialtfald for en væsentlig Del ved Almuens Arbejde og bleve,
forsaavidt de ikke vare færdige, forinden Anker i 1800 fratraadte,
ogsaa efter denne Tid fortsatte med den samme Kraft, ligesom
Anker selv fremdeles førte Tilsyn med Arbejdet paa Vejen langs
Kysten og paa den bergenske Kongevej. Selv i 1814 blev der
tildels ved Soldater arbejdet paa Vejene, og efter Foreningen var
Karl Johan meget ivrig for at tilvejebringe flere nye Veje mellem
de tvende Riger, af hvilke ogsaa flere bleve udførte. Allerede i
1804 var den bergenske Hovedvej samt Vejen over Krokskoven i
brugbar Stand. I 1789 var der, fornemmelig ved Amtmand Scheels
og den Stavangerske Kjøbmand Kjellands Bestræbelser, bygget en
Vej over Jæderen.

I 1814 havde Norge saaledes i alt væsentligt faaet det Net
af Veje, som det har havt, indtil de sidste Nybygninger toge sin
Begyndelse. Skjønt de ikke nu længere kunne ansees for
hensigtsmæssige, betegnede de dog i sin Tid et overordentligt Fremskridt.

*
</chapter>

<chapter name="Den første Jernbane i Norge">
<table o>
<td c><h2>Den første Jernbane i Norge.</h2><td><footnote>Af Ny illustreret Tidende Nr. 27 for 1878.</footnote>
<td 2 c>————
</table>

Kommunikationslinjen Mjøsen-Øjeren-Kristiania havde længe
været Gjenstand for Opmærksomhed, og mange Planer til en
fuldstændigere Oparbejdelse af den vare blevne lagte. I Begyndelsen
af Aarhundredet var der saaledes fremkommet Forslag til en
Vandforbindelse mellem Nitelven eller Strømmen og Kristiania, omtrent
i det Strøg, hvor Jernbanen nu gaar, samt til Glommens og
Vormens Farbargjørelse, i hvilken Anledning der under 15de Februar
1805 af Regjeringen blev nedsat en Kommission, bestaaende af
Forslagsstilleren, General-Vejintendant Peder Anker, Stiftamtmand
Moltke, Højesteretsjustitiarius Enevold Falsen, Ingeniøroberst Hoff,
Præsident Bull, Stadshauptmand Paul Thrane og Kjøbmand Ener
Holm. Denne Kommission kom efter gjentagne Undersøgelser til
det Resultat, at der ikke alene burde anlægges en Kanal fra
Strømmen eller Nitelven gjennem Maridalsvandet til Kristiania, men
ogsaa at denne Kanal uden betydelig Vanskelighed og for en i
Forhold til Strækningen ringe Bekostning kunde fra Øjeren
udvides til og gjennem Vormen sættes i Forbindelse med Mjøsen
samt udvides til Vinger, hvorfra Glommen kunde roes med Baade
til Elverum i Østerdalen. Da imidlertid dette betydelige
Kommunikationsanlæg var anslaaet til at koste over 2 Millioner Rigsdaler,
blev det af Regjeringen henlagt. En lignende Undersøgelse, 15
Aar senere, førte heller ikke til noget.

Først da Kong Oskar kom paa Thronen, blev der med Kraft
lagt Haand paa Værket til en forbedret Kommunikation mellem
Norges rigeste og frugtbareste Trakter. Ved kgl. Res. af 16 Juli
1845 blev der nedsat en kgl. Kommission, bestaaende af Amtmand
Møinichen, Oberst Garben, Prof. Schweigaard, Ingeniørløjtnant G.
Ræder og Kjøbmand H. Gulbranson, hvem det blev paalagt at
anstille Undersøgelser og afgive Indstilling om den
hensigtsmæssigste Maade, hvorpaa et Kommunikationsanlæg mellem Mjøsen og
Kristiania kunde istandbringes. Denne Kommission afgav i
Begyndelsen af Aaret 1848 sin Indstilling, der gik ud paa at tilraade
Anlæg af en Lokomotiv-Jernbane fra Kristiania til Eidsvoldsbakken
ved Vormen, samt at den norske Stat ved Hjælp af et Statslaan
for egen Regning burde overtage Anlægget, da der ingen Udsigt
var til at faa det istandbragt for udenlandsk Regning; thi vel var
der kort efter Kommissionens Nedsættelse aabnet Udsigt til for et
engelsk Aktieselskabs Regning at faa Jernbanen anlagt; men dette
Aktieselskab kom ikke istand. Ved de desangaaende aabnede
Underhandlinger kom dog Kommissionen i Forbindelse med den
berømte engelske Ingeniør Robert Stephenson, der, efterat have
befaret Terrænet samt gjennemgaaet de udførte Undersøgelser og en
af Kommissionen forfattet Beregning over den sandsynlige
Gods- og Person-Transport paa Jernbanen, afgav sin Betænkning, bl. A.
derhen, at den hele Omkostning for en Jernbanelinje fra Kristiania
til Eidsvoldsbakken ikke vilde overstige 420,000 Lstr., hvilken Sum
skulde indbefatte Indkjøb af Grund, Anlægget af Stationer og
Anskaffelse af Driftsmidler; den aarlige Brutto-Indtægt anslog han til
225,000 Spd., hvoraf den halve Del antoges at ville medgaa til
Banens Drift, saaledes at Netto-Indtægten, fordelt paa den hele
Kapital, skulde — naar alle Beregninger slog til — paa det
nærmeste blive 6 pCt.

De overordentlige Begivenheder, som indtraf i Aaret 1848,
havde ogsaa Indflydelse paa dette Anliggende, saaledes at det
samme Aar afholdte Storthing ikke kunde bevilge Midler til
Forslagets Iværksættelse. Paa dette Storthing udfærdigedes dog en
Lov angaaende Expropriationen af de til saadanne Anlæg fornødne
Grundstykker.

Imidlertid var den gamle Plan, at farbargjøre eller ved
Sluseværker at tilvejebringe en Vandkommunikation paa Vormen og
Glommen fra Eidsvold til Lillestrømmen, dukket op igjen, idet der
i de tilstødende Distrikter var sammentraadt en Forening af Mænd,
som arbejdede paa Udførelsen af denne Plan, og som hos
Regjeringen havde søgt om Bistand til at faa Sagen grundigere
undersøgt. I Forbindelse med denne Vandkommunikation tænkte man
at sætte en Heste-Jernbane fra Strømmen til Kristiania; men efter
at de fornødne Undersøgelser vare anstillede, fandt Regjeringen at
burde opgive begge disse Ideer.

Haabet om at faa en Lokomotiv-Jernbane istand var dog ikke
opgivet; især var Ønsket om at faa denne Plan realiseret levende
hos Kristianias Handelsstand. I Selskabet «Handelens Venner»
fremsattes saaledes et Forslag om at foretage noget i denne
Retning, til hvilken Ende en Komite nedsattes, bestaaende af
Kjøbmændene Frølich, O. M. Hauge, Tostrup og Løkke samt
Bankadministrator A. B. Stabell. Denne Kommite satte sig i
Forbindelse med Indre- og Finantsdepartementet samt den ovennævnte,
af Regjeringen opnævnte Jernbanekommission, og disse Herrer
udstedte derpaa under 9de Sept. 1850 en Indbydelse til Aktietegning
til et Jernbaneanlæg mellem Kristiania, Øjeren og Mjøsen.

Imidlertid havde Regjeringen foranlediget, at Amtmand
Møinichen i Maj 1850 afgik til London for der at anstille de fornødne
Undersøgelser om Muligheden af at anlægge Banen dels for den
norske Statskasses, dels for et udenlandsk Kompagnis Regning.
Resultatet af disse og de senere i denne Anledning stedfundne
Forhandlinger var, at Engelskmændene Lewis Ricardo, Samuel Peto
og Thomas Brassey paatog sig at anlægge og i fuldfærdig Stand
med alle fornødne Apparater, Driftsmidler og Tilbehør at levere
en Jernbane mellem Kristiania og Mjøsen, med samt elektrisk
Telegraf, for 450,000 Lstr., heri ikke indbefattet Udlægget ved
Grundens Erhvervelse. Af denne Sum skulde den norske Stat udrede
den ene Halvpart, hvorimod de tre Engelskmænd skulde tage sin
Valuta for den anden Halvpart i Aktier. Den norske Regjering
paatog sig desuden at levere Grunden til Banen og dertil hørende
Bygninger mod 4 pCt.s aarlig Rente af Grundens Værdi, dog
saaledes, at det aarlige Rentebeløb ikke maatte overstige 1200 Lstr.
I Aaret 1847 var Jernbanelinjen af Robert Stephensons Assistent,
J. England, bleven udstukken over den hele Strækning fra
Kristiania om Strømmen til Eidsvoldsbakken, efterat Terrænet i denne
Strækning var bleven undersøgt i den yderste Detail. Efter denne
Linje, der var bleven optrukken paa Karter, udfærdigede af
England og Ingeniørløjtnant G. Ræder, samt med de paa disse Karter
angivne Stigninger, skulde Jernbanen anlægges.

Den 17de Dec. 1850 blev denne Kontrakt undertegnet samt i
Henhold til kgl. Prop. af 30te Jan. 1851 med 82 mod 24 Stemmer
bifaldt af Storthinget under 15de Marts næstefter. Den 8de August
s. A. skede Banearbejdets højtidelige Indvielse, og noget over tre
Aar derefter, den 1ste September 1854, aabnedes Banen for den
almindelige Drift.

*
</chapter>
FRA DE SÆRSKILTE LANDSDELE.

*

<chapter name="I. DET ØSTENFJELDSKE NORGE">
<table o>
<td c><h1>I. DET ØSTENFJELDSKE NORGE.</h1>
<td c>————
</table>
</chapter>

<chapter name="Kristiania. I.">
<h2>Kristiania.</h2>

<h2><small>I.</small></h2>

I Harald Haardraades Saga berettes, at Kongen «lod rejse en
Kjøbstad Øster i Oslo, og sad ofte der; thi der var godt for
Tilførsel, og Landet var vel ved Magt rundt omkring. Der sad han
ogsaa,» heder det videre, «bekvemt til, for at kunne forsvare Landet
mod Danerne eller gjøre hastige Anfald paa Danmark; thi det
plejede han ofte, om han end ikke havde nogen stor Hær ude.»
Tiden for Byens Anlæg angives ikke nærmere, men sandsynligvis
har den faldt i Begyndelsen af Haralds Regjeringstid, omkring Aar
1048. Her havde fra gammel Tid været Havn og formodentlig
ogsaa et Slags Handelsplads for en stor Del af Oplandene. De
samme politiske Hensyn, som ved Siden af Stedets heldige
Beliggenhed for den fredelige Samfærdsel havde bevæget Harald
Haardraade til at bosætte sig her, bidrog ogsaa senere til at
opretholde Byen i den Stilling, den efterhaanden indtog som Landets
politiske Hovedstad — medens endnu Nidaros vedblev at være dets
egentlige nationale Midtpunkt. Oslo var ogsaa i de første
Aarhundreder af sin Tilværelse hyppigt Skuepladsen for vigtige
Begivenheder og nævnes ofte i Sagaerne. Her endte Sigurd Jorsalfar
i 1130 sit bevægede Liv og stedtes til Hvile i St. Halvards-Kirken.
Faa Aar efter brændte Danerne under Erik Emune Byen, men den
rejste sig snart igjen af sin Aske. Ved Oslo stod den 4de Februar
1161 det Slag, hvori Inge Haraldssøn mistede Livet, og i lange
Tider var Bakkerne om Oslo, ja selve Byens Gader Skuepladsen
for mere end et af Borgerkrigenes blodige Sammenstød. Det var
efter disse Kampes endelige Afslutning, at Oslos egentlige
Blomstringstid kom, især da Haakon Magnussøn fra 1285 af tog varig
Bolig her. Et Par Aar efter sin Bosættelse her oprettede han et
Minoriterkloster, og omtrent samtidig anlagde han den faste Borg
Akershus. Flere af sine Hofmænd skjænkede han Byggetomter i
og ved Byen. Om end det nuværende Kristiania med dets
Omgivelser naturligvis i det Hele maa have et anseeligere Præg end
den Tids Oslo, er det dog et Spørgsmaal, ytrer P. A. Munch i
«Det norske Folks Historie», om det ikke dengang, skjønt
sammentrængt paa et mindre Rum, faldt mere i Øjnene. «Der fandtes
ikke faa Bygninger, som sikkert maa have været store og prægtige.
Først ved Indsejlingen Akershus Slot og Hovedøens Kloster;
dernæst i Staden selv St. Halvardskirken med de vidtløftige tilhørende
Bygninger og det nærliggende Prædikerkloster samt Kongsgaarden
med den tilhørende Mariekirke, der ogsaa i det Ydre maa have
været pragtfuld, efter den Forkjærlighed at dømme, hvormed
Kongerne altid omfattede den, og den Rundhaandethed, hvormed de
skjænkede den rige Gaver. Dertil kom alle de øvrige mange
Kirker, Minoriterklosteret hinsides Elven og Nonneklosteret længst mod
Nord. Husene selv vare formodentlig store og vidtløftige, om end
kun af Træ. Ogsaa Omegnen var vel bebygget og opdyrket og
Havnen ganske vist om Sommeren opfyldt af mange Skibe,
fornemmelig udenlandske.» Allerede under Norges
Selvstændighedsperiode begyndte der imidlertid at vise sig en alvorlig Fare for
Oslos fortsatte Trivsel, nemlig Hanseaternes mere og mere om sig
gribende Bemægtigelse af næsten al Handelstrafik og Næringsdrift,
og fra den Tid Norge indtraadte i Unionen, først med begge
Naborigerne, dernæst med Danmark alene, sprængtes de sidste Baand,
som havde holdt de paatrængende Fremmede ude. Den Standsning
i al selvstændig Virksomhed blandt selve Byborgerne, som Tyskernes
Regimente havde medført, vedblev ogsaa at gjøre sig følelig, efterat
deres Herredømme her i Norden under Grevefejden var knækket.
Hertil kom nu desuden Følgerne af Reformationens Indførelse, der
maatte blive meget mærkbare for en By, hvor Gejstligheden og de
kirkelige Anlæg havde spillet en saa stor Rolle, og endelig fremfor
alt de idelige Fejder med Svenskerne, hvorunder den fjernere
Akershus Borg ikke kunde beskytte Byen for Fjendens Indfald.
Allerede i det 16de Aarh., da Oslo ved et af de svenske
Herjingstog var gaaet saa godt som aldeles op i Flammer, fremkom derfor
ogsaa en Plan til at flytte Byen nærmere ind under Fæstningen,
over paa den anden Side af Elven, paa den skovbegroede
Udmark under Gaarden Aker, som kaldtes Akershagen, hvor den
ældre Del af Kristiania nu ligger, og et kongeligt Paabud blev
ogsaa herom i 1567 udfærdiget, men paa Oslos Borgeres
indtrængende Forestillinger atter tilbagekaldt. Under Kristian IV blev
Planen imidlertid gjenoptaget, og da en ny Ildebrand den 17de
August 1624 lagde Oslo i Aske, blev Flytningen foretaget, efterat Kongen
under et Ophold paa selve Stedet i Slutningen af September havde
udmaalt Tomterne for det nye Anlæg og givet det Navnet Kristiania,
samt udkastet Planen til de Befæstninger, som skulde omgive Byen.
Nogen synderlig Fremgang i Kristianias Trivsel var dog længe ikke
at mærke, og det uagtet man forsøgte ved Privilegier, navnlig paa
Bekostning af de nærmest liggende Ladesteder, at samle Handelen
her. Endnu ved Begyndelsen af indeværende Aarhundrede talte
Byen ikke mere end 8931 Indvaanere, eller meget mindre end
Bergen med dets 18,081 Indbyggere, og kun ubetydeligt mere
end Trondhjem, der talte 8,832 Indvaanere. Det var først efter
Adskillelsen fra Danmark, at der begyndte en raskere Fremgang,
som især i de sidste Tiaar har taget meget stærke Skridt. Nogle
statistiske Data ville belyse dette. I 1829 var Læstedrægtigheden
af Kristiania Handelsflade 3,290 Kom. Læster, i 1873 var den steget
til over 43,000 Kom. L. eller mere end det trettendobbelte.
Bygningernes Assurancesum var i 1827 tilsammen 924,000 Spd., i 1874
tyve Gange saa meget, nemlig nær 18 ¾ Millioner Spd. I 1824
udgjorde Kristiania Toldintrader 268,000 Spd., i 1873 1,463,000 Spd.
eller over det femdobbelte. Byskatten udgjorde i 1831 27,000 Spd.,
i 1874 derimod 213,000 Spd. Den skatbare Indtægt steg i Aarene
1864 til 1874 fra 4,118,000 til 7,335,000 Spd. og den skatbare
Formue fra 15 ½ til 31 ½ Million Spd. Mest iøjnefaldende træder
dog Byens Udvikling frem, naar man sammenligner den snevre
Plads, som den i Begyndelsen af Aarhundredet indtog, med dens
nuværende Udstrækning, da den ikke blot til Søsiden fra Bjørviken
af har strakt sig til begge Sider og omfattet paa den ene Kant
Oslo, paa den anden Pipervikens Havne, men navnlig op igjennem
Akersdalen har bemægtiget sig et vidtstrakt Rum, i Nordøst mest
Arbejder-Forstæderne, lige i Nord Fabrikbyen langs Akerselven, og
i Nordvest og Vest endelig en hel Samling frit og malerisk
beliggende, af Haver og Parkanlæg afbrudte Byggeanlæg, der længere
nede mod Søen, langs Drammensvejen, gaa over til en Række
Landsteder, der paa den anden Side af Frognerkilen fortsættes
paa Ladegaardsøen og i de sidste Aar, efter at Jernbanen til
Drammen er kommen istand, endog synes at ville forplante sig med
korte Mellemrum helt ud til Sandviken, en fem Fjerdingsvej fra
Kristiania.

*
</chapter>

<chapter name="Kristiania. II. (L. Daae)">
<table o>
<td 2 c><h2><small>II.</small></h2>
<td c>(Af L. <sp>Daa</sp>e.)<td><footnote>L. Daae, Det gamle Christiania, Christiania 1871, 8vo, S. 18.</footnote>
</table>

Naar maaske undtages Fredriksstad, er Kristiania uden Tvivl
den ældste norske By, som kan siges at være bleven anlagt efter en
bestemt, forud udkastet og vedtagen Plan. Vore ældre Byer kunne
nærmest siges at have gjort sig selv, og i ethvert Tilfælde har det
vistnok altid staaet deres Indbyggere omtrent frit for, hvor og
hvorledes de vilde opføre sine Huse. For første Gang hos os fastsattes
nu bestemte Bygningslove, sigtende til at fremkalde en befæstet
Stad, bestaaende af Stenbygninger, og med regelmæssigt afstukne
Gader.

Kristiania skulde ikke alene anlægges i Akershus’s umiddelbare
Nærhed, men Staden skulde selv være en Fæstning, omgiven med
Volde og Grave. Voldene synes at være bleven fuldendte i Aaret
1633. De strakte sig fra Piperviksbakken langs det bratte Afheld
mod Piperviken hen til nordenfor den senere «Sverdfegerbakke»
(altsaa til den nuværende Storthingsbygnings Højde) og gik herfra
langs Nordsiden af den senere Østregade (eller nu Karl
Johansgades ældre Del) ned imod Søen. Paa nogle Steder var denne
Vold forsynet med Bastioner og Grave. En Bastion fandtes
saaledes just der, hvor nu Kreditkassens Gaard paa det senere Stortorv
er beliggende, en anden var anbragt et Stykke derfra paa en længst
forsvunden Fjeldknat; lidt udenfor denne Bastions Spidse ligger nu
Vor Frelsers Kirke. Omtrent der, hvor nu den store Lygtepæl
staar paa Torvet, laa i gamle Dage et Tjern, som forsynede Gravene
med Vand. En af Hovedportene var anbragt ved Kongens Gades
Ende.

Disse Volde begrændsede saaledes Kristian den Fjerdes By
imod Vest og imod Nord. Mod Syd strakte Staden sig lige ind
under Akershus Fæstnings Mure, saa at ogsaa det nuværende
Fæstnings-Glacis var bebygget. Mod Øst stødte Søen til. Vandet gik
dengang meget højere op end nu. Alt, hvad der ligger nedenfor
den nuværende Dronningens Gades vestlige Husrække, er nemlig
indvundet fra Søen; kun laa der en liden Holme paa det Sted, hvor
Kathedralskolen længe havde sit Lokale (nu Hotel Britannia
ligeoverfor den nuværende Børsplads). Imidlertid var Vandet her ikke dybt,
og det var kun med smaa Baade eller flade Pramme, at man kunde
ro op til den senere saakaldte Kirkebakke eller henimod den Gaard,
som nu tilhører Elefantapotheket. Ud igjennem denne Grunding
anbragtes derfor to lange Træbrygger, som satte Byen i Forbindelse
med dens Havn, samt tillige en Pallisadering, der dannede en
Fortsættelse af de ved Kirkebakken ophørende Volde.

Kristianias ældste Gader vare sex Langgader og tre Tverstræder.
Navnene paa disse Gadeløb, af hvilke kun et eneste (Kongens
Gade) til alle Tider har bevaret sin oprindelige Benævnelse, vare
følgende: 1. Øvre-Gade (nu Nedre Vold-Gade). 2. Akers-Gade
(senere en Tidlang Nordre Gade kaldet, nu atter benævnt med sit
gamle Navn). 3. Raadhus-Gade (nu Øvre Slotsgade), 4.
Slots-Gade (nu Nedre Slots-Gade). 5, Kongens Gade. 6. Prindsens
Gade (nu Kirkegaden). 7. Raadhus-Stræde (nu Raadhusgaden).
8. Vater-Stræde (nu Toldbodgaden). 9. Over-Gade (nu Prindsens
Gade). Desforuden var der endel Husrækker, som synes ikke at
have havt faste Navne, nemlig nogle Gaarde langs Stranden paa den
øvre Side af den nuværende Dronningens Gade samt langs den
nedre Side af Voldene ved nuværende Øvre Voldgade, maaske ogsaa
ved den senere Østregade.

Byen skulde, saavidt muligt, alene bestaa af grundmurede
Stenbygninger. Adelen fik Paalæg om at bygge paa denne Maade,
ligeledes Borgerne, og kun de fattigste skulde have Lov til at «bygge
paa dansk Maner mellem Stænger, muret med høje Tag», altsaa
med Bindingsværk. I 1625 tillod vistnok Kongen de mindst
formuende Folk at bygge «af Bolværk», altsaa simple Træbygninger;
men allerede 1638 udgik ej alene strengt Forbud mod at opføre
nye Træhuse, men endog Befaling til, at de i Tillid til den givne
Tilladelse opførte ufortøvet skulde nedrives.

Den Del af Kristiania, som baade synes at være bleven først
bebygget og længe havde de fornemste Beboere, er Strøget nærmest
Havnen og Slottet. Endel af disse gamle Hovedgader, de, som
omgave Kvartalerne paa Fæstningsglaciet, ere nu aldeles forsvundne,
andre, som de nedre Strøg af begge Slotsgaderne, høre forlængst
til Stadens mindst befærdede Egne. Derimod boede den fattigere
Befolkning «oppe i Byen», og endnu i flere Menneskealdre
betragtedes Voldgaderne som de mindst anseelige Dele af det gamle
Kristiania.

Af Stadens ældste Torv findes endnu tydelige Spor. Den
gamle mærkelige Bygning paa Hjørnet af de nuværende
Raadhus- og ØvreSlotsgader, der i Begyndelsen af vort Aarhundrede var
Kommandantbolig, derpaa overlodes Universitetsbibliotheket, og nu
er Lokale for det militære Sygehus, strækker sig ikke lige til
Gadehjørnet eller det Punkt, hvor Fortsættelsen af Slotsgadens østre og
Raadhusgadens nordre Sidelinje vilde skjære hinanden, men danner
indenfor dette Punkt en retvinklet Indskjæring. Ogsaa paa Sydsiden
af Gaden var en lignende Indskjæring, hvoraf ogsaa den gamle
Gaard, som nu tilhører den tekniske Forening, bærer Spor. Her
fremkommer saaledes en ikke saa ubetydelig, om just ikke aldeles
kvadratisk Plads. Denne Plads dannede Byens Torv i det syttende
Aarhundrede og benyttedes som Markedsplads endnu langt ind i
det attende. Paa dette Torv saaes i gamle Dage en «Vandkunst»,
hvortil Kristian den Fjerde selv havde skjænket en Sum Penge, og
fra hvis Vandpost Borgerne mod en passende Betaling fik Tilladelse
til at lede Vandet hjem i sine Gaarde. Som en Levning fra gamle
Dage stod lige til for femti Aar siden Byens Gabestok paa denne
Plads, og Kagstrygninger foregik her, indtil denne Straf blev
afskaffet.

Paa den Tomt, som i næsten hundrede Aar (siden 1773)
vansiredes ved den uskjønne Artilleristald eller «Prindsestalden«, saaledes
benævnt efter Prinds Karl af Hessen, Frederik den Sjettes
Svigerfader og dengang kommanderende General i Norge, stod fordum
Kristianias ældste Kirke, «Trefoldighedskirken», med tilhørende
Kirkegaard.<footnote>Tomten er i den sidste Tid bleven optaget af den i Oktober 1878 indviede
Johanneskirke.</footnote> Bygningen, der tillige blev Stiftets Domkirke, og
som opførtes i 1632—39 dels paa Sparebankens nuværende Tomt,
dels paa den nærmest denne i Syd liggende Strækning, var en
hvælvet Stenbygning i Korsform med mindre Kapeller eller
Udbygninger i Korsets Vinkler. Det kan erindres, at denne Kirke
har været benyttet som Forsamlingssted for de norske Stænder, som
navnlig i den sidste Menneskealder før Enevoldsmagtens Indførelse
ikke saa sjelden sammenkaldtes, naar der var Tale om at gjøre
Udvej til Penge for Kronen. I Kirkens Nærhed laa Præstegaarden,
sandsynligvis paa den Tomt, hvor senere den med Indskriften «Gud
være med os» betegnede Bygning blev opført. I Nærheden af Kirken,
saavidt man kan skjønne ligeoverfor den (i Akersgaden), laa
Latinskolen og det dermed i et Snes Aar forbundne Gymnasium.

Et Raadhus befaledes opført 1627. To Gader bare Navn efter
denne Bygning, og den maa have ligget i Nærheden af Torvet.
I 1641 opførtes en ny Raadhusbygning, den samme, der nu tjener
den tekniske Forening som Lokale. Den vedblev at benyttes som
Raadhus indtil Kristian den Sjettes Tid.

Vi have nævnt de Brygger, der strakte sig henover den lave
Grunding og satte Byen i Forbindelse med dens Havn i Bjørviken.
Den ene af disse Brygger dannede en Fortsættelse af Vaterstrædet
(nu Toldbodgaden), den anden gik i Flugt med Raadhusstrædet
(eller nu Raadhusgaden). Der, hvor Vandet begyndte at blive dybt,
forenedes disse Langbrygger ved en Tverbrygge. Tidligt begyndte
man imidlertid at opfylde denne grunde Forstrand for at indvinde
nye, for Handelen bekvemme Byggetomter, og hertil sigter uden
Tvivl en Ytring af Statholderen fra Aaret 1656, der omtaler, at
«Byen forvides ved Stranden». Allerede før det i Kristianias
Historie epokegjørende Ildebrands-Aar 1686 var man derfor ej alene
kommen saa vidt, at begge Sider af Dronningens Gade vare
bebyggede, men ogsaa Skippergaden og Store Strandgade vare tildels
tilkomne, og Volden havde i Anledning heraf modtaget en
Forlængelse.

Gjennem Udgravning søgte man ved Siden af Stadens naturlige
Havn at tilvejebringe ogsaa en indre kunstig Havn eller Revier.
Gadenavnet Revierstrædet samt den i daglig Tale anvendte
Benævnelse «Raveren» ere endnu Vidnesbyrd om disse Bestræbelser.
Revieret skulde efter Planen være 18 Alen bredt, have en Dybde
af 3 ½ Alen og strække sig op til Kongens Gade; men Gravningen
er uden Tvivl aldrig nogensinde bleven færdig, og det Hele blev i
ethvert Fald temmelig snart opgivet.

Et Reskript af 1627 paalagde Bønderne paa det Kronen tilhørende
Jordegods i Kristiania Omegn som Hoveriarbejde at «forfærdige»
(brolægge) Gader i den nye Stad, og dette Kongebud er formodentlig ogsaa
i nogen Grad blevet opfyldt; men ikke desto mindre klagedes længe
over, at enkelte Gader havde et uordentligt Udseende. I Aaret 1648
bemærker saaledes Byfogden Lorents Boyesen, at visse Gader «ere
fast som et Morads, uden Fyld og Sten, som spotteligt er af
Fremmede at sees», og, vedbliver han, «endel her i Menigheden bygger
af selvtagen Dristighed store Boder udenfor deres Huse langt ud
paa Gaden og dehonestere derved Byen og Gaderne tvert imod
kongelig Majestæts eget naadigste Afrids». I 1638 forbyder et
Kongebrev den Uskik at have Korn- og Hølader inde i selve Byen
og tilholder Borgerne ikke at lade sine Svin gaa om paa Gaderne.
I 1662 høre vi om Kranglerier mellem Magistraten og endel brutale
Officerer, som nægtede at holde Gaden ren udenfor sine Huse.
Men ikke destomindre ansaaes Kristiania for smukkere og stateligere
end Landets øvrige, næsten blot af Træhuse bestaaende Byer; Arent
Berntsen roser saaledes Stadens Udseende i sit Værk «Danmark og
Norges frugtbare Herlighed», der udkom 1656.

*
</chapter>

<chapter name="Kristiania. III.">
<table o>
<td c>III.<td><footnote>Tildels efter Skillingsmagasinet for 1858, S. 138.</footnote>
</table>

I 1790 udkom i Kjøbenhavn første Del af Jacob Nicolai Wilses
«Reise-Iagttagelser i nogle af de nordiske Lande», i hvilken et
Afsnit er ofret den norske Hovedstad. Kristiania havde dengang —
ligesom for ikke saa særdeles lang Tid siden Bergen og vel flere
andre Byer — Rendestene midt i Gaden, hvilken altsaa skraanede ned
mod Midten; Fortogene vare indfattede med Planker, og som en
Herlighed anføres, at de paa mange Steder vare brolagte med
Skiferplader. Det moderneste og smukkeste Privathus i Byen var
Stiftamtmand Storms — nu Krigsskolen — «paa to Etager,
fraregnet Kjælder og Kvist; Taget er à la Mansarde, alt Grundmur,
og begge Fløjene forbundne med et Jerngitter med Stenpiller,
hvorpaa der staar Vaser».

Om Indbyggernes Levevis dengang sammenlignet med tidligere
Dage heder det: «I den Stue, hvor smaa Ruder i lave Vinduer i
Forening med den brune Træfarve paa Loftet og Væggene gjorde
Aftens Tusmørket allerede til Nat, hvor gamle Bedstefader sad i
sin store Lænestol for et eller to tykke Tællelys staaende paa Bordet
ved en stor enkelt Kakkelovn eller Kamin, og med Piben i den
ene Haand og den store Sølv-Ølkande i den anden drak den
fremmede Ven til, som trinede nærmere paa det med Sand og friske
Granbær bestrøede Gulv, — i den Stue, siger jeg, oppebier nu til
selvsamme Tid paa Dagen hans Sønnesøns Sønnesøn en halv Snes
moderne Venner paa en før kaldet Kanope, nu Sofa, Ottoman,
eller hvad Navnet bliver paany med det første; deraf ser han hen
over det i Marmor-Ruder bemalede Salsgulv sig selv i de lange
kostbare Spejle, hvis Forgyldninger ophøje end mer Væggenes
lyse Farver; Marmor-Konsoler ser man paradere under Spejlene og
paa dem Buster eller Statuer, vel af Gips, men at se til som Guld
eller Marmor. De høje Vinduer skulde formedelst de store Ruder
meddele alt det Lys, Dagen endnu har tilovers, dersom ikke de
øverst i Skyer sammenlagte Gardiner bedækkede den Himmel, der
sees over Husene paa den anden Side Gaden; dog under den
skinnende hvide Gipshimmel i Stuen hænger en Lysekrone af Glas som
Krystal, hvis mange Voxlys lover Dag i den mørkeste Aften. De
fremmede Herrer komme, man rangerer sig ved den opvarmende
Pyramide, som er bekronet af en glindsende sort Cupido, og man
smaadrikker af korstbare, skrøbelige Kar, hvad Ost- og Vestindien
sender os til Tids og Sundheds Spilde efter Modens strenge
Befalinger».

Kristiania havde dengang henved 10,000 Indbyggere, og
blandt disse fandtes 8 Trælasthandlere, «som ere de mest formuende»,
110 Kjøbmænd, 242 Haandværksmestere, 220 Høkere, Øltappere,
Skippere og Vognmænd og 31 udenbyes Borgere, som her havde
taget Borgerskab. Af de forskjellige Slags Haandværksmestere var
der 30 Skomagere, 27 Skræddere, 12 Bagere osv., men kun 1
Bogtrykker og 1 Boghandler og ingen Kobberstikker eller
Kobbertrykker hverken her eller noget andetsteds i Norge. Levnetsmidler
vare omtrent i samme Pris som i Kjøbenhavn, undtagen Melk, Vildt
og Ved; en Favn Gran-Ved kostede 1—1 ½ Rdr. og Birkeved
2 Rdr. Favnen. For 40 Aar siden kunde dette faaes for det halve.

I denne lille Kjøbstad med sine 10,000 Indbyggere skulde man
vente at finde et gemytligt jevnt Selskabsliv, hvor ingen
Standsforskjel lagde Baand paa den utvungne Omgang. Man ved ogsaa,
at der i de Dage herskede et vist patriarkalsk Forhold mellem
Arbejdsklassen og de fornemme Kjøbmandsfamilier, hvis udstrakte
Bedrift skaffede den et sikkert og tilstrækkeligt Udkomme, og det
maa vel være et saadant Forhold, til hvilket Forf. sigter, naar han
siger, at «man blandt den gemene Mand finder finere Sæder, end
man skulde formode i en Stad saa langt fra Residenzstaden».

«Maaske», tilføjer han imidlertid, «at Omgangen hos de
Fornemme arter noget for meget ud i det Ceremonielle; en
Standsperson har f. Ex., naar han begiver sig ud i Byen, mere at
iagttage end enten i Kjøbenhavn eller andre store Stæder. Det skikker
sig ej her for en Dame, som i Kjøbenhavn, selv at gaa i
Kramboderne, men en Tjener eller Pige maa hente Varerne hjem, at
hun kan bese dem. Ved Brylluper og Barnedaab maa næsten alle
kjøre i Karet, endskjønt Vejret kan være godt og Gaderne tørre.
Man har for nogle Aar siden begyndt ved nogle Højtideligheder at
bruge en Nationaldragt bestaaende i sorte Kjoler og hvide Veste,
og Fruentimmerne ere ganske hvide. Fremmede, især udenlandske,
forsøge ofte Lykken her; de pleje at nyde Høflighed og Beviser
paa den norske Gjæstfrihed. I gamle Dage vare de tætte
Gjæstebude i fuld Mode, hvor man, enten man vilde eller ej, maatte gjøre
Besked i ubeskedentlig Drikken. Den megen Drikken ophørte, men
de mange Retter bleve længe ved, indtil det nu er med Maade og
uden Tvang. Kortspil tager en god Tid bort i Selskaber; det
bruges baade til Tidsfordriv og som et Præservativ mod ubetydelige
Diskurser og, det som værre er, mod Bagtalelser, da man tilforn,
ligesom endnu blandt gemen Mand, sladrede hele Timer bort, snart
om løse Rygter og Snak, snart om Hus- og Næringssager, som
man tvertimod burde lade hjemme. Saadanne Forsamlingssteder
som Kaffehuse etc. i de større Stæder, hvor man sans façon kan
mødes og tales ved, læse Tidenderne og overlægge Handels- og
andre Anliggender, gives her ikke, men behøves ej heller synderlig;
de herværende Klubber ere gjerne kun Spille-Selskaber, som endes
med et Maaltid. Foruden smaa private Concerter holdes og
ugentlige offentlige Concerter, dels paa Raadstue-Salen, dels i Hr. Colletts
Sommer-Hus, da endog Virtuoser blandt Fruentimmer undertiden
lade sig høre baade i Instrumental- og Vokalmusik. Baller gives
sjelden uden i sluttede Familieselskaber. Grev Schmettau indførte
1764 Smagen for Skuespil, da man forhen ansaa det for en
usømmelig, om ikke ukristelig Tidsfordriv at være Tilskuer, end
sige selv at være Skuespiller; derimod har man siden gaaet saa
vidt, at endog Standspersoner indbyrdes have opført Skuespil og selv
ageret; men da indlod man ikke gjerne andre Tilskuere end dem,
som vare af Selskabet. Kort forhen havde nogle andre unge
Mennesker, dog sjelden Fruentimmer, opført Comedier og det gratis,
men dels deres Foresattes Forbud, dels Omkostningerne nødte dem
til at holde op. Nu have mange ønsket ligesaavel et
Nationaltheater som et National-Academi, men Politici ville ej raade til, at
et saadant Land faar sligt for sig selv, eller rettere Hoved- og
Residenz-Staden er ikke derfor».

*
</chapter>

<chapter name="Kristiania. IV.">
<table o>
<td 2 c><h2><small>IV.</small></h2>
<td c><small>(Af J. G. <sp>Koh</sp>l.)</small><td><footnote>J. G. Kohl, Die geographische Lage der Hauptstädte Europas. Leipzig 1874, 8vo.</footnote>
</table>

Kristianias Lokalitet har til enhver Tid været et saa
betydningsfuldt Punkt i Norge, at dette Sted efterhaanden er bleven til den
folkerigeste By, den vigtigste Havn, det politiske Hovedsæde og
den fornemste Kulturplads i det hele Land og Rige, hvortil nærmest
de i dens Nærhed liggende Kyststrækningers Skikkelse, de til den
førende Søkommunikationer — Kattegat og Skagerak — samt de
naturlige Havne- og Ankerpladse i den vakre Fjord, ved hvilken
Byen ligger, have maattet bidrage. Dertil kommer den
Omstændighed, at dens umiddelbare Omegn og de til samme stødende
Distrikter altid har været og er den mest produktive og folkerigeste
Del af hele Norge. Fremdeles have de mange Elve, der komme
fra det Indre af Landet og udmunde ved Kristianiafjorden — navnlig
de store Elve Glommen og Lougen med sine Dalfører — maattet
hæve Stedet. Og endelig fremtræder Kristiania som det naturlige
Midt- og Krydsningspunkt for flere af de fra Naturens Side mest
begunstigede Hovedpositioner baade i Norge og i Skandinavien,
navnlig for Trondhjem mod Nord, Bergen i Vest og Stockholm i
Øst, samt for de mellem dem førende Vejlinjer.

Den skandinaviske Halvøs store Legeme gaar i sin sydlige Del
fra hinanden i tvende Halvøer, en sydøstlig (Sverige) og en
sydvestlig (Norge). Ind i det Hav, som adskiller disse to brede Dele
af Fastlandet fra hinanden, kiler der sig søndenfra en tredje lang
Halvø (Jylland) med de i Nærheden deraf liggende (danske) Øer,
saa at der paa denne Maade opstaaer et indsnevret Havparti,
Kattegat. Dette trange Hav mellem hine mod hinanden bøjede og i
hinanden indkilede Landtunger er for alle tre Lande blevet meget
betydningsfuldt. Man kan betragte det som et skandinavisk
Indhav. Med sine Kyster blev det Mellemstedet for de venskabelige
og fiendtlige Berørelser mellem Danske, Svenske og Norske. Den
Omstændighed, at det ikke var noget fuldstændig afsluttet, men i
begge Ender aabent Indhav, som paa den ene Ende gjennem
Øresund førte ud i den store Østersø, paa den anden Side gjennem
Skagerak i Nordsøen og Oceanet, gjorde det endnu mere
betydningsfuldt. Allerede dets gamle Navn Kattegat, d. v. s.
Skibsgaden, peger hen paa dets kulturhistoriske Vigtighed. Ved den
jydske Halvø er dette skandinaviske Indhav spaltet i to næsten lige
store, i forskjellige Retninger udløbende, brede Arme, en vestlig
og en østlig. Den vestlige Arm har af den mellem begge skillende
Landtunge Skagen faaet det særskilte Navn Skagerak, d. v. s.
Skagens Hav, medens det sidste fortrinsvis har beholdt Navnet
Kattegat. Mellem Skandinaviens tvende store, brede sydlige
Fastlandsender støde disse to Hav-Afsnit sammen i en skarp Vinkel. Fra
Toppen af denne Vinkel griber endnu Havet ind i Landet med den
lange, dybe, sejlbare Saltvandsarm, som nu kaldes Kristianiafjorden.
Denne Havarm har udenfra et snevert Indløb, der let lod sig
befæste og forsvare, og ender inderst inde med et vakkert lidet
Bækken, Bjørviken, i hvilket de største Skibe kunne sejle, hvorhos
denne Fjord desuden paa mange Punkter har bekvemme og sikre
Havne og Ankerpladse.

En saadan Konfiguration af Fastland og Hav maatte
nødvendigvis i denne Egn befordre Skibsfart og Handel og fremkalde
Bebyggelse. De gamle Nordmænd synes ogsaa at have anseet
Kristianiafjorden som saa vigtig, at de fortrinvis kaldte den og dens
Kyster Viken, ligesom nogle Forfattere have opstillet den
Formodning, at de gamle dristige normanniske Sømænd, Vikingerne,  især
erholdt sit Navn fra denne Hoved-Vik.

Ved Aarhundredets Begyndelse havde Kristiania neppe 10,000
Indbyggere. Siden Foreningen med Sverige har dette Tal hurtigt
øget sig (til over 100,000 i 1878), saa at Kristiania nu svarer til
den ovenfor meddelte Karakteristik. Byen har ogsaa, hvad
Skibsfart og Handel angaar, overfløjet den store norske Handelsstad
Bergen, ligesom den i politisk Henseende har Forrangen for det
gamle Kongesæde Trondhjem. Over 2000 store Handelsskibe sejle
nu op til den, og fra den udgaar der stærkt belivede
Dampskibs-linjer til England, Frankrig, Holland, Hamburg, de jydske Havne,
Gøteborg og Østersøen.

Det vigtigste Produkt for Norges nordlige og vestlige Kystegne
har fra gammel Tid været de der saa rigeligt forhaandenværende
Fiskearter, Silden paa Vestkysten og Torsken i det Nordlige.
Udnyttelsen af Fiskeriet som Erhvervsgren, med sin for Europa i den
katholske Middelalder saa særlig vigtige Afkastning, kom først op
i Landets nordlige Del og bidrog til at befolke og berige Byerne
Bergen og Trondhjem.

Den hovedsageligste Næringskilde for Distrikterne søndenfor de
norske Højfjelde, ved Skagerak og ved Kristianiafjorden, har aldrig
stukket i Søen, men i selve Landets Jordbund. Her i det
søndenfjelske Norge, rundt omkring Kristiania, findes de fladeste, for
Agerbrug bedst egnede Trakter, hvor der avles en Overflod af Rug og
Havre og desuden endog Hvede, og dyrkes andre nyttige Væxter,
Haveplanter, Frugttræer osv. Af det hele, ikke store Areal, som
udgjør Landets dyrkbare Jordsmon, falder mere end Halvdelen paa
Kristiania Stift. Allerede som Følge deraf har Kristianias Omegn
været istand til at ernære og samle flere Beboere end nogen af
Norges øvrige Egne.

Ogsaa Skovens Afkastning er rigere og mere forskjelligartet i
den sydlige Del af Landet, hvor Rigdommen især paa Naaleskov
fornemmelig er bleven af Vigtighed i de sidste to hundrede Aar,
siden Hollænderne og Franskmændene ere komne i Gang med at
handle paa Norge, siden Skovene i de andre Dele af Verden mere
og mere have taget af, og siden Nordmændene have lagt noget
mere Vind paa at forædle sin Trælast, forinden den udskibes.
Trælasthandelen har under disse Omstændighederne givet
Handelsstederne ved Skagerak, og navnlig da ogsaa Kristiania, større
Rigdom og Betydning.

I hvor høj Grad alle de nævnte, først i de nyere Tider mere
udviklede Forhold have belivet det sydlige Norge, viser sig blandt
andet af den Kjendsgjerning, at medens Gjennemsnitsantallet af
Mennesker paa Kvadratmilen for hele Landets Vedkommende kun
er 250, har Kristiania Stift ikke mindre end 1350 Beboere paa
Kvadratmilen.

Allerede af det saaledes anførte bliver det tildels forstaaeligt,
hvorledes Byen Kristiania, beliggende midt i forholdsvis saa
frugtbare, produktive og velbefolkede Strøg, har kunnet hæve sig til stor
Betydning, samt hvorfor den først i Nutiden har svunget sig op til
denne sin fremragende Betydning. Der gives imidlertid nogle andre
Træk og Forhold i Norges naturlige Beskaffenhed og geografiske
Fysiognomi, som ligeledes have virket til dette Maal.

Elvene i det Søndenfjeldske Norge danne dybt indskaarne
Indsnit i Landets Højplateau og adskilles fra hinanden ved langstrakte
Rygge af dette Plateau, der ere vanskelige at passere. Derfor er
der liden Trafik mellem dem indbyrdes. De hente alting fra Havet
og bringe alting til dette. I Dalførerne har der afsat sig Lejer af
Sand og Ler samt frugtbart Agerland, og her drives det meste af
Landets Ager- og Havedyrkning. Højderyggene ere derimod enten
skovbedækkede eller har Højfjeldsbejter, der kun ere egnede til
Fædrift. Befolkningen findes derfor hovedsagelig i Dalene og bor
i adspredte Bondegaarde eller venlige Grænder. Ved sin
Udmunding i Havet har hver Elv sin mere eller mindre belivede Søhavn
eller Handelsplads, gjennem hvilken den nødvendige Indførsel for
Dalførets Beboere og Udførselen af deres Produkter sker.

I Kristianiafjorden og de nærmest tilgrændsende Afsnit af Havet
løbe alle Landets største Elve og Dalfører sammen. Skienselvens,
Laagens, Dramselvens, Lougens og Glommens Vasdrag konvergere
alle fra Nordvest, Nord og Nordost til Kristianiafjorden og omringe
denne som en Flod- og Dalvifte, der i denne Fjord finder sin fælles
og alting samlende Stamkanal. Som Følge deraf ligger der her
samlet saa mange større og mindre Flodmundingssteder,
Havnepladse og Markeder som i ingen anden Egn i Norge: foruden
Kristiania tillige Landets i Vigtighed tredje Handelsby Drammen og
de venlige, tildels historisk bekjendte Steder Drøbak, Moss, Horten,
Tønsberg, Laurvig, Skien, Fredriksstad, Fredrikshald osv. — alle
i tæt Gruppe og i ringe Afstand fra hinanden.

Hvad der har gjort de nævnte Dalfører til alle Tider saa
vigtige for Kristiania og Omegn, er ikke blot deres egen Beskaffenhed,
men fornemmelig ogsaa den Omstændighed, at de danne
Hovedkanalerne for Forbindelsen mellem Norges tvende i politisk Forstand
vigtigste Positioner, Kristiania i Syd og Trondhjem i Nord, hvilket
godtgjøres ved en omfattende Række historiske Data. Disse
Kommunikationslinjers store Betydning i den anførte Henseende vil
endnu blive forøget ved Istandbringelsen af den uafbrudte
Jernbaneforbindelse mellem Trondhjem og Kristiania gjennem Østerdalen
og over Hedemarken.

Ogsaa til Bergen, det vestlige Norges centralt beliggende
Hoved-Stapelplads, indtager Kristiania en for sin Trivsel fordelagtig
Stilling. Bergen ligger ved den nordlige Munding af den tydske
Sø og ved den sydlige Ende af det store, brede, nordlige Havparti
mellem Island, Skotland og Norge, det med Rette saakaldte «norske
Hav». Saaledes har denne By en central Beliggenhed for alle de
Søfarende søndenfra (Hanseater, Engelskmænd, Hollændere) paa
den ene Side og paa den anden Side ligesaa for Handelstrafiken
fra det høje Norden. Byen er derfor bleven et naturligt Mødested
for Handel og Skibsfart fra begge Sider.

Kristiania og dets Omegn er nu vistnok ikke forbundet med
dette det vestenfjeldske Norges naturlige Midtpunkt ved saa
fordelagtigt fremtrædende Naturbaner, som især Glommendalen er for det
Nordenfjeldske. Meget mere ere Landevejene derhen yderst
besværlige, da høje og lidet tilgjængelige Fjeldpartier maa passeres,
saaledes at Forbindelsen mellem Kristiania og Bergen altid især er
foregaaet ad den vidtløftige Omvej tilsøs rundt hele det sydlige Norge.
Men ikke desto mindre ligger dog Kristiania og Trakterne
deromkring forholdsvis fordelagtigere med Hensyn til den landværts
Forbindelse med Bergen end andre Punkter i det Søndenfjeldske Norge.
I Kristianiafjordens inderste Bugt ved Kristiania og i Sognefjordens
og Hardangerfjordens inderste Vige paa Bergenssiden træder
Kattegattet og Vesterhavet hinanden nærmere end noget andetsteds.
Derfor har der ogsaa tidligt ført Handelsveje fra Kristiania til
disse Fjorde og Punkter, og i nyere Tider er der i denne Retning
bleven bygget Chausséer, som rigtignok maa søge frem til sit Maal
— Bergen — ad betydelige Omveje. Der er ligeledes allerede
bragt paa Bane Jernbaneprojekter for begge Steders Forbindelse,
og tildels fører der allerede anlagte Jernbaner vestover.

Ligesom Kristiania i Nord indbydes af Trondhjemsfjorden og
føres op imod den gjennem Glommendalen, saaledes vinker mod
Øst den store Mælarsø og Stockholm.

Mælaren ligger omtrent paa samme Breddegrad som Kristiania.
Den midtre Retningslinje peger lige paa den nordlige Spidse af
Skagerak og Kristianiafjordens Munding, Den store Mælarslette,
som omgiver denne Sø, trænger videre frem i Midten af Sverige
og fortsætter sig, idet den vestpaa hæver sig noget, lige til
Skagerak. I denne Landets Sænkning ligge nu Sveriges bedst opdyrkede
Strøg, flere Vandbækkener, der fremme Trafiken, og mange Byer,
ligesom Chausséer, Kanaler og Jernbaner føre gjennem den fra Øst
mod Vest.

Utallige Gange ere Svenskerne fra Mælaren og Stockholm
marscherede mod Kristianiafjorden, som bestandig har været et
Hovedrivningspunkt mellem de tvende Nabofolk. Nordmændenes
fleste Krige med Svenskerne have fortrinsvis drejet sig om Glommens
Udløb og Kristianiafjordens øverste Del.

I den nyeste Tid, siden Fredsslutningen mellem de tvende Folk
og de tvende Rigers Forening under en Konge, have fredeligere
Strømninger begyndt at finde Vej gjennem den brede svenske
Sænkning mellem Hovedstæderne Kristiania og Stockholm. Handelsveje
føre fra Øst mod Vest, og en Jernbane er allerede anlagt fra
Kristianiafjorden til Mælaren. Naar dertil komme de ovenfor berørte
Jernbanelinjer fra Kristiania vestover mod Bergen, bliver Kristiania
Midtpunktet for en mærkelig Linje, nemlig Linjen 
Stockholm—Kristiania—Bergen. Alle disse den skandinaviske Halvøs tre mest
betydelige Byer ligge under den samme Breddegrad og paa en lige
Linje, og for alt, hvad de have at forhandle indbyrdes, er Kristiania
det bedste og bekvemmeste Mødested. En sammenhængende
Jernbanelinje fra Mælarens Munding over den inderste Spidse af
Kristianiafjorden til Bergens vakre Havn vilde være den mest direkte
Forbindelse mellem alle disse af Naturen vigtige Punkter og vilde
i mange Tilfælde være at foretrække for den vidtløftigere og
vanskeligere Omsejling af de to store sydlige skandinaviske Halvøer.
I Krigstilfælde maatte da Kristiania fremtræde som beherskende
denne Linje og derved atter som et i strategisk Henseende meget
vigtigt Punkt.

Kristiania er saaledes, med sin tillige i næsten alle andre
Henseender yderst fordelagtige geografiske Beliggenhed, det naturlige
Krydsningspunkt for flere betydningsfulde syd-nordlige og
øst-vestlige Færdselsstrømme. Ved de nordlige, sydlige, østlige og vestlige
Ender af dette Kors ligger Trondhjem, Kjøbenhavn, Stockholm og
Bergen, og midt i ligger, som Naglen i Korset, Kristiania.

*

Et Besøg i Storthingsbygningen.<footnote>Brev fra Norge til «Aftonbladet», 1874.</footnote>

*

I.

Allerede nu er Partiet omkring Storthingsbygningen om
Sommeren et af de smukkeste i hele Kristiania. Her er aabent og frit;
det kuperede Terræn giver Afvexling i Omridsene, og den rige
Vegetation af gamle, tykstammede Løvtræer og nye Plantninger
om hverandre paa Eidsvoldspladsen, i Studenterlunden og i
Slotsparken danner et vakkert Midtpunkt, omkring hvilket Kongeboligen,
Universitetet og Storthingsbygningen samle sig, hin mere isoleret
oppe paa den jevnt skraanende Slotsbakke, disse sidste længere
nede og forenede ved en Række stadselige Privatbygninger. Oppe
paa Slotsbakken rider Bergsliens den 7de September 1875 afslørede
Karl Johan hilsende nedover mod Byen; i Studenterlunden eller
ogsaa paa Pladsen foran Universitetet er det man har tænkt at rejse
den Portrætstatue af Schweigaard, hvormed Billedhugger Middelthun
i længere Tid har været sysselsat, og Eidsvoldspladsen har vore
Kunstnere ogsaa allerede givet sin Bestemmelse: her er det, den
norske «Frihedsstøtte» skal rejses -- naar vi engang komme saa
langt. Paa alle Kanter ryddes, planeres og bygges der med en
Iver, der om ikke meget længe vil have omskabt hele Nabostrøget
ovenfor Kristianias vestre Havn fra den Røverrede, som det for faa
Aar siden var, til en af de smagfuldeste og mest moderne Dele af
den norske Hovedstad. Allerede nu kan man trygt indbyde Yndere
af «maleriske Udsigter» til at træde frem i et af Storthingssalens
brede Vinduer og lade Blikket glide over de frodige Parkanlæg lige
nedenunder, paa begge Sider omgivne af en Ramme elegante
Husrækker og midt foran begrændsede af Kongeboligens mægtige
Murmasser, medens Fjordens blanke Spejl glimter frem mellem Øerne
længst tilvenstre, og det hele tegner sig paa en Baggrund af mørke,
skovdækte Aaser.

Vi maa imidlertid ikke fordybe os altfor længe i Udsigten og
glemme, at det egentlig var Storthingets Hus og Hjem, vort Besøg
gjaldt. Heroppe findes ogsaa nok, som kan fængsle Ens Interesse,
især for den, hvis Minder række nogle Aartier tilbage i Tiden, og
som kan anstille en Sammenligning mellem de pragtfulde, bekvemt
indrettede Sale, i hvilke det norske Storthing nu har sit Hjem, og
de fordringsløse smaa Værelser i den gamle Bygning i Kvartalet
mellem Prindsens Gade, Dronningens Gade og Toldbodgaden, hvor
det første Storthing sammentraadte den 7de Oktober 1814, og hvor
Repræsentanterne sidste Gang samledes den 4de Februar 1866.
Nu raader Ensomhed og Taushed i de gamle Rum, hvor det for
Tilhørerne bestemte Galleri kanske kunde rumme i det højeste en
halvhundrede Personer, og hvor den traditionelle Tale om
«Storthingsbænken» endnu kunde anvendes i bogstavelig Forstand om
en Række Sæder, der vare alt andet end bekvemme og behagelige.

Hvor ganske anderledes er alt dette nu! Bænkene — den
navnkundige Listerbænk ikke undtagen — ere forvandlede til en
Række magelige Lænestole. Den store Sal, hvor Storthinget og
Odelstinget holder sine Møder, er smykket med Forgyldning og
lyse Farver i en Rigdom, der næsten gaar over til Overflod, naar
Sollyset i brede Bølger strømmer ind gjennem de tæt staaende
Vinduesrader. Ikke mindre vel er der sørget for Tilhørerne; de
har ialtfald Rum nok, og det plejer ogsaa at være optaget. I
Midtpunktet af den Halvrunding, som Salen danner, har Præsidenten
sin Plads, hvor han staaende modtager den anden Statsmagt, naar
denne, repræsenteret af en Statsraad, i fuld Uniform indfinder sig
for at aflevere sine Forslag. Det er kun ved Storthingets
højtidelige Aabning og Afslutning, at Præsidenten maa finde sig i at
dethroniseres og overlade sin Plads til Kongemagten. Til Erstatning
har han imidlertid da alle Storthingets 110 Mand i Ryggen.

Fra selve Storthingssalen kommer man gjennem «Værelset for
udlagte Sager» ud i den høje, rummelige og luftige
«Forsamlingssal», hvis rige Dekoration i Hvidt, mægtige Spejle og bekvemme,
langs Væggene løbende Divaner kanske grændse noget mere til det
luxuriøse, end en puritansk Demokrat vilde billige. Denne Sal har
alligevel en Prydelse, som fængsler Opmærksomheden mere end
Rummets egen Pragt; det er Portrætbusterne af Ole Gabriel Ueland
og Anton Martin Schweigaard.

*

II.

Vi gaa videre, og efterat have kastet et Blik ind i
Statsraadernes Venteværelse — der, i Forbigaaende bemærket, næsten vel
meget er holdt i Stilen af et Dameboudoir — træde vi ind i
Lagthingets Sal, Bygningens andet Hovedparti, Sædet for «de Gamles
Raad», som man har kaldt denne Del af Repræsentationen.

Lagthinget lader i Almindelighed kun lidet høre fra sig, og
for en fremmed Besøgende — kanske ogsaa for mange af selve de
Indfødte — turde dets Tilværelse være indhyllet i en vis
hemmelighedsfuld Taage. Sikkert er det ialtfald, at medens der hver eneste
Dag findes Snese af Gjæster paa Tilhørerpladsene i den store Sal,
er der altid god Plads i den dybe Tilhørerloge i Lagthingssalen.

Hvad den topografiske Beliggenhed angaar, da optager
Lagthinget den Del af Storthingsbygningen, der skyder lige op over
det ud mod Akersgaden vendende Rigsarkivs Lokale som et Slags
Overhus eller Overbygning. Salen selv er i sit Indre i
Virkeligheden vakrere end Storthingssalen. Der ligger en bred Soliditet i
de kraftige Halvbuer, som bære Taget; her er mindre Hvidt og
Forgyldning; det er de dæmpede Mellemfarver, som raade, og naar
de svære, grønne Gardiner trækkes til for at stænge Solen ude,
ser det virkelig hyggeligt ud herinde.

Her føres heller ikke en saa højrøstet Passiar som i
Storthingssalen paa en sædvanlig Forhandlingsdag; Præsidenten har sjelden
Behov for sin Hammer for at paabyde Stilhed, og det vides ikke,
at han nogensinde har behøvet at gjentage en Opfordring til
Repræsentanterne om at indtage sine Pladse i Stedet for at spadsere
omkring i samtalende Grupper. Referentlogen er somoftest ubesat,
og Statsraadslogen kunde man vist gjerne overlade til Damerne;
thi det vides ikke, at noget Medlem af den kgl. norske Regjering
nogensinde har forvisset sig om, hvorledes den ser ud indvendig.
Der er ogsaa meget andet, som er eget for Lagthinget. — Her vexles
aldrig personlige Udfald — i det højeste byder man hinanden
Stikpiller. Man bekymrer sig lidet om at være veltalende, enten man
tror, at det ikke nytter stort her, eller Forhandlingsemnernes egen
Art ikke giver synderlig Anledning dertil — nok er det, her tales
der ikke til Følelserne, men kun til Forstanden. Man besørger i
det hele taget alt sit Arbejde med en vis besindig Ro. I gamle
Dage, da Odelsthinget begyndte sine Forretninger Kl. 9 om
Morgenen, samledes Lagthinget aldrig før en Time senere. Man sidder
pent stille og hører paa hverandre; før i Verden skal der endog
have været dem, som benyttede Lejligheden, medens Debatten gik
sin jevne Gang, til at tage sig en liden Formiddagslur. Der gaar
et Sagn om, at en af «Senatorerne» — en Mand af yderste
Venstre — hvem dette Menneskelige var hændt, pludselig vaagnede
ved at høre sit Navn udtalt, et Tilraab, paa hvilket han naturligvis
svarede med det i saadanne Tilfælde nærmest paa Læberne liggende
Ord «Ja», uden at have den ringeste Anelse om, at dette skulde
berede ham den Overraskelse at se sig figurere i Storthingstidenden
sammen med et Par Herrer af yderste Højre som den, der havde
givet sin Stemme til et med stor Majoritet forkastet
Regjeringsforslag. Hermed være det dog langtfra sagt, at Lagthinget
fortjener den Snert, som en slem Trykfejl gav det i et af Numrene
af 1874 Aars officielle Lagthingstidende, hvis Overskrift lyder —
eller lød, thi Nummeret blev strax inddraget og er nu en litterær
Kuriositet — «Forhandlinger i Ladthinget». Tvertom — det
arbejder med en Sikkerhed og en skarp Kritik, som ved den endelige
Revision af alle Lovbeslutninger, Lagthingets regelmæssige
Sysselsættelse, er af uvurderlig Betydning. Den anden Del af sin
forfatningsmæssige Funktion — som Medindehaver af den dømmende
Myndighed i Rigsretssager — har Lagthinget nu i mere end en
Menneskealder heldigvis ikke havt Lejlighed til at udøve og vil vel
neppe heller faa Lejlighed til at øve den, hvor meget dette end
kan beklages af dem, der se en Tilnærmelse til den frygtede
Parlamentarisme deri, at Repræsentationens selvstændige Beslutninger
eller Udtalelser stræbe at træde i Stedet for Rigsretsaktionernes
tungvinte Maskinen.

III.

Det norske Storthing er i høj Grad en arbejdsom og arbejdende
Forsamling. I Almindelighed kan man sige om det, at det er en
National-Repræsentation, som — for at bruge et
teknisk-parlamentarisk Udtryk — har «konstitueret sig som Komite». De Sager,
som komme for dets Forum, og om hvis rette Afgjørelse der
overhovedet kan herske nogen Tvivl, slippe sjelden uantastede gjennem
Diskussionens Krydsild, og der findes neppe nogen anden
Nationalforsamling, hvor de under selve Debatterne foreslaaede
Amendements — de saakaldte «Bænkeforslag» — spille en saa stor Rolle.
Fortrinsvis gjælder dette naturligvis de tvende særlige Afdelingers,
Odelsthingets og Lagthingets, Behandling af Lovsager. Men det er
heller ikke sjeldent, at Sager, der ere fore i Plenum, give
Anledning til en saa udførlig og i den Grad i Enkelthederne gaaende
Debat, at man andetsteds vanskelig skal finde Sidestykke til det.

Man kan paa en Maade sige, at denne Ejendommelighed baade
er det norske Storthings Styrke og dets Svaghed Medens det paa
den ene Side berøver dets Forhandlinger adskilligt af de pragtfulde,
spændende parlamentariske Turneringers fængslende Evne — og
Klagemaalene over Storthingsdebatternes «Kjedsommelighed» ere
hverken faa eller nye — saa kan det paa den anden Side ikke
nægtes, at det i Regelen giver en Sikkerhed for den endelige
Afgjørelses Retfærdighed og Billighed, som vanskelig kan vurderes
for højt. Ved et coup de main at drive noget igjennem eller
forhindre noget, er her næsten en Umulighed. Findes der nogen
Hage ved en Sag, kan man sædvanlig være vis paa, at en eller
anden slaar Kloen i den, — og saa haler man paa begge Sider
med en Haardnakkethed, der ofte nok kan blive trættende — for
alle andre end de Debatterende selv, synes det.

Hvad her er omtalt, er ikke noget nyt i det norske Storthing.
De «store Debatter» i engelsk eller fransk Betydning have altid
hørt til Sjeldenhederne, og det er ikke de store Talere, som her
have været de mægtige, — eller, rettere sagt, ingen har været
mægtig alene af den Grund, at han har været en stor Taler.
Hermed hænger det kanske sammen, at den norske parlamentariske
Veltalenhed ikke har nogen bestemt eller fast udpræget Stil. Lige
fra Begyndelsen af det konstitutionelle Liv, beretter Traditionen,
gik tvende Retninger jevnsides med hinanden. Den ene var kold,
forretningsmæssig, koncis. Det var den, som havde sin
Repræsentant i det første Storthings Præsident, Wilhelm Koren Christie,
Manden med det urokkelige Mod og den aldrig svigtende
Selvbeherskelse. Den anden træffe vi hos saadanne Mænd som Jonas
Rein og Nikolai Wergeland — Digterens Fader — saaledes som
han selv saa uforligneligt skildrer sig i sit bekjendte rhetoriske
Udbrud: «Haanden fæster jeg i Himmelen og lader Kloden rulle;
ingen Hvirvel af Partier skal rokke mig» osv. Vor Slægt har hørt
ligesom en svag Efterklang af denne politiske Veltalenhedsstil hos
en af Veteranerne fra 1833, Lagthingets imposante Præsident
Byfoged Christensen. Det var deri Veltalenhed, der gik ud paa at
røre og at ryste Tilhørerne, og som kulminerede deri, at, som det
heder i Referatstil, «Talerens Stemme kvaltes af Taarer» — et
rhetorisk Kunststykke, som i ældre Tider virkelig synes at have
kunnet udføres med større Lethed, end den nuværende Slægt har
godt for at forstaa. Det var Anton Martin Schweigaard forbeholdt
at bryde hermed og at indføre en ny Stil, som fra Begyndelsen af
Fyrretyveaarene i lang Tid var næsten eneraadende. Den havde
et noget lignende Præg som det, en øvet engelsk «Debatter» søger
at give sin Optræden; men den var mere regelløs. Den sigtede
direkte paa det faktiske; den savnede det anekdotmæssige Krydderi,
Citaterne og fremfor alt den sammenknyttende Ordning af det hele;
den tabte sig undertiden næsten i Emnet, tumlede med det, og
ligesom den i sig selv ikke var fri for Konfusion, kunde det vel
ogsaa mere end en Gang hænde, at den snarere konfunderede
Tilhøreren, end den oplyste eller overbeviste ham. Ved Siden af
Schweigaards Side stod saadanne Mænd som Amtmand Aall — skjønt
koldere og mere betænksom — og, for at nævne den, der i Talens
ydre Præg og Art kanske stod Schweigaard nærmest, hans
utrættelige, skaanselløse, talentfulde Modstander Fredrik Lerche. For
nærværende lever man i Eklektismens Tidsalder. De fleste har
sin Stil, nogle sin Maner, enkelte ingen af Delene; men der findes
neppe en eneste, som er den anden lig. I Løbet af nogle Timer
kan man fra det norske Storthings Tilhørerplads faa gjennemgaa
hele Rækkefølgen, lige fra den flammende Veltalenhed, som holder
hele Salen i spændt Opmærksomhed, og ned til det hverdagsligste
Sniksnak, der øjeblikkelig hensætter Repræsentanterne i en saa ivrig
ambulatorisk passiarende Virksomhed, at der ikke er nogen Grund
til at betvivle Rigtigheden af, hvad en af dette sidstnævnte Slags
Talere ved en højtidelig Lejlighed i 1869 beklagede sig over: at
hver Gang han aabnede sin Mund, blev der en saadan Støj, at han
ikke kunde høre, hvad han selv sagde. Den eneste rhetoriske
Genre, som for Øjeblikket ikke har nogen Repræsentant, er den
pathetiske — det vil sige som konstant Stil betragtet. For øvrigt
har man et Udvalg af en, om end ikke kvalitativt, saa idetmindste
kvantitativt taget særdeles rig Beskaffenhed.

*

IV.

Man vil af det, som her er sagt, faa det Indtryk, at det norske
Storthing i det Hele og Store taget fører hvad man kunde kalde
et roligt borgerligt Liv, der undertiden endog nærmer sig det
trivielle. Men fordi om det ikke til Hverdags slider paå de store
Principer, har det dog ikke glemt disse. Der findes her som i
enhver større Forsamling nogle, som i aandelig Forstand leve fra
Haanden til Munden, og man kan sidde Time ud og Time ind —
ja Dag ud og Dag ind — og høre paa Forhandlingerne og indbilde
sig, at man bivaaner et Amtsformandskabsmøde. Men saa en vakker
Dag glider Strømmen ind i en ny Fure, og inden man ved et Ord
af det, har man en Debat, hvori Folkets sjælelige Liv med sine
Brydninger, Længsler, Tvivl og Bekymringer kaster sin Reflex. Da
mærker man, at man sidder i et vaagent, politisk interesseret,
fuldmyndigt Folks nationale Forsamling, og man forstaar, at ligesom
det norske Storthing kan være stille og hverdagsligt, naar det
gjælder de praktiske Hverdagssager, saa kan det ogsaa, naar det
paakaldes, rejse sig i Højde med enhver stor og betydningsfuld Tanke,
som fremstilles til dets Overvejelse.

Til det rolige, stilfærdige Præg, som Forhandlingerne sædvanlig
bevare, bidrager det ikke lidet, at man er ganske fremmed for den
Skik eller rettere Uskik, gjennem Tilraab og mere uartikulerede
Bifalds- og Mishagsytringer at opmuntre eller tirre Talerne. Fra
Repræsentanternes Bænke fornemmes aldrig saa meget som det
beskedneste «Hør». Det højeste, hvortil man kan gaa, er en
undertrykt, øjeblikkelig Latter over en frivillig eller ufrivillig Pudserlighed.
End mindre falder det Almenheden paa Tilhørerpladsene ind at
forvexle Storthingssalen med en Theatersalon. I Løbet af de sidste
tyve—tredive Aar har det kun en eneste Gang hændt, at Galleriet
har forbrudt sig herimod. Det var sent om Aftenen en Dag i
Marts 1872, da endelig efter flere Dages haardnakket Debat det
Forslag, der gik ud paa at aabne Storthingets Døre for de
kongelige Raadgivere, for første Gang blev vedtaget. I samme Øjeblik
som Præsidenten havde tilkjendegivet Voteringens Udfald, brød en
Bifaldsstorm løs fra det overfyldte Galleri. Men det varede kun i
to eller tre Sekunder; thi i samme Øjeblik faldt Præsidentens
Hammer i Bordet, og med en Stemme, som skar gjennem Larmen, lød
hans: «Respekt for Storthinget!» I næste Sekund var alting stille.
Og Advarselen kom saa meget mere virksomt, som den netop
udgik fra Sagens varmeste Talsmand; det var Johan Sverdrup, der
den Aften indehavde Præsidentens Plads. Det var den sidste
Demonstration og den eneste paa lang, lang Tid — lige siden det
første Jernbaneanlæg i Norge blev voteret. Mærkeligt er det
forøvrigt, at man saa helt og holdent har kunnet frigjøre sig fra denne
andetsteds ikke usædvanlige parlamentariske Uskik med larmende
Meningsytringer; thi i Rigsforsamlingen paa Eidsvold i 1814 florerede
de rigeligt — det vil sige blandt selve Repræsentanterne; Tilhørere
fandtes dengang paa Grund af de «lokale Forhold» ikke.

Det norske Storthings Praxis kjender ikke den
Fremgangsmaade, at en Taler af Præsidenten formelig «kaldes til Orden» og
berøves Ordet. Retten dertil er ved Reglementet lagt i 
Præsidentens og Storthingets Haand; men den benyttes ikke — heldigvis
af den Grund, at det ikke behøves. Naar Replikkerne begynde at
antage en skarpere og mere personlig Karakter, lader Præsidenten
altid Svar følge paa Tiltale, og først naar det er at befrygte, at
Striden vil trække længere ud, griber han — sædvanlig dog først
efter at vedkommende Taler har sluttet — ind, ved at udtale sit
Ønske, at Debatten ikke yderligere maa fortsættes i den Retning.
Det hører nu for Tiden til de store Sjeldenheder, at der fra
Præsidentens Plads behøver at udtales en direkte Tilrettevisning eller en
Misbilligelse af hvad der er bleven ytret.

*

V.

Endog ved de faa højtidelige Tilfælde, da det norske Storthing
skal indfinde sig i Galladragt, kan man vanskelig sige, at de 111
Mænds Skare frembyder noget synderlig pragtfuldt eller glimrende
Skuespil. De guldbroderede Uniformer befinde sig i en forsvindende
Minoritet; det er de sorte Kjoler, som helt og holdent have
Overvægten. I de første Aartier efter 1814 var der nogle
Repræsentanter af Bondestanden, som indfandt sig i sin Nationaldragt, og
som paa denne Maade gav det ensformige Billede nogen
Afvexling. Nu er dette gaaet af Brug, og den eneste svage Mindelse derom er
nu en Teledøl i sin Rundtrøje.

Heller ikke er der nogen Overflod paa Ordenstegnenes Pragt.
En videbegjærlig Statistiker har beregnet, at paa det første af de
aarlige Storthing kom der ikke mere en Fjerdedels Orden paa hver
Repræsentant, idet hele den Mængde af Ordener, som
Nationalforsamlingen kunde opvise, ikke beløb sig til mere end 28 Stykker,
det vil sige neppe saa meget som en eneste Hofceremonimester
eller halvgammel Diplomat, der har udført det Hverv at
repræsentere sin Monark ved en Snes kongelige Familiefester, mageligen kan
bære, uden at segne under Byrden. End tarveligere bliver
Resultatet ved den Oplysning, at disse 28 Ordener vare samlede paa kun
17 Frakker, og at der blandt dem alene findes 12 norske; de 16
øvrige ere udenlandske.

Men noget andet kan man jo ogsaa vanskelig vente sig af et
saadant «Bondestorthing», som man har kaldt den norske
Repræsentation — og det ikke uden Føje, forsaavidt som det inden sin
Midte ikke tæller saa mange Medlemmer af nogen anden Stand som
af Bondestanden. Og det er ikke blot Storbønder eller — som
man noget spottende kalder dem — Sofabønder. I denne Sal sidder
mere end een Bonde, hvis Odelsgaard ikke er større, end at han
saavidt kan føde sig paa den. Nu — det tager sig kanske mindre
godt ud, dette Præg af demokratisk Simpelhed i en Selskabssal eller
paa et Hofbal; men det tør dog være et Spørgsmaal, om det ikke
til daglig Brug kan være lige saa nyttigt, og om det ikke kan
være forenet med fuldt saa megen virkelig Intelligents og saavel
praktisk som politisk Dygtighed, som hvad man i Gjennemsnit
træffer under Uniformskjolen eller Ordenstegnene. Idetmindste staar
det i nær Forbindelse med et af de forfatningsmæssige Vilkaar for
det norske Storthings Sammensætning, som ere mest bestemmende
for hele dets Fysiognomi: Valgkredsenes Forpligtelse til at søge
de Repræsentanter, af hvilke Nationalforsamlingen sammensættes,
inden disse Valgkredses egne, forholdsvis snevre Grændser.

Thi ved denne Anordning — Bostedsbaandet — er det norske
Storthing ikke blot sikret en Sum af alsidig Lokalkjendskab, der
er dobbelt nødvendig ved Styrelsen af et saa udstrakt Land, med
store indre Uligheder i Næringsveje og Folkekarakter; men man
har fremfor alt faaet en uvurderlig Vished for, at ingen enkelt
Klasse skal kunne erhverve sig en Indflydelse og en Magt, der er
uforholdsmæssig i Sammenligning med dens Talrighed og
Betydningen af dens Interesser. Der er ofte bleven klaget over, at
Valgkredsenes og Repræsentantpladsenes Fordeling mellem By og Land
ikke er retfærdig, og Klagerne have snart gaaet ud paa, at
Bybefolkningen er for svagt repræsenteret i Forhold til sin præsumtive
Oplysning og sin Velstand; snart igjen har det omvendt hedt, at
Landbefolkningens numeriske Overlegenhed kræver en talrigere
Repræsentation fra Amterne. Dette er dog kun et Gradspørgsmaal,
ved hvis Besvarelse — i hvilken Retning den end kommer til at
gaa — det væsentlig altid vil kunne bibeholdes: at Repræsentationen,
saa længe Bostedsbaandet opretholdes, vil vedblive at være saaledes
sammensat, at dens egentlige Kjerne, Magtens sande Tyngdepunkt,
vil ligge hos et Antal Mænd, som ere udgaaede fra Folkets egen
Midte, som fra sit Repræsentanthverv igjen vende tilbage til sin
praktiske Sysselsættelse, og som ved de stærkeste Baand ere
knyttede til Hjemmets Jord og Folk.

Dette Forhold har ogsaa i andre Henseender en vidt forgrenet
Indflydelse paa Storthingets hele Karakter og Virkemaade. Det
har saaledes vistnok ikke lidet bidraget til at give Arbejdet i
Komiteerne en saa stor Betydning. I de Samfundskredse, fra hvilke
Størstedelen af de norske Storthingsmænd udgaa, ere Vilkaarene
ikke gunstige for Opøvelse i den egentlige parlamentariske
Veltalenhed, og der findes Repræsentanter, som under et langt
Storthingsliv aldrig fuldstændigt have kunnet vænne sig af med den
Uro, som uvilkaarlig betager En i det Øjeblik, man under
almindelig Stilhed tager til Orde for en større Forsamling i en Sag, der
lægger Beslag paa Interessen. Inden Komiteernes snevre Kreds er
dette ganske anderledes, og her er det derfor, at mange af
Repræsentanterne først finde det rette Felt for sit Arbejde og sin
Indflydelse. Baade i Samklang med de gjældende reglementariske
Forskrifter og efter hvad der næsten er bleven traditionelt inden
Storthinget, har derfor den Sagernes forberedende Behandling, som
de alle uden Undtagelse maa gjennemgaa i en af Komiteerne, faaet
en meget stor, ja man kan sige en under visse Omstændigheder
afgjørende Betydning. Imod en enstemmig Komiteindstilling er det
saaledes sædvanlig næsten umuligt at gjøre en principielt afvigende
Anskuelse gjældende ved Sagens endelige Afgjørelse i Storthinget.
Det er først gjennem Tilslutning til en Minoritetsindstilling, at et
Felttog kan aabnes med nogen Udsigt til Held.

Den mægtigste af disse Komiteer er den saakaldte Valgkomite,
den første, hvis Medlemmer vælges, og som har sit Navn deraf,
at den saa har at afgive Forslag til Besættelsen af de øvrige
Komiteer. Disse Forslag, som næsten altid følges, ere naturligvis af
overordentlig Betydning. Valgkomiteens forøvrigt noget ubestemte
Hverv gjør derhos, at den ogsaa undertiden ellers faar Sager af
større Betydning henskudte til sin forberedende Behandling, navnlig
naar det gjælder Nedsættelsen af tilfældige Komiteer, hvorhos den
i Kraft af sin stærke Sammensætning — den tæller 21 Medlemmer,
som altid vælges mellem Storthingets mest fremragende eller
ialtfald mest indflydelsesrige Mænd — stedse har en betydelig moralsk
Vægt som et Slags Storthing in nuce.

Et af de første Gjøremaal, som paaligger hvert Storthing, efter
at Fuldmagterne ere gjennemgaaede, er at vælge en Præsident og
en Vicepræsident saavelsom tilsvarende Embedsmænd for Odelsthing
og Lagthing. Disse Valg fornyes hver fjerde Uge, sædvanlig
saaledes at Vicepræsidenten rykker op til Præsident. Det Par, som
ved det første Valg i Thingssessionen er kommen paa
Præsident-pladsene, bliver i Regelen gjenvalgt; at en Præsident ved et
Omvalg midt i en Storthingssession er bleven dethroniseret, har neppe
hændt i Mands Minde.

Præsidenthvervet — navnlig i Storthinget og i Odelsthinget —
er alt andet end en Sinekure, og naar hertil kommer, at
Præsidenterne i Almindelighed tillige ere Komiteformænd, og at de desuden
altid høre til Thingets mest indflydelsesrige og mest betroede
Medlemmer og følgelig ofte nødes til at tage Del i Debatterne, er det
let at forstaa, at en Storthingspræsidents Hverv er blandt de mest
anstrengende, som kan paalægges en Repræsentant. Til Hjælp har
hver Præsident en Sekretær, der ligeledes hver fjerde Uge vælges
af Storthinget eller vedkommende Afdeling inden Medlemmernes
egen Kreds. Sekretæren, der har sin Plads ved Præsidentens Side,
deltager med ham i Optællingen af Stemmerne — Afstemning sker
enten ved at blive siddende eller rejse sig, eller ogsaa ved
Navneopraab — antegner de i hvert Møde fattede Beslutninger og oplæser
disse ved Mødets Slutning. Naar Oplæsningen er forbi — den
optager sædvanlig kun nogle Minutter — spørger Præsidenten, om
nogen forlanger Ordet, inden Mødet hæves, og hvis dette ikke
sker, erklærer han Mødet hævet.

De regelmæssige Møder i Storthinget og dets Afdelinger
begynde Kl. 10 om Formiddagen og fortsættes til Kl. 2—3. Om
Aftenen sammentræde Komiteerne. Naar det lider længere ud i
Sessionen, og Komiteerne saaledes begynde at være færdige med
sine Arbejder, holdes der ogsaa Eftermiddagsmøder i Storthinget
fra Kl. 5 til 8. En enkelt Gang, naar en Sag af større Betydning
er paa Dagsordenen, fortsættes Forhandlingerne ogsaa ud over denne
Tid, undertiden til Midnat og længere. Men dette sidste hører
dog til de store Sjeldenheder.

Den første Repræsentant, som Kl. 10 Fm. den 1ste Februar
hvert Aar — eller, hvis den 1ste falder paa en Søndag, da den
2den — regelmæssigt tager til Orde, er Repræsentanten for
Aalesund, der i Egenskab af Nr. 1 af de 111 (eller fra 1880 af 114)
Mænd — Repræsentanterne have sin Plads efter de i alfabetisk
Orden rangerede Valgkredses Rækkefølge — paa Kollegers og egne
Vegne anmoder Hr. N. N. om indtil videre at indtage den ledige
Præsidentplads, en Anmodning, som velvilligt efterkommes. Hr. N. N.
er den sidst under næstforegaaende Storthing fungerende Præsident
eller, ved Forfald for ham, Vicepræsidenten eller en af Afdelingernes
Præsidenter fra foregaaende Aar. Alderspræsidentskabet er ukjendt
i det norske Storthing.

*
Ladegaardsøen.

<small>(Af A. <sp>Munc</sp>h.)</small><footnote>A. Munch, Billeder fra Nord og Syd, Kristiania 1849, S. 129.</footnote>

*

Enhver Kristianiaboer er fortrolig med dette Navn; ved at høre
det udtale har man strax Forestillinger om landlige Glæder,
Lystfarter og Sommerballer, og man kommer gjerne, om end af
forskjellige Bevæggrunde, overens om det Udbrud: derude er det
dejligt! Ja vist er det dejligt paa Ladegaardsøen, saa dejligt, at man
maa forundre sig over, vort Norden kan frembringe en saa rig, saa
yndig, saa henrivende Plet; dog tvivler jeg højlig paa, at ret mange
gjøre sig et udtømmende Begreb om denne Dejlighed, ja, det turde
vel hænde, at de Flestes Kjendskab dertil blot skriver sig fra en
Snartur til Karenslyst eller Dronningbjerget, den Tid disse vare
offentlige Forlystelsessteder, eller fra en hastig Kjørsel rundt den
nye Kongevej gjennem Skoven. Men det er ikke ved en flygtig
Beundring af en almindelig søgt Udsigt, midt imellem klaprende
Thekopper og dampende Punscheglas eller skummende Ølkrus med
dertil hørende Politiseren, at Ladegaardsøen Naturdejlighed lader
sig fange og bevare i et trofast Bryst. Dertil hører gjentaget og
flittigt Besøg i den Stilhed og frugtbare Ro, som Naturen elsker,
en omhyggelig og kjærlig Opfatning af de forskjellige Partiers
Ejendommeligheder, en stadig Iagttagelse af Vejrforandringernes og
de afvexlende Belysningers Virkninger, en troende Indtrængen i det
stille Plantelivs Mysterier, alt Betingelser, som ved Terrænets
næsten totale Begrændsning af Sø blive lettere at realisere og samle
end paa et lige saa stort Strøg af Fastlandet. Det er ligesom de
milde Fjordbølgers Omgivelse har indhegnet og helliget denne Egn
til et Fredens og Skjønhedens Rige for sig selv, hvor Naturens
hele Rigdom og Ynde og lægende Kraft uhindret kan udfolde sig
for den, der fra Udenverdenens Larm og Forviklinger træt tyer
derind; medens til samme Tid den lave og smale Jordtange, der nu
forbinder Øen med Fastlandet, giver den alle dettes
Bekvemmeligheder, uden at forstyrre Økarakterens Isolerethed i nogen væsentlig
Grad.

Man tro ikke, at det først er den nærværende Slægt, der har
opdaget Ladegaardsøens Naturfortrin eller paaskjønnet dem. De
Rige og Mægtige blandt vore Forfædre viste allerede tidligt i
Valget af deres Boligers og Landsæders Beliggenhed en saadan Sands
for skjøn Omgivelse, at man kan være temmelig vis paa at finde
deres Herresæder eller Klostre eller større Gaarde anlagte paa
dominerende Steder eller i Situationer, som Naturen paa en eller
anden Maade har favoriseret. Intet Under at altsaa Ladegaardsøen
eller Bygdø,<footnote>I sin Beskrivelse over Norge i Middelalderen antager P. A. Munch, at Bygðey
egentlig var en Halvø, men blot forbundet med Fastlandet ved et smalt og lavt
Eid. N. Nicolaysen (Norske Samlinger II, 313) mener, at dette dog ikke bestyrkes
ved Jordsmonnets Beskaffenhed, da den Hals eller Jordstrimmel, som ligger mellem
Frogner- og Bestumkilen, højst sandsynlig blot hidrører fra opskyllet Sand eller
Grus, som de trende derværende Elve, Frogner-, Skøyens- og Holmenelv, har ført
ned til det oprindelige Sund. Naar man derhos lægger Mærke til det lave Eid,
som imellem Karenslyst og Dronningbjerget strækker sig omtrent fra Øst til Vest
tvers igjennem Ladegaardsøen, bliver det endog rimeligt, at denne oprindelig har
bestaaet af to Øer, nemlig den større Del, som ligger Syd for nævnte Eid og
sandsynligvis har været den egentlige Bygdø, og den nordlige, mindre Højde, med næsten
ligeløbende Sider og mod Nord begrændset af Bestumkilen. (N. Saml. II.)</footnote> som den før Reformationen kaldtes, allerede i Norges
første Middelalder var en Gjenstand for de Mægtiges
Opmærksomhed, beliggende, som den var, med al sin Frugtbarhed og al sin
Skjønhed i Midtpunktet i et af Landets mest dyrkede og civiliserede
Bygdelag, ligeoverfor Kongestaden Oslo. Og ingen Ringere faldt
Bygdø tildel end Norges Konger selv; ja endog disse fandt Øen
for mild og for skjøn for deres barske Idrætter og skjænkede den
derfor som Livgeding til deres Dronninger, hvis Krones skjønneste
Perle den siden længe blev. Blandt disse skjønne, højbaarne Fruer,
der holdt deres Sommerhof i Bygdøs grønne Lunde, nævnes
Euphemia, Haakon V.s ædle Dronning, hun, som søgte at bringe
Riddertidens skjønne Romantik og poetiske Duft over i de raa
norske Sæder og til den Ende lod en varmere Himmels sødere
Blomster, hin Tids Ridderromaner og Kjærlighedssagn og
Troubadourernes bløde Sange oversætte i det harniskklingende Oldnorsk
og udbrede blandt Folket, hvor de fandt megen Gjenklang. Mangen
skjøn Sommeraften har hun da vistnok med sine Fruer og Jomfruer,
med sine Pager og belevne unge Riddere, med sine Digtere og
Forelæsere lejret sig paa en af de mange dejlige Odder, der stikke
ud i Søen, og der, omgivet af rig Løvpragt og duftende vilde
Blomster, af kvidrende Fugle, af blinkende, hviskende Bølger, ladet
sig forelæse et af sine Yndlingsdigte, om Flores og om Blantseflor,
om den skjønne Melusine eller om Vigoleis med Guldhjulet, medens
der i Mellemrummene afvexledes med Citharspil og Sang, og
medens Dronningen lod sine drømmende Blik glide hen over Fjordens
aftenrødmende Spejl til Taarnene i Oslo og langs henad de
duftige Aaser, der i det Fjerne omslutte den sagte sig højnende,
frugtbargrønne Akersbygd. Naar saa en Fisker eller en Bonde
roede foran Odden i sin Baad og saa de skjønne, rigtklædte
Skikkelser deroppe under Træerne, grupperede om Fyrstindens ophøjede
Sæde i Midten, og bemærkede de gyldne Bægere og de saftige
Frugter, der bødes omkring af sølvglindsende Smaadrenge, og hørte
den skjemtefulde Tale og den liflige Strengeleg, da maatte han vel
tro, at se i Virkeligheden aabenbaret et af hine underfulde
Kjærlighedshoffer, hvorom der fortaltes saa meget i de nye Eventyr,
som Dronning Euphemia havde udbredt. Den sidste norske
Dronning, der ejede Bygdø, var Dronning Blanca, Magnus Smeks
Hustru; hun elskede Stedet saa, at hun solgte alle sine Ejendomme i
Sverige og flyttede hid. Ved sin Død testamenterede hun Øen som
Sjælebod til Hovedøens Herrekloster, i hvis Besiddelse den blev,
lige til alle denne rige Stiftelses Ejendomme ved Reformationen
bleve sekulariserede, og Ladegaardsøen, som den nu efterhaanden
kaldtes, blev lagt under Kronen eller senere Staten.

Med saadanne Fortidserindringer, der lægge sig som et fint
Slør over de grønne Enge og give Landskabet dybt Relief af Poesi
og Storhed, har jeg vandret omkring i Ladegaardsøens forskjelligste
Partier og mere og mere maattet finde og bekræfte, at de Gamle
forstode hvad de gjorde, at de kjendte den hemmelige Sympathi
mellem Menneskenes og Naturens Forhold, da de helligede denne
Ø til Norges Dronninger; thi dens Natur er i Sandhed dronninglig,
det vil sige en lige Blanding af Ynde og Majestæt, af rig Pragt og
ædel Simpelhed, af livsglad Klarhed og drømmende Melankoli.
Saaledes er det Parti af Øen, der strækker sig fra Hovedgaarden
langs med Frognerkilen, en eneste yndig og lystelig Park, ret skabt
for skjønne og ædle Kvinder at lystvandre i, saa at de deri kunne
tage sig ud som de dejligste Blomster blandt de andre. Her afvexle
grønne, smilende Enge og bølgende Kornagre med tætte 
Indfatninger af Løvskov, rige Lunde og Smaaskove af de forskjelligste
Træer, fra Birkens lyse Grønne til Egens dunklere Masser, hvorover
de høje Graner endnu give dybere Nuancer, uden dog at faa saa
megen Overmagt, at de kunne udbrede den for Naaleskovene egne
Tristesse. Næs efter Næs, tildels bevoxede med saadanne Lunde,
skyde ud bag hinanden i den blanke Fjordbugt, og imellem hver
af disse strækker sig sædvanlig en smal Dal, hvor Vegetationen
opnaar sin luxuriøseste Fylde, som oftest dertil ordnet og forøget
ved Kunsten.

Saaledes gaar det frem indtil den Brink med høje Graner, hvor
Oskarshal er bygget, hvor Kysten styrter sig dybt og stejlt ned
mod Fjorden, og hvorfra den gladeste Udsigt aabner sig mod
Akershus og Byen og mod den grønne Fastlandskyst ligeoverfor med de
utallige hvide Landhuse langs den klare Sø.

Paa den anden Side af Hovedgaarden derimod, langs
Vækkerøbugten og udenom, tager Øen sin alvorlige Karakter. Der hvælver
den store Granskov sine stille Haller, der slaa vildere Bølger fra
den aabne Fjord mod nøgne Klippestrande, der bygger og bor
den dybe, den dunkle og dog saa hjemlige Skovensomhed,
hvorefter man siden længes som til en Barndomserindring. Her synes
man at gjennemtrænges af Naturens inderste Aande, stille Fred
drager til Sindet og blid Længsel og Kjærlighed til Hjertet, naar
man her vandrer lydløst imellem de ranke Stammer paa den
fløjlsbløde Mosgrund, hvis dunkle Teppe smukt tegnes af den lyse, fine
Skovsyre, af Anemonernes tretungede Blade og af Linneas tusinde
smaa, fintrødmende Klokker, der blande deres søde Mandelduft
formildende i Naaletræernes skarpe, men friske Lugt, medens over
Ens Hoved gaar Grankronernes anelsesfulde Susen, fjerne, ubestemte
Lyd høres inde fra Tykningen, og Søens store, blanke Øje hist og
her ser ind gjennem Træernes Aabninger.

Har man gjennem vandret disse Skovstrækninger ud mod den
aabne Fjord, da optages man af en Række smaa, dybt i Granskov
og Klippegrund indrundede Bugter, hvis ensomme Taushed kun
afbrydes eller rettere gjøres mere bemærkbar ved de lange Bølgers
Skvulpen ind over de afslidte Lerskifer gjennem Tang og
Kiselstene og Sneglehuse, og hvorfra, man har den videste Fjernsigt flere
Mile ud i Fjorden, lige til de skyblaa Bjerge ved Drøbak. En af
disse Bugter bevarer en trist Erindring fra Norges nyere Historie.
En mørk Høstaften 1814 laa her en dansk Jagt sejlfærdig i Læ af
den sorte Klippekyst. Himlen var bedækket af sorte Skylag, der
drev tunge hen over Grantoppene, og Bølgerne brusede dæmpet;
det var, ligesom Naturen selv vilde skjule, hvad der skulde foregaa.
Et Tog af matglimtende Lygter bevægede sig ned gjennem Skoven;
de båres af dunkle Skikkelser, der samlede sig nede paa
Strandbredden i al Stilhed, uden at man hørte et Ord lyde. En Mand,
indhyllet i en Kappe, steg, fulgt af nogle faa Ledsagere, i en Baad,
der roede hurtigt ud til Skibet; det var Norges Konge, der her i
Mørket og i al Stilhed forlod sit Rige for bestandig og ikke engang
saa sig tilbage til de Kyster, som han efterlod indhyllede i Nattens
og Farens og Fremtidens Mulm. Det var den samme Kristian
Frederik, der i Dødens endnu tættere Mulm i Roskilde Kongegrav
saa belejligt fandt et Fristed for de Storme og Forviklinger, som
skulde bryde løs over hans andet Kongerige. Lige over denne
Afskedsbugt staar paa en Høj i Skoven et uanseligt Jernmonument
over den ædle, endnu saa elskede Prinds Kristian August; af
Inskriptionen sees, at det er rejst af Prinds Frederik af Hessen og
fornyet af Kristian Frederik — Norges Konge har der staaet; men
disse sidste to Ord har en fræk Haand udskrabet, dog Mærkerne
ere endnu synlige; saadanne Attentater paa at udrive et Blad af
Historien nytte kun lidet, de bidrage somoftest kun til netop at
levendegjøre Erindringen om de Begivenheder, de vilde udslette.

Fra de dunkle Skove med det Forbigangnes Stilhed og
Erindringer kan man derpaa snart ad den skjønne Allee, der fører over
Markerne hen til Hovedgaarden, gjennem dennes blomsterprangende
Have komme ud paa de lyse Steder midt paa Øen og derfra se
ud over de grønne, frugtbare Højder til alle Sider af Frognerdalen,
hvor Dagens Liv og Mennesker bo i Sommerens Fylde, men ogsaa
i det nærværende Øjebliks Møje og Strid.

*

Oskarshal.

<small>(Af P. <sp>Botten-Hanse</sp>n.)</small><footnote>Illustreret Kalender for 1854, S. 34.</footnote>

*

«Har Du seet Oskarshal?» spørger Embedsmanden herinde sin
akademiske Ungdomsven fra Landet, der blot ved hvert Decenniums
Slutning besøger Hovedstaden, for at komme noget bedre à jour
med Videnskab og Kunst, end han har kunnet ved Hjælp af
Kompendier af den nyeste tydske Filosofi og Dagbladenes Kunstartikler.
— «Har Du seet Oskarshal?» spørger den kunsterfarne Bydame sin
naive Slægtning eller Veninde fra Landet, der er kommen herind
for at lære at danse Mazurka og at spille Operastykker i Stedet
for Moderens forslidte Strauszere. — «Har du seet Oskarshal?»
spørger den unge norske Akademiker den skandinaviske Broder,
som er kommen herop i de hede Sommermaaneder for at afkjøle
sig i vor imaginære Kulde og se en Hovedstad, omkrandset af
sne-bedækkede Fjelde ved Santhans-Tider, en Hovedstad med liden
Smag og endnu mindre Kunstsands. Er Svaret Nej, saa heder det
i ethvert Tilfælde: «Men Oskarshal maa Du se, inden Du forlader
Byen; thi ellers kjender Du ikke det Bedste, vi have at opvise af
Kunst og Naturskjønhed. Jeg skal sørge for Billetter, saa rejse vi
didud imorgen Eftermiddag.»

Kommer Morgeneftermiddagen med Regn, saa tager man Vogne
og kjører da rundt Frognerkilen, forbi Kongsgaarden, igjennem
Løvskovpartier eller omhyggeligt plejede Lunde, afvexlende med
frodige Græsplainer og omgivne med Højder af mørke Naaletræer
i Baggrunden. Er det Solskin, lejer man en Baad og sejler lige
fra Piperviksbryggen til den af Ladegaardsøen fremskydende Odde,
hvorpaa Oskarshal hæver sig, dannende ved sin Hvidhed en stærk
Kontrast til den omgivende Furulund. Strax nede ved Stranden,
hvor man lander, hæver sig en for Hofpersonalet bestemt, mindre
Bygning. Fra denne til den egentlige Hal gaar man op ad en
Terrasse af huggen Granit, gjennem en Have, der ved lave Mure
er adskilt fra de vilde Omgivelser paa begge Sider og prydet med
oplivende Blomsterbed og kunstige Vandspring.

Naar man kommer op til Hallen og ind i den Gang, der
adskiller Spisesalen fra Bygningens Hovedparti, kan man være
temmelig vis paa at finde en Vogn paa den runde Plaine foran
Indgangen. Et Selskab Skuelystne er kommet i Forvejen og er inde at
bese sig. Man kommer saaledes til at vente en Stund; men
imidlertid tager man Bygningens Ydre i Øjesyn. Man beundrer den
Soliditet og den Smag, hvormed alt er udført; man udbreder sig
over Bygningens halv middelalderske, halv moderne Stil og over
dens smaa Dimensioner, idet man efter Øjemaal udkaster
Sandsynlighedsberegninger om, at det hele Hus knap kan rumme
Kongefamilien, da det, Taarne og Forsiringer fraregnede, ikke ser
synderlig rummeligere ud end en Præstebolig paa Landet. Man gaar
derpaa over til Bygningens Historie, hvortil enhver yder en faktisk
Oplysning, indtil man gjensidig ved: at Hallen er opført for Kong
Oskars Regning, idet Hans Majestæt herved saavel ønskede at
fremme den norske Kunst, som at have et Lyststed, hvor han
kunde ty hen, naar han opholdt sig her i Landet, samt at han selv
har valgt denne Beliggenhed for den herlige Udsigts Skyld, som
herfra tilbød sig over Byen og Omegn; at Grundstenen lagdes i
1847, at Bygværkets Arkitekt er en dansk Mand, Nebelong, men
at forresten blot norske Arbejdere ere blevne benyttede, og at alt
Billedhuggerarbejde og alle Malerier, der pryde Hallens Indre, ere
udførte af norske Kunstnere.

Efterat disse og lignende Bemærkninger ere gjorte, faar man
endelig Adgang. Naar man kommer ind i Spisesalen, udsættes
man for at blive uretfærdig mod Arkitekten, idet man næsten
glemmer at betragte hans med Kunst og Smag udførte Arbejde, Taget,
de herlige spidsbuede Vinduer og den kunstige Egetræes Paneling,
og henvender sin hele Opmærksomhed paa de i Panelingens Felt
indfattede Malerier, Frichs sex Landskaber og Tidemands bekjendte
Fremstilling af en norsk Bondefamilies Liv. Hine Malerier
fremstille den norske Natur i dens Storhed og Pragt, i dens Vildhed
og Mildhed, med livlige Farver; men Øjet forlader dem dog snart,
for at fængsles af de over dem i Frisen indfattede Tidemandske
Stykker. Her finde alle, selv de sletteste Kunstkjendere, noget
Hjemligt, noget Forstaaeligt og Bedømmeligt. Og derfor kan man
ogsaa være vis paa, at de Beskuendes Beundring her bryder ud i
Ord, og at der opstaar den livligste Debatteren om det Fortrinligste
blandt det Fortrinlige. Enhver vil have, hvad der af individuelle
Grunde tiltaler ham mest, anerkjendt, ogsaa af de andre, som det
Fortrinligste. Sværmere for det Idylliske holde paa Drengen og
Pigen paa Sæteren, hvor hun sidder og strikker udenfor Selet med
Gjeder ved Siden af sig, og han staar og blæser i Lur for at
divertere hende og den græssende Buskap i Baggrunden. Unge
Herrer søge at forstaaeliggjøre og unge Piger at skjule, at Frieriet
tiltaler dem mest. Hun er vidunderlig skjøn, her hvor hun sidder,
undseligt lyttende til den Elskedes Kjærlighedserklæring, pillende
paa sit Forklæde og i sin Henrykkelse glemmende Melkegryden
paa Vindskjæringen, der magelig kunde koge ud i Asken, uden at
hun mærkede det. Nogle føle sig mest tiltalte af Brudefølget med
dets bukkende Kjøgemester, dets drømmende Spillemand, dets
stirrende Klarinetblæser og den syvaarsgamle Gut med Kringlen i
Haanden. En gammel Kone finder denne hjertensglade Krabat at
være den fortrinligste Figur i hele Stykket, indtil det faktisk
oplyses, at paa de Steder af Landet, hvor Scenen maa tænkes, savner
man det Slags Bagværk, som han har i Haanden. Fra denne
festlige Scene vender man sig til en ganske modsat, «Familielykke»,
hvilken alle Yndere af Huslighed give Prisen. Her sidder den unge
Kone ved Siden af Hængevuggen med et halvaarsgammelt Barn
paa Skjødet, hvilket Faderen med inderlig Tilfredshed narrer til at
famle efter hans Tobakspibe. Fra denne fornøjelige huslige Scene
kommer man til Familielivets tragiske Optrin, hvor Fader og Moder
sidde ved det dødssyge Barns Leje. Her forstummer Kritikens høje
Ord. De Beskuende føle sig selv hensatte i Scenens tause
Virkelighed og vove ikke at afbryde den stille Fred, som hersker her.
Dog, denne sørgelige Scene afløses af en anden, hvorover Lykke
og Tilfredshed er udbredt i fuldeste Maal. Moderen sidder her
med et Barn paa Skjødet og hører paa den syvaarsgamle Datters
Lektie, medens dennes yngre Søster staar ved Siden og lytter saa
opmærksomt til, at hun nok «slipper Masken» i sin Strikning.
Samtidig hermed lærer Faderen Sønnen at binde Garn, en Bedrift,
som Sønnen ser ud til at have en fortrinlig Lyst til. Herfra
kommer man til den berømte Lystringsscene, hvis Lyseffekt vinder alles
Beundring, og hvis Figurers dramatiske Stilling i høj Grad
henrykker. Man bliver just enig om at give dette Stykke Prisen, da
en kunstforstandig Mand af Selskabet gjør et Anfald paa den
uskyldige Nymaane, der forstyrrer Høstnattens Mørke, og med det samme
opvækker en svær Mistanke mod Kompositionens Naturtrohed i det
Hele. Næste Scene, «den yngste Søns Afsked», er Gjenstand for
almindelig Beundring. De unge Damer ere mest henrykkede over
den vakre Gut, der forlader Hjemmet, og i hvis Træk en
sorgblandet Frejdighed og en romantisk Higen ud i Verden læses paa
en Gang. Mødre, der have følt, hvad slige Adskillelsens Øjeblikke
have paa sig, sympathisere mest med den grædende Kone, der
tørrer Taarerne væk med Forklædet, medens vise og værdige Fædre
især beundre den Erfarenhed og Livsvisdom, der taler ud af den
raadgivende og formanende Faders Træk. Sønnen er borte. Naar
vi komme til næste Scene, finde vi Ægtefolkene alene — gamle
og graa, søgende Trøst og Opbyggelse i Bøgernes Bog. De fleste
beundre det andagtsfulde Alvor, der staar præget i den læsende
Husfaders Træk, og den tilfredse Gudhengivenhed, som er udbredt
over det bedstemoderlige Ansigt. Men somme finde sig dog mest
tiltalte af Stuens landlige Nethed og Simpelhed, og enkelte mene
endog, at Kaffekjedelen, der staar paa Skakke paa Bordenden ved
Siden af den ærlige Husmoder, er det mest natursande og
ypperligste af alt. Dog, da Hallen endnu har meget andet, som fordrer
vor Opmærksomhed, maa vi forlade disse herlige Malerier, ved
hvilke vi allerede have dvælet for længe, fordi de nemlig have den
Egenskab, at de lokke enhver til en idelig gjentaget Beskuelse og
forlede selv kritisk uerfarne Mennesker til at blive Kritikere og
kolde Kunstbetragtere til at blive Sværmere.

Fra Spisesalen gaa vi over Gangen til Salonen, et Pragtværelse
i Ordets sandeste Betydning. Gulvet er parquetteret, af Alm, Eg
og Birk, Taget er prydet med rig Stukkatur og Væggene
bedækkede af udskaaret Arbejde og rødt Fløjels-Betræk, ved hvilke
broncefarvede Statuer af Odin, Harald Haarfager, Olaf Tryggvessøn, Olaf
den Hellige og Sverre, modellerede af Michelsen, ere anbragte paa
Konsoler. Rundt om Frisen er i Medailloner af udskaaret Eg
anbragt 18 Brystbilleder af karakteristiske Personligheder fra den
norske Middelalder, saasom af Krigere, Prælater, Statsmænd,
udførte i Zink efter Modeller af Borch. Hertil kommer et rigt
udskaaret Møblement i antik norsk Smag, og ligeledes med rødt
Betræk. Over al denne Pragt kaste de høje, farvede Spidsbuevinduer
en dæmpet Lysstrøm.

Fra dette Pragtværelse ile vi gjennem en Entré op ad en
Spiraltrappe til Bygningens anden Etage. Vi komme her til, hvad
man kunde kalde Kongens Dagligstue. Væggene ere rigelig prydede
med Malerier, Basreliefer og Skulpturarbejde, hvis Opgave det er
at forherlige vor berømte Sagnhelt Frithjofs Liv og Bedrifter.
Endnu et af Malerkunsten smykket Værelse have vi at betragte,
nemlig Dronningens Gemak, hvis Vægge ere prydede med
Dyre- og Frugtmalerier af den yngre Dahl og F. Bøe.

Igjennem de mindre Værelser i tredje Etage, ved hvis
hjemlige, landlige Simpelhed Beskueren især føler sig tiltalt paa en
behagelig Maade, ile vi hurtigt for at komme op paa Hallens Tag,
hvorfra en herlig Udsigt aabner sig til det omgivende Landskab.
Dog, da Udsigten her ikke er ganske fri til alle Sider, stige vi
snart endnu højere tilvejrs, op gjennem det polygondannede Taarn,
indtil vi befinde os paa en Veranda ovenpaa samme. Herfra aabner
sig en Udsigt til et Landskab, der sætter selv Folk, som have
skuet «Sydens yndige Steder», i den største Henrykkelse, ja man
hører ikke sjelden en Sammenligning med de lovpriste italienske
Landskaber, hvilken til vor Patriotismes store Tilfredsstillelse mindre
hyppig falder ud til de sidstes Fordel. Til den ene Side har man
den rige og fornemme Kristiania-Verdens talrige, smagfulde Villaer,
omgivne af Haver og Parker, til den anden Kristianiafjorden med
forbisejlende Skibe og begrændset i Vest af mørkegrønne Aaser,
og Jige for sig, i Sænkningen ved Fjordens Bund, Byen, udbredt
som et Lagen, med Villaer, Gaarde og Haver i den nærmeste og
blaanende Skovstrækninger og Aaser i den fjerneste Baggrund. Og
vender man sig om, saa har man hele Ladegaardsøen med de
herlige Parkanlæg liggende for sig, og længere borte Akers og Askers
vakre Gaarde, afvexlende med Skovstrækninger og vildere Partier,
indtil alt omsider taber sig i det blaanende Fjerne.

Vi begive os atter ned; men selv efter at vi ere traadte ud af
Hallen, ophøre ikke Gjenstandene for vor Betragtning. Vi have
Parkanlægene tilbage. Vi stige fra Rundplainen foran Indgangen
paa en Granittrappe ned over en stejl Bakke til højre, for at gjøre
en Vandring gjennem denne klassiske Øes mørke Skovpartier. Vi
vandre ikke længe i denne mørke Naaleskov, hvor kun de
makadamiserede Spadsereveje forstyrre Illusionen om Egnens Vildhed, inden
vi med Et befinde os paa den frodigste Græsplaine, gjennemkrydset
af Gange og oplivet af Havekulturens Frembringelser. Vandre vi
videre, komme vi, forbi et Drivhus med kjælne Planter, kuldskjære
Blomster, ind i en mørk Skovholt med de «stolteste, skjæggede
Graner», imellem hvilke en dansk Student, som vi have med os,
gyser for et Sammenstød med Mester Bamse, for hvert Skridt han
gjør. Og kan man vel fortænke den danske Broder heri? Alt er
jo her saa mørkt, alvorligt og vildt, at en Jotun, om han var
Gartner, ikke vilde kunne opdrive noget bedre af nordisk
imponerende Skovnatur. Men man behøver ikke at gaa længe, inden man
atter befinder sig blandt ganske modsatte Naturomgivelser, mellem
smilende Blomsterbed, der lade os glemme vort Lands strenge
Klima. Thi her skifter Naturen ved hvert. Skridt Udseende, saa at
den med Rette kan siges at have paataget sig et Janusansigt. Men
trods denne idelige Afvexling, trods denne Sammenblanding af
Sydens Yppighed og Nordens Alvor, af Naturens vilde og
Havekulturens kunstige Frembringelser, hersker her dog en vidunderlig
Harmoni.

*

Kristianias Omegn.

<small>(Af <sp>Bernhard Herr</sp>e.)</small><footnote>B. Herre, En Jægers Erindringer, 3. Opl., Kristiania 1875, S. 71.</footnote>

Paa flere Steder omkring Kristiania skal man have ondt ved
med Bestemthed at afgjøre, hvor det dyrkede Land ophører, og
hvor den vilde Skov begynder. Den egentlige opdyrkede Bygd
blander sine grønne Enge og gule Agre med tilstødende
Skovpartier, mægtige Skov- og Fjeldstrøg, hvis Karakter man vel tydeligst
kan forestille sig, naar man ser de smukke, bølgeformige
Bærum- og Askeraaser. Herfra begynde disse Skove, der strække sig
igjennem Lier, Bærum, Ringeriket ned igjen til Sørkedalen, Hakedalen og
Hadeland og over til Sigdal og Krødsherred.

Denne ubestemte Grændse imellem Skov og Bygd er især
paafaldende i vestre Bærum. Bygden trænger sig imellem Kulsaas og
og Værksaasen paa den ene Side og Askeraaserne paa den anden
Side i en spids Vinkel op til Finskoven, der tilhører Bærum. Gaarden
Vøjen er ligesom Hjertet i denne — jeg havde nær sagt hovedløse
— Bygd. Den sidste egentlige Gaard i denne Trakt er Isi; men herfra
og en Mils Vej i Omkreds vrimler det af smaa Skovpladse. Lidt
nedenfor Vøjensæteren, der er at betragte som Vinkelens Toppunkt,
har man en Udsigt, der om Dagen, naar Solen kaster sit fulde
Straalelys over Landskabet, er for rig og afvexlende til Emne for
et Maleri og næsten trættende for Øjet; men en Kveldstund, naar
Maanen har hævet sig op over det fjerne Ekeberg og gyder sine
Sølvstraaler over de slumrende Partier, da er det dejligt at dvæle
her. De mørke Aaser tage trofast, men dog saa blidt det lavere
Landskab i sine Arme og dække med sine lange, usikre Skygger
de mindre smukke og altfor regelmæssige Gaarde, der ligge under
Aaserne. De Partier, hvorover Maanen nu breder sit gjøglende
Lysteppe, ere derimod vel skikkede til at modtage denne
eventyrlige Klarhed. Grundenes vexlende Karakter i Højder, Flader og
Bugter frembyder skjønne Overgange af det milde Lys og den dybe
Skygge. Her sortner Naaleskoven, og hist falder Skinnet paa
Grupper af store Løvtrær. Sandvikselven, der langt herfra, ovenfor
Syd- og Nysæteren, har sine Kilder, strømmer gjennem Landskabet, og
man ser Straalebruddet i de hurtige Elvbølger. Men den Ro, der
saaledes hviler over dette Felt, er dog ikke at ligne ved de tætte
Skoves hemmelighedsfulde og trygge Stilhed; det er, som om disse
duftige, maanelyse Egnes Naturaand hviskede til mig, at Freden er
kortvarig, og at Morgenrøden hæver Trylleriet. Da har Landskabet
tabt sin stille Pragt, og da er denne Taushed byttet med Travlhed
og Vindskibelighed. I Solbelysningen viser dette udstrakte Felt sig
saa broget og udstykket, at man snarere ledes til at udvælge sig
et enkelt Punkt for Betragtningen, end til at dvæle ved
Overskueisen af det hele. Skovene, der sees fra denne Højde, danne for en
stor Del usammenhængende Strøg og Flekker, mellem hvilke de
storagtige hvide Proprietær-Huse med røde Teglstens-Tage paa en
meget forstyrrende Maade gjøre sig gjældende, thi den mørke
Naaleskov beholder i enhver Omgivelse noget af sin alvorlige Vildhed,
der kun slet stemmer med en overfladisk Kulturs Puds og
Pyntelighed, medens Løvtræernes smidigere Natur og husvante Væxt
forstaar at finde sig i alt.

Jeg hvilede engang paa en klar Sommermorgen under
Vøjensæterens største Hængebirk. Egnens ypperste Fuglejæger, den
gamle Thorbjørn Bistum, sad hos mig og pegede ud i Landskabet
paa en ny Rydning, hvor enkelte afkvistede Graner endnu ragede i
Vejret. Der tømredes allerede paa de øverste Omfar af et stort
Vaaningshus, og der slog Røg op af et Par løst opsatte Bræddehytter
i Skovbrynet. «Der skal vel blive gjævt nu», sagde Thorbjørn, «og
byagtigt Stel i alle Maader; men bedre og likere var det, da
Fugleleken stod paa derover i sorte Skoven. Skov skal være Skov, som
Gud vil; men Storfanten vil have det anderledes.»

En Bondejæger bemærkede engang, at Krokskoven, Hadeland
og Hakedalen kunne de aldrig ødelægge; thi baade Landskabernes
Bygning og den Skovbund, der er i disse Strækninger, ville hindre
den værste Fremfærd. Dette er vel saa. Men Bymanden, der
søger hid af Kjærlighed til Skovlivet, trøster sig især ved
Vegetationens Kraft paa dette Felt. Om ogsaa Skoven fældes, voxer
den dog frodigt igjen; om end ikke Granerne staa, til de blive
dygtige Tømmertrær, udbrede de alligevel over disse Egne en
Skovduft, som Øxen tildels har fjernet fra Lier og Bærum. Og denne
Skovduft bliver friskere og mere gjennemtrængende, naar man gaar
nordover og kommer ind i Højdemarkerne i Hakedalen og Hadeland.

Disse Marker ere ganske forskjellige fra de sydlige og vestlige
Skovstrækninger. Naar man fra Brække i Maridalen lader sig sætte
over Vandet, er man snart inde i de vildeste Fjeldtrakter, der paa
sex—otte Mil findes omkring Kristiania. Her ere Fjeldene mere
udstrakte og uvejsomme end noget andet Sted, og hvor Skoven
afbrydes, hindre Søer og Elve, Urer og Styrtninger Gangen. Gjennem
de andre Skove, som jeg har omtalt, tyder Branden og Kulbunden
paa Hugst og Drift; men her findes ingen saadanne Aabninger.
Ødemarkerne ere adspredte og sees mest paa Højderne; thi først
efterat Vinden har fældet Granen, har Øxen skilt den fra Roden;
og over Rødder og Vindfald og mellem gamle Graner skyder den
nye Skov frodigt i Vejret. Et Høstprospekt er værdt at betragte
her. Fjeldene hæve sine graalige Isser nøgne op mod Himmelen,
den vaade Lyng hænger grædende over den haarde Skrænt; men
længere nede i Lierne og Dalene staar Skoven endnu mørk og stærk,
den stride Bæk styrter sig ned af Aasryggen, og enkelte Partier af
Rognetrær have hist og her indsprængt sin røde Pragt i den mørke
Skov. Ravneflokken flyver ustadigt i Lien, og nede i Dalen, ved
Bredden af et Kjern, stiger Røgen op af Hytten paa den ensomme
Gaard.

*

Den norske Lods.

<small>(Af Le <sp>Gassicke Goodchil</sp>d.)</small><footnote>E. Sundt, Om Husfliden i Norge, Kristiania 1867—68, S. 47.</footnote>

Hvaløer-Lodsen kan ikke tilgavns drive sin Dont, med mindre
han har en udmærket god Baad. Hvaløerne ligge paa Østsiden af
Indløbet til Kristiania-Fjorden, inderst inde i den store Havbugt
mellem Lindesnæs og Skagen, med Norge paa den ene Side og
Sverige paa den anden. En sjelden Gang kan Lodsen fra sit Hjem
se et Fartøj, som langs den svenske Skjærgaard kan have nærmet
sig Øerne; men som Regel maa han opsøge Skibe langt tilsøs, og
han sejler ofte lige til Kristiansand i Vest og Skagen i Syd. Han
maa holde Søen i alle Slags Vejr i mange Dage, en Uge,
undertiden to. Hans Baad maa derfor være en god Søskude; den maa
ogsaa sejle godt; thi ofte opdage flere Lodser Fartøjet samtidigt,
baade fra Havnene langs Kysten og Hvaløer-Lodser i Søen, og der
opstaar en Kapsejlads; det gjælder, hvem der kan komme først.
Nu prøves Baadens Egenskaber og det med en haard Prøve; Sejl
spares ikke, men Baaden flyver over de høje, toppede, fraadende
Bølger. Øverst paa Bølgen, hvor den «topper», farer Fraaden
brølende paa begge Sider af Baaden, langt højere end Dækket, ligedan
som om man for igjennem Braad og Brand, og saa daler Baaden
ned imellem Bølgerne, hvor det er saa lunt, at Vinden næsten tages
af Sejlene, og Baaden retter sig, ligesom samlende Kraft til atter at
bestige den kommende, rullende, taarnhøje Bølge. Her maa man
have et skarpt Øje og en stø Haand til sikkert at styre Baaden; den
mindste Uagtsomhed kan have Undergang til Følge; Baaden kan kastes
om af Søen, eller en Braadsø kan falde i Sejlet og kantre den. Den
farligste Sejlads skal være med Vinden paa Laaringen eller paa en let Slør;
i denne Stilling skal Baaden ved uagtsom Styring lettelig kunne rulle
udover en toppet, hul Bølge, omtrentlig som udover et brat Fjeld,
naturligvis kastet over af Søens Magt. Det er ogsaa farligt at lense
for-de-Vind med forceret Sejlføring; Baaden kan trækkes under agter,
eller ialtfald saa langt under, at de fremstormende Bølger let kunne
fylde den. Undertiden, naar en Lods træffer et Skib langt ude i
Søen, vil Skipperen ikke tage Lodsen ombord, førend han kommer
længer ind; Lodsen maa da se til at følge med Skibet i sin Baad.
Blæser det haardt, sejler Skibet fortere end Baaden, og til at hjælpe
paa dette, forcerer Lodsen gjerne Sejl. Medens baade Lodsen og
hans Gut ere begge ved Baaden, ere de fornødne Kræfter til rigtigt
at kunne haandtere den tilstede; men naar Lodsen kommer ombord
i et Fartøj, er Gutten efterladt alene i Baaden. Sker dette, som
det saa ofte gjør, en mørk, stormende Høstaften, langt ude i Havet,
er det virkelig en Stilling, som kræver Aarvaagenhed, Udholdenhed
og Mod. Alligevel ere mange af disse Lodsgutter ganske unge
Drenge, og ikke saa ganske sjelden med liden Øvelse. De ere dog
i en haard Skole, og naar de, som beskrevet, ere overladte til sig
selv, ere de bragte til en Stilling, hvori de tvinges til alene at stole
paa egen Omtanke, og Faren fremkalder, skjærper og udvikler deres
aandelige Kræfter. Jeg har kjendt flere af disse Lodsgutter, som
have været mørkrædde paa Landjorden, enkelte i temmelig høj Grad;
men jeg har aldrig hørt, at Frygt for Mørket, i den Forstand,
besværer dem paa Søen, naar de i de lange Høstnætter ere saa ganske
alene i Mulm og Mørke. Jeg tænker mig, at deres
Indbildningskraft og alle deres Aandskræfter ere saa optagne og
anspændte af deres Stillings Farlighed og af den tvingende
Nødvendighed af uhindret at kunne bruge alle sine Evner, at der ikke er
levnet Rum for dunkel, ubestemt, overtroisk Frygt. Mangen Gang
maa disse Gutter, naar de træffe Modvind, holde ud i to, tre eller
fire Dage og Nætter, og dette er utvivlsomt den haardeste Side af
Lodslivet. Men iblandt en Hvaløerbaads mange fortræffelige
Egenskaber er ogsaa den, at om Vejret er nogenlunde moderat, kan man
stryge Sejlet, hale Fokken ikke fuldt klos, optage Rorpinden og
lade Baaden skjøtte sig selv; den ligger da paa Vejret, dukker op
og ned og, som Lodserne udtrykke sig, flyder paa Søen som en
And. Under saadanne Omstændigheder kan Lodsgutten gaa ned og
koge Kaffe, og det har hændt, at naar han har været aldeles
udmattet af lang Vaagen, har han vovet at lægge sig til at sove, uden
at frygte stort for andet, end at blive oversejlet af et Fartøj. Uagtet
Lodserne stadig holde Søen i næsten alslags Vejr paa en
Kyststrækning, hvis Farlighed i Mørket og usigtbart Vejr tilfulde er
bekjendt, omkomme kun faa af dem paa Søen, og naar dette sker, er
det gjerne saa, at Lodsen falder i Vandet ved at borde et Fartøj,
eller at han ruller overbord, men højst sjelden at hans Baad gaar
under, medmindre han er saa uheldig at komme op i en Brænding.
En enkelt Gang imellem kan en Lodsgut sejle sig bort, gjerne paa
sidstnævnte Maade; men endog dette sker meget sjelden.

*

Et Besøg paa Eidsvold.

*

Blandt de mange Udflugter i Kristianias Omegn, som det kan
lønne Umagen at foretage, er der en, som frembyder en særlig
Interesse ved de historiske Minder, der knytte sig til den. Trods
den Ærbødighed, hvormed enhver norsk Mand eller Kvinde
omfatter Traditionerne fra 1814, hører det imidlertid til Sjeldenhederne,
at nogen søger hen til det Sted, til hvilket de nærmest ere knyttede:
Eidsvold Jernværk, Mødepladsen for den Rigsforsamling, der gav
Norge dets nye, selvstændige Forfatning, Grundloven af 17de Maj
1814; og for ti, som have besøgt Ringerike og pligtskyldigst
beundret Udsigten fra «Kleivens svimlende Portal», finder man neppe
mere end en eller to, som har valfartet til «den Krybbe, hvor
Norges Frihed blev født», som Syttendemajens og Frihedens kaarne
Sanger, Henrik Wergeland, har kaldt Stedet i de Linjer, han har
indridset i et af Vinduerne i Rigsforsamlingssalen.

Den Del af Eidsvold, med hvilken man under Kjørselen til
Jernværket stifter Bekjendtskab, er et af temmelig dybe og hyppige
Indsænkninger gjennemskaaret Sletteland, omgivet af Aaser, som
længere borte hæve sig til en ikke ubetydelig Højde. Plogen har
brudt sig Vej og aabnet brede Strækninger i de store Skove, som
før i Tiden dækkede denne Trakt, men som nu i selve Bygden blot
staa igjen som smaa Lunde. Det heles Karakter er aaben og
frugtbar, og en talrig Befolkning er samlet paa Sletterne heromkring.

Paa Skraaningen af en af disse Indsænkninger ligger den
Bygning, i hvilken i 1814 Rigsforsamlingen afholdtes. Lige nedenfor
den løber en liden Elv, som her udvider sig til en Dam. Opover
Bakken og rundt Bygningen strækker der sig en Park af høje,
gamle Trær, Popler og Birke, over hvis tætte Kroner Husets
lange Vinduesrækker og høje Tag stikker op. Man kjører op ad
Bakken, tager af til Venstre og staar foran Bygningens paa dens
Tverside beliggende Façade, der flankeres af tvende Portnerstuer.
I en af disse boede indtil for faa Aar siden en af de senest
gjenlevende Eidsvoldsmænd, Sergeant Hans Haslum, en rask gammel
Gubbe paa over 80 Aar, der gjerne selv viste den Besøgende
omkring og med den Gamles snaksomme Omstændelighed dvælede ved
Erindringerne fra de betydningsfulde Dage, da han selv fra Geledet
kaldtes til at spille med i et stort historisk Drama.

Man træder først ind i en rummelig Forsal, der strækker sig
gjennem mere end Husets halve Længde, og hvor Trappeopgangen
til det øvre Stokværk findes, men fra hvilken vi først ville tage
Vejen gjennem den Række af mindre Værelser, som ligge i det
nedre Stokværk, og som i 1814 dels benyttedes af Prindsregenten
Kristian Frederik og hans Følge, dels gjorde Tjeneste som
Spiseværelser for Rigsforsamlingens Medlemmer, hvis Fællesmaaltider
mangen Gang kun vare en Fortsættelse i mere ubundne Former af
de Forhandlinger, som havde optaget Formiddagen, og ved Siden
deraf ofte oplivedes af patriotiske Taler, Skaaler og Poesier, de
sidstnævnte især af Forsamlingens utrættelige Versemager, Provst
Frederik Schmidt. Her nede er i Midten, som en Fortsættelse af
Forsalen, den store Havesal, med dens mørke, begrændsede Udsigt
gjennem Parkens tætte Alleer og Buskadser. Rundt omkring findes
her i alle Værelser en Mængde hemmelige Gjennemgange og smaa
Gjemmesteder, Alkover og Skabe — disse bekvemme, kuriøse
arkitektoniske Paafund, som Nutidens lyse, regelmæssige Elegantse
har banlyst fra vore Huse. Længst inde er et lidet Værelse, dækket
med Boghylder fra Gulvet op til Taget; Dagslyset falder, dæmpet
af de tæt udenfor staaende Trærs grønne Løvskjærm, ind gjennem
et eneste bredt, men lavt Vindu. Her findes Gjemsler og uopdagelige
Skabe i Overflod. Man trykker paa en Fjær inde i en Boghylde,
og denne glider tilside og viser et halvmørkt Rum, fra hvilket man
kan høre ethvert Ord, som siges i Bibliotheksværelset, og som
tillige er stort nok, til at man i fornødent Fald her for nogen Tid
kan finde et Tilflugtssted, der er saa vel skjult, at selv det skarpeste
Øje skulde have vanskeligt for at opdage Adgangen til det. En
anden Hylde lader sig ogsaa skyde tilside, og man staar ved
Indgangen til et andet, end mindre, end mere forborgent
Bibliotheksværelse, et sandt Studiernes og den stille Betragtnings Sanktuarium.
Tanken fylder uvilkaarligt de tomme Hylder med Rækker af disse
Bøger i Skindbind og med Guldsnit, som de norske Rigmænd
dengang bragte med sig hjem fra England, og som nu udgjør vore
Bogsamleres Vellyst. Man ser igjen opstillet i Vindueskarmen nogle
af disse sirlige Miniaturportrætter, hvis fine, bløde Farvenuancer
passe saa godt til Originalernes blege, i Salonernes Drivhusluft udviklede
zarte Elegantse. Skrivebordet er bedækket med smaa
Elfenbensfigurer, kinesiske Dukker, Bøger, Breve og Papirer, af hvilke en
Blomst eller en efterglemt Handske stikker frem, og foran det
sidder en Herre med et interessant Udseende, saadan en
artistisk arrangeret Personlighed som den, der lyslevende træder os
imøde fra det som fysiognomisk Tidsbillede betragtet saa værdifulde
Portræt af den i sin Tid navnkundige Rigmand, Skjønaand og
videnskabelige Dilettant Bernt Anker, som hænger i et af de andre
Værelser. Her har han stængt sig inde — kanske for at forsøge,
om ikke denne ubevogtede Ensomhed skulde kunne friste
Sanggudinden til at skjænke ham nogle af de Gunstbevisninger, der i
Virkeligheden ere Gjenstanden for hans Hjertes dybeste Attraa.

Men vi vækkes af disse rekonstruerende Betragtninger ved vor
Førers prosaiske Bemærkning, at disse to Værelser nu anvendes til
Kjøkken, naar der ved Syttende Maj-Festen eller ved andre
højtidelige Lejligheder holdes Kalas i den gamle Bygning. Da maa man
ogsaa for Lejligheden bringe Møbler did; thi den Restaurering, der
er foretaget med Huset, og hvis Formaal var at sætte alting
saavidt muligt i den samme Stand som den, hvori Bygningen befandt
sig i 1814, har endnu ikke naaet saa langt som til at anskaffe et
Møblement i Tidens Stil. Det er nøgent og tomt i Værelserne
hernede, og vi skynde os op til den store Sal i andet Stokværk,
til hvilken de Minder især knytte sig, som kaste sin Glands over
den gamle Bygning.

Her var det nemlig, at fra den 10de April til den 19de Maj
den Forsamling holdt sine Møder, der af Norges Prindsregent var
bleven sammenkaldt for, som det i det aabne Brev hed, «at antage
en Regjeringsform, som fuldkommen og bestandig kan betrygge
Folkets Frihed og Statens Tarv». Det er en lang, ikke meget
bred Sal, med et stort Vindu i hver Ende. I 1814 var der ved
Langvæggene opstille tre Rækker med rødt Klæde overtrukne,
amfitheatralsk opadstigende Bænke, hvor Repræsentanterne havde
sine Pladse, og som kun lod en smal Gang aaben midt i Salen.
Under det ene af Tvervinduerne havde Præsidenten og Sekretæren
sine Pladse ved et paa en Forhøjning anbragt Bord. De simple,
uhøvlede Bordvægge vare klædte med Granbar, og den eneste
Prydelse, Salen dengang havde, var tvende Malerier, det ene
forestillende Prindsregentens unge Søn — den senere danske Kong
Frederik den Syvende — den anden Norges bedste Ven blandt
Kongerne af det oldenborgske Hus, Kristian den Fjerde, «et
Billede», heder det i en senere Beskrivelse, «i hvilke nogle troede
at finde en paatagelig Lighed med Regenten». De tvende Billeder
hænge nu igjen paa samme Sted, det første af dem skjænket af
Kong Frederik den Syvende selv. Men til dem slutter der sig nu
en hel Række andre, nemlig Portrætter af alle dem blandt
Rigsforsamlingens Medlemmer, af hvilke saadanne have kunnet skaffes
tilveje. I kunstnerisk Henseende har kun faa af dem noget Værd;
de ere malede af forskjellige Hænder, i forskjellig Størrelse og
Maner, og nogle af dem ere ligefrem daarligt gjorte. Men det er
jo ogsaa især det rent Fysignomiske, som Interessen fæster sig ved,
og det i saa Henseende ejendommelige kan man i de fleste Tilfælde
temmelig let dechifrere ud af den klodsede Udførelse.

Naar man staar foran en saadan Række Portrætter af Mænd
fra en og samme Tidsalder, der have været kaldede til et vigtigt
alment Hverv, og som derfor maa antages overhovedet at have
repræsenteret Tidens Tænkesæt og Sjælsretning, dens Idealer og
dens Mangler, dens Forhaabninger og dens Arbejde, da vil man
ogsaa gjerne i disse Fysiognomier søge noget Fælles, en
Gjennemsnitskarakter. Den kan hos den enkelte træde mere eller mindre
stærkt frem; men der er hos hver et Glimt, en Side af den. Vilde
man forsøge, med et enkelt Ord at betegne, hvad der er det
Fremtrædende i de Fysiognomier, som nu her, fæstede paa Lærredet,
se saa stille og rolige ned paa Beskueren, men som dengang inden
disse samme Vægge belivedes under Stemningernes Vexel, saa
kommer man det rette kanske nærmest, naar man kalder det en
moderat Forstandighed. Der er neppe mere end et Par af disse
Fysiognomier, over hvilke der hviler et Strøg af Genialitet; men
der er en Række klare, kloge Ansigter, snart som hos en Jakob
Aall med et Præg af Studerekammerets stille Eftertanke, snart som
hos en Gustav Peter Blom Bureaukratens rutinerede Sikkerhed, snart
igjen, som hos en Skare Almuerepræsentanter, talende om den
naturstærke, betænksomme Klogskab, der har mere af Instinktet
end af den bevidste, gjennemreflekterede Sjælsevne ved sig, og
som det ensomme Liv, den uafbrudte Kamp med en haard,
modstridig Natur i saa høj Grad udvikler hos den norske Bonde. Der
har neppe været samlet nogen stor Sum af Lidenskab bag disse
stærke Pander, ialtfald ikke den Slags Lidenskab, som løber af
med Forstanden; og naar man staar foran en Jonas Reins, en
Nikolai Wergelands Portrætter, synes man ogsaa at forstaa, at det
blomsterrige, i Antitheser og rhetoriske Pragtformer frembølgende
Sprog, som vi møde i deres Taler, mere var en Frugt af
Tidsaanden, mere et Offer paa den raadende Smagsretnings Alter, i det
højeste kanske Udslaget af en letbevægelig Fantasi, end en
Overstrømmen af Lidenskabernes stærke Flom.

I fredelig Endrægtighed møde vi nu her Modstanderne ved
hinandens Side, den unge Kristian Magnus Falsen, «Grundlovens
Fader», som man har kaldt ham, Manden med det sydlandsk
ildfulde Blik, der ikke vilde tænke sig sit Fædrelands Fremtid
anderledes end som et isoleret Kongerige under Kristian Frederiks Scepter,
og paa den anden Side Fuldblodsaristokraten Herman
Wedel-Jarlsberg, ogsaa et af de Fysiognomier, der i Vuggen have modtaget
Geniets Stempel, Lederen for den Minoritet, der alene saa Norges
Skjæbne betrygget i en Forening med Sverige. Dette var jo det
Spørgsmaal, der mere splittede Meningerne end Arbejdet paa Landets
fri Forfatning. Paa Falsens Side, udgjørende det saakaldte
Selvstændigheds- eller Prindseparti, finde vi Forsamlingens Majoritet med
saadanne Mænd til Ordførere som den fint dannede, veltalende, men
ogsaa om sin Overlegenhed vel bevidste Professor Georg Sverdrup,
den kloge, betænksomme Vilhelm Friman Koren Christie, der senere
under Foreningsforhandlingerne med Sverige viste sig som Norges
mest fuldendte Diplomat, den pathetisk veltalende Præst Jonas Rein.
Omkring Wedel samler sig en Skare ikke mindre dygtige Mænd,
den gamle Magnat Peder Anker, Severin Løvenskiold, Jakob Aall,
Nicolai Wergeland — alle kloge og omtænksomme Mænd, hvis Ideer
dengang dog endnu ikke lykkedes at vinde Indpas hos Forsamlingens
og Folkets Flertal.

I de Værelser, som grændse nærmest til den store
Forsamlingssal, har man begyndt at anlægge et Portrætgalleri af andre
Mænd, som have spillet en mere fremragende Rolle i Norges nyere
Historie. Samlingen er blandet, men vil, fortsat og udfyldt, kunne
faa en ikke ringe Interesse.

*


Det gamle Hammer.

<small>(Af en Beskrivelse forfattet i Tiden 1617—1624 af <sp>Michael Andersen Aalbor</sp>g.)</small><footnote>Budstikken, B. 2 (1821), S. 788.</footnote>

*

Hammer Domkirke var meget herligen beprydet med al
Behøring baade inden- og udentil. Paa det store Taarn var 16
forgyldte Fløje med store forgyldte Knapper paa. Paa det andet Taarn
var 10 forgyldte Fløje, ogsaa med forgyldte Knapper, og paa hver
Fløj var en forgyldt Hane med tvende store forgyldte Kors paa;
og var Kirken inden udi paa det Herligste ziret og beprydet med
kostelige Formalinger, med herlige formalede Stole og prægtige
Døre for. Der var og et meget stort og prægtigt Orgelværk, med
megen anden usigelig Ornament og Prydelse, saasom meget herlige
Messeklæder og Bøger, saavelsom 4 Altere, alle forgyldte, som udi
den Tid var brugeligt. Udi bemeldte Kirketaarn hængte herlige
Klokker og et mægtig skjønt Sejerværk med Timeklokker, som
hængte paa Gavlen og vendte til Kommunitetet. Der var og en
stor høj forgyldt Spir over Taarnet med forgyldt Fløj og Knap,
saa at hver Gang Vejret blæste noget haardt, kunde man lang Vej
høre Lyden af Fløjene.

Udi Kong Haakons Tid stod Hammers By i Flor og bedste
Velmagt. Anno Domini 1300 fandtes udi Hammers By 1800
væragtige Mænd, som boede der den samme Tid. Naar Kongen eller
hans Ombudsmænd vilde holde Mønstring en Gang hvert Aar udi
Hammer, da blev Hammers Borgere skift udi 2de Parter, hver Part
med sin Fennike med Norges Konges Vaaben eller Hoffane, som
var blaa og gul. Siden den store Mandedød var, da er Hammers
Kjøbstad med sin Herlighed bleven formindsket, og siden Tid efter
Tid er Aaslo bleven formeret og til Velmagt opkommen; siden
tabte Hammers Borgere.

Der fandtes ogsaa udi Biskop Sigurds Bøger og Breve, at udi
hans Tid (1381—1418) var 1123 berustede og væragtige Mænd udi
Hammer; men der fandtes 3000 voxne Folk af allehaande Slags,
baade Piger og Drenge, som ginge til Sakramentet om Paasketider,
foruden Kvinder og Børn og vanføre Folk, som ikke kunde komme
til Kirken for deres Skrøbeligheds Skyld.

Iligemaade var det saare lysteligt om Sommeren, naar nogen
roede omkring Hammer By, thi alle Urter gave saadan herlig Lugt
fra sig. Og de Pilgrime, som rejste til Rom og den hellige Grav
saavelsom gjennem mange andre Steder og Lande, de gjorde deres
største Flid, at hvo som kunde føre med sig til deres Fædreland
igjen nogle af de vellugtende Urter, Frø eller Trær, de vare meget
kjærkomne, og de elskede meget paa den Tid en Slags Træ, som
kaldes Engeltorn, hvilket gav fra sig en meget herlig Lugt.

Hammers By var og i de Dage begavet af Gud med meget
godt. Udi de Dage var der træffelige Frugthauger med allehaande
Frugt, som Landsens Lejlighed kunde taale; der var Humlehauger,
Pære- og Abildhauger, Kirsebærhauger og megen anden god Frugt,
som nyttelig var, og var det en meget ringe Borger, der ikke havde
aarlig af sin Frugthauge en halv Læst Most og Kirsebærdrank af
hvert Slags til sit Huses Fornødenhed at fortære, foruden hvis han
kunde sælge og sende sine Venner til Foræring; og vankede der
altid det, som godt var, og var der nok baade udi Hammers By
og paa Bygden deromkring.

Byens Bygninger med Gader og Stræder samt Fiskevand og
anden Herlighed strakte sig til Furuberget og derfra til
Flagstadbroen og siden alt Landet, som ligger paa den vestre Side af
Flagstad-Elv, og derfra til Aspeholmen, hvor Byens Fiskegaard og den
anden Del af Byen mødte imod. Der skulde de allesammen møde
paa en vis Tid og svare til Byens Ret i alle Maader, baade til
gejstlig og verdslig Øvrighed.

*


Finskoven.

<small>(Af <sp>Eilert Sund</sp>t.)</small><footnote>E. Sundt, Beretning om Fante- og Landstrygerfolket i Norge, Kristiania
1850, S. 192.</footnote>

*

Midt inde mellem de norske og svenske Bygder have flere
Familier af kvænske Finner i lange Tider havt Tilhold; paa
den vidtløftige, skovbegroede Aasstrækning mellem den sydlige
Del af Hedemarkens Amt i Norge og Vermland i Sverige,
paa begge Sider af Rigsgrændsen, er endnu en saare mærkelig
Levning af denne Koloni af Nybyggere fra Finland, Finskoven som
den heder paa den norske Side, Finmarken som den kaldes paa
den svenske.

Det var en skyet Sommermorgen 1848, jeg fra Gaarden
Hofaas, i Brandvold Annex til Grue Præstegjæld i Solør, red op over
den Aasstrækning, som paa den østlige Side begrændser Glommens
Dalføre, for ind mod den svenske Grændse at komme ind paa
Solør Finskov. Den første Del af Rejsen var en almindelig
Sætertur; Vejen førte mig forbi flere i den yderste Rand af Skoven
liggende Sætre, som tilhøre de norske Dalgaarde. Det af Finnerne
beboede Strøg ligger længere inde og er om Vinteren, naar Sætrene
staa tomme, ved et nogle Mile bredt, mennesketomt Skovland
adskilt fra den norske Bygd nede ved Glommen. Da jeg tog Afsked
fra den sidste Sæter, var det med en Følelse, som om jeg skulde
begive mig ind i et fremmed Land. De regnsvangre Skyer laa
tungt over de mørke Aaser; der var dystert rundt omkring mig, og
ingen Vej, men kun Sporene af Skovfinnernes Fødder, som havde
afslidt Lyngen over Stenuren, og hist og her nogle Stokke, lagte
som en Bro over en strid Skovbæk eller en altfor blød Myr, vidnede
om Civilisationen i Finnernes Rige. Jeg var halv ængstelig, da jeg
efter to Miles Ridt nærmede mig til den første Finnegaard,
Græsbjerget ved Skadsen-Søen, og henvendte mig til den første Fin; jeg
tænkte mig, at han, den foragtede Fremmede her i Landet, vilde
undse sig ved at tale om sin Finneherkomst og kanske betragte
mig med mistænkelige Blikke. Men hvor blev jeg ikke behagelig
overrasket! Paa min ligefremme Ytring om, at jeg ikke havde
andet Ærinde end at besøge Finnerne og se, hvorledes de havde
det, bød han mig fornøjet og trohjertig ind i sit Hus og lod sin
Datter sætte for mig en Skaal Melk, førte mig omkring paa sin
Gaard — han var, hvad kun faa Finner ere, Selvejer — og viste
mig den Myr, han netop med stor Anstrengelse havde renset for
Sten og forvandlet til Agerland, ledsagede mig omkring til sine
Naboer og introducerede mig hos dem med nogle finske Ord, som jeg
ikke forstod, men som skaffede mig samme gjæstfri Modtagelse hos
dem alle. Her var jeg virkelig som i et fremmed Land, der
udmærkede sig ved den Behagelighed, at alle dets Indbyggere forstode
mit Modersmaal, skjønt de sig imellem talte et andet. Deres
huslige Indretninger viste mig ogsaa helt fremmede Sæder. Finstuerne,
navnlig de ældre, bestaa af et temmelig stort Rum, i hvis Hjørne
der er anbragt en stor muret Ovn som en Bagerovn med Bænke
paa Siderne, der yde et særdeles varmt Leje; disse Ovne ere ogsaa
om Sommeren stadigt og stærkt ildede, — en Nødvendighed, sige
Finnerne, fordi de efter sin hyppige Færsel i Myrerne altid
komme hjem med vaade Klæder. Røgen gaar ikke op
gjennem nogen Skorsten, men udbreder sig i den øvre Del af Værelset
og slipper ud gjennem den af de fire paa Væggene anbragte
Glugger, som holdes aaben. Finnerne selv trivedes godt i denne
Varme og Røg, som meget snart generede mig. Til denne
nøjsomme, tarvelige Levemaade, som alt vidnede om, og til det
afsondrede, ensomme Liv passede ogsaa ret godt den store
Gjæstfrihed, som jeg mødte overalt paa Finskoven; Gjæstfrihed er jo det
vakre Træk, som Rejsende saa ofte tillægge netop saadanne
Folkeslag, som kun kjende det lavere Kulturlivs simplere Sæder.

Med en svensk Fingut til Vejviser vandrede jeg — thi ingen
Hest var at faa — videre. Nu blev det Dagsregn; her var
melankolsk i denne lidet beboede Skovtrakt, og Gangen under de
dryppende Trær og i det vaade Lyng, op og ned ad de bratte Stier
og over betænkelige Myrer, blev dobbelt tung, da det tilsidst viste
sig, at Fingutten slet ikke var rigtig kjendt. Efter 2 Miles højst
besværlig Marsch stode vi endelig paa Toppen af en Aas,
hvorunder Rogden-Søen udbredte sin store, mørke Flade. Ved dens
Bred, ganske nærved, laa Kalnæsset, Maalet for Vandringen, og
Røgen fra Husene viste mig, at jeg endnu skulde træffe Folk oppe.

Paa Gangen gjennem den adspredt liggende Husklynge hen til
den Fin, til hvis Gjæstfrihed jeg var bleven anbefalet, kom jeg forbi
en Badstue. Badstuen er et sikkert Tegn paa, hvor vidt den finske
Nationalitet strækker sig ud over Skovbygden. Den finske
Røghytte er nu ofte ombyttet med en norsk Stuebygning; men hvor
en Fin bor, vil man overalt finde en Badstue ved Siden af. Det
var Lørdagsaften nu, Renselsestiden, og her var livligt omkring den
rygende Bygning.

Jeg havde ikke siddet længe hos min Vært, før en fortræffelig
Ørret stod anrettet for mig, og efter Maaltidets Vederkvægelse
morede det mig dobbelt at lægge Mærke til det ejendommelige Liv
rundt om mig. Der var paafaldende mange Mennesker forsamlede
i Huset, nogle langvejs fra, men alle Finner; det lod til, at Finnerne
betragte sig som hjemme i hinandens Huse. De kunde alle tale
Norsk, skjønt enkelte af dem, ældre Kvinder og Børn, vare
faamælte i Samtaler paa dette Sprog; men paa deres bløde, jeg kunde
næsten sige affekterede, dialektfri Udtale hørte man snart, at Norsken
var et tillært Sprog, og det var tydeligt, at de først vare i sit rette
Element, naar de talte Finsk, det udelukkende Omgangssprog
mellem dem selv indbyrdes, og det aldeles rent og uforvansket
Finsk.

Man maa ikke forestille sig disse Finners Legemsdannelse
saadan som Lappernes; de ere store og velvoxne, og jeg kunde ikke
saaledes som de norske Bønder, der vare mere fortrolige med
Ejendommelighederne i deres Fysiognomi, adskille dem fra Nordmændene,
hvem de ogsaa lignede i Dragt.<footnote>Jeg maa dog erindre de nette «Finsko», flettede af Remmer af Birkenæver, og
den af samme Slags Fletning dannede «Finkunte», et Slags Skreppe eller Randsel
— begge finske Opfindelser, endnu brugelige i Finland, men som allerede de Norske
have taget efter.</footnote> Men de leve et højst besværligt
og møjefuldt Liv, de allerfleste som Husmænd. De drive noget
Agerbrug; men Kornhøsten slaar ofte fejl for dem, og kun faa af
dem have mange Kreaturer at drive paa Græsgang.
Arbejdsfortjeneste med Tømmerdrift ernærer de fleste, og i et Hus saa jeg
Brød, hvis meste Bestanddel var Bark og Mos. Dels paa Grund af
deres Livs Møjsommeligheder, dels maaske ogsaa som Arv fra deres
Moderland, ligger der et tungsindigt Træk over deres Væsen, og
de klagede selv over den Sydemän tauti (Hjertesyge), som fulgte
dem i deres ensomme Skovliv. Men det var et belevent, dannet
Bondefolk. De allerfleste havde foruden sit Modersmaal ogsaa lært
Norsk til Fuldkommenhed, og dette maa nødvendig have bidraget
til at udvikle og hæve deres Sands. Jeg traf ogsaa Finner, som
læste og skrev baade Norsk og Finsk ganske korrekt. En ung
Finnepige, der længe havde været i Tjeneste nede i den norske
Bygd, sang for mig, og det, som mig syntes, med en ren Stemme,
der var det vakre finske Sprog værdig, nogle paa Finsk oversatte
Sange af Frithjofs Saga og forklarede mig derefter med stor
Nøjagtighed de Smaaforandringer i Oversættelsen, som Sprogenes
grammatiske Forskjellighed havde medført.

Omtrent ved Aaret 1600 kom de første Nybyggerfamilier til
disse Egne. Nogen Tid før havde de, uvist af hvad Aarsag, maattet
forlade sit Fædrehjem, og i Sverige, hvor de droge ind, var man
vel forlegen med dem, indtil Kongen faldt paa at anvise dem et
nyt Hjem i den vidtløftige og dengang ubeboede Skovstrækning i
Vermland op mod den norske Grændse. Her indrettede de sig
snart saaledes, som de havde været vante til i Finland; de fældede
store Skovstykker og brændte Braater, i hvis Aske Rugen trivedes
fortræffeligt; der var ogsaa god Anledning for dem til Fædrift, og
naar en Braate, udmagret efter nogle Aars Rughøst, maatte
gjenlægges til Græsgang, kunde de forøge sine Hjorder. Kolonien har
vist voxet raskt og trængte snart til større Rum; hinsides Grændsen,
paa den norske Side, saa Finnerne ligedanne granbevoxede Bakker,
store, folketomme Strækninger, hvor vel kun nu og da en
Elgsdyrjæger eller Bjørneskytte fra de norske Bygder som snarest strejfede
over. Hist og her i Skovene finder man ogsaa ved Siden af en
Myr Hobe af Aske og Slagg, Levninger efter Nordmændenes
Arbejde i ældre Tider med at brænde Myrmalm. Det var nok de eneste
Tegn paa, at de norske Dalboere i de Tider, da Tømmerhandelen
endnu ikke dreves i det Store, havde tænkt paa at gjøre sig
disse Urskove til Nytte, og Finnerne mente vel, at de uden at
fornærme nogen Mand kunde udstrække sin Braatebrænden og plante
sit Finneliv ind over Grændsen paa norsk Grund.

Det var netop ved Røgden-Søen, beretter Sagnet, at den første
Finne-Familie fæstede sit Bo, og det var fornemmelig derfra, at
Slægten udbredte sig videre mod Syd og Nord og Vest. Naar en
Fin-Gut vilde gifte sig, bandt han sig et Ris af Birkekviste fra fem
forskjellige Træer og lagede det saa, at den Pige, han elskede, i
Uvidenhed om hans kjelne List kom til at benytte sig af det ved
Lørdagsbadet; der laa Tryllekraft i dette Ris, indviet som det var
med Tryllesange, og hun kunde ikke nægte ham sit Ja. Nu tog
han sin Øxe, fældede et Skovstykke, tømrede sig af nogle af
Stokkene en Koje og en Badstue, brændte de andre og saaede Rug
i Asken. Naar Øllet var brygget af en Del af den høstede Rug
— thi at berede sig Malt af Rugen er en gammel Skik mellem
Finnerne — førte han sin Brud hjem og med hende alle de dejlige
Sange, hun bar i sit Bryst. Snart kunde det blive Tilfældet, at
man maatte gaa længer bort fra Hus for at finde bekvemme Bakker
til Braatebrænden; thi den engang brændte Skov udmagredes hurtigt.
Da slog flere Naboer sig sammen, læssede nogle Melsække og den
til at oprode Jorden imellem Stene og Stubber indrettede «Finplog»
og andre Fornødenheder paa en Oxe og dreve den hen til det
udseede Sted; her slagtede de Oxen og levede af dens Kjød, medens
de udførte Arbejdet. Naar Høsten kom, drev de to Oxer hen,
slagtede den ene til Næring, medens de høstede og indrettede sig
et nyt Braateland til næste Aar, men lod den anden bære Kornet
hjem.

Denne idylliske Fred skulde dog ikke vare længe. De norske
Sæterpiger kom vist med stor Forskrækkelse hjem og fortalte om
de fremmede Folk dybt inde i Skovene, og Bønderne kunde vel
ikke være ligegyldige ved disse nye Naboers Færd. Man betragtede
dem vel som Fanter; der blev naturligvis klaget til Øvrigheden, og
allerede 1648 udkom der en Forordning om, at disse «Skovfinner»,
som anrettede Skade «ved Veidefang og Fiskeri», enten skulde
forføje sig bort eller ogsaa paa lovlig Maade erhverve sig Ret til
at bo og bygge paa Skoven. Finnerne have nok ikke strax fundet
det fornødent at holde sig dette Lovbud efterrettelige; thi det
maatte oftere gjentages. Der forefaldt vel ofte smaa Stridsscener
mellem dem og de norske Bønder og Lensmænd; navnlig er det
berettet — og Finnernes Sagn indeholde endnu dunkle Erindringer
derom — at de svenske og norske Finner i Krigstider toge
Lejligheden i Agt til i Fællesskab at udføre smaa Felttog — eller
Røvertog — paa Bøndernes Sætre og Gaarde, snart paa den norske,
snart paa den svenske Side. Der maatte saaledes udvikle sig et
meget spændt Forhold mellem Finnefolket og dets Naboer, og den
almindelige, endnu den Dag idag ikke uddøde Tro paa Finnernes
Trolddomsmagt maa have forøget Uviljen imod dem i samme
Forhold, som der blandede sig Frygt i den.

Der var dog noget ved Finnerne, som gjorde, at man, om
man end havde Mod dertil, ikke kunde bekvemme sig til at gaa
paa dem med Magt og Haardhed heller; man kunde ikke ganske
anse dem som Fanter. Et Sagn vil oplyse dette. Nogle Bønder
havde i Forbitrelse mod en Finnefamilie, som uden Forlov havde
nedsat sig i Skoven, samlet sig mandstærke og kom pludselig over
dem med det Forsæt at jage Troldfolket bort; men i Hytten fandt
de — en Bibel og en Violin. Dette var jo saa vakre og
menneskelige Tegn, som det kunde være; de Forbitrede forbløffedes,
forligte sig med Finnerne og gik stilfærdige bort. Saaledes forligtes
nok Størstedelen af Finnefolket lidt efter lidt med Landets Herrer
og erhvervede sig Ret til at bebo de Skove, de allerede havde
taget i Besiddelse. Disse Skove vare vel mest Almenningsskove,
dels Kongens, dels Bygdernes Ejendomme, og man kjendte
dengang ikke deres Værd, saa Finnerne vist for en ringe Penge kunde
bygsle eller endog kjøbe sig Stykker deraf. Nu kunde de i Ro
og med fornyet Flid fortsætte sin Braatebrænden, og Finnerne
fortælle endnu, hvorledes deres lykkelige Forfædre rejste ned i Bygderne,
solgte den fede Braaterug og kom op igjen med blanke Dalere.
Saaledes er det vist, at en Afdeling af denne Finnekoloni, der var
trængt saa langt op mod Nord som til ind i Trysil Præstegjæld,
til Osen-Vand, i Slutningen af forrige Aarhundrede florerede i lovlig
Orden og Velstand; de fleste Finner der vare Selvejere, agtedes
lidt efter lidt som jevngode med de norske Bønder og
sammensmeltede derfor med dem, saa at der nu ikke er Spor tilbage af
deres fremmede Nationalitet der i Bygden.<footnote>I de senere Aar har Finskogens Indbyggere mere og mere smeltet sammen
med den omboende Befolkning. Professor Retzius bemærker efter en Rejse, han i
1874 havde foretaget did, at i adskillige Bygder, saavel i Vermland som i Dalarne
og i Norge, der for nogle Aartier siden hovedsagelig eller for en stor Del beboedes
af Finner, er det finske Sprog aldeles døet ud eller lever kun igjen i en Del
Stedsnavne og i et Faatal Ord, hvis Betydning den nulevende Befolkning neppe kjender.
I andre, fjernere liggende Bygder er det finske Sprog endnu det, Folket benytter sig
imellem. Men alle Finner, som Prof. R. paa sin Rejse havde truffet paa, kunde
ogsaa tale Svensk og Norsk, og de syntes i Almindelighed ikke at lægge nogen
videre Vægt paa sin oprindelige Nationalitet.</footnote>

*


Solør.

<small>(Af H. <sp>Schulz</sp>e.)</small><footnote>H. Schulze, Fra Lofoten og Solør, Kristiania 1865, S. 114.</footnote>

*

Hvor ligger Solør, og hvilke ere det berømte Lands Grændser?
Folk, som ikke kjende nøjere til Tingen, have et ubestemt Begreb
om, at Solør indbefatter hele Glommedalen lige fra Aursundssøen
til Romeriket idetmindste, og at alle Landsfolk, som komme til
Kristiania i Marked og Sankthans, ere Solunger. Men dette er ikke
Tilfældet. Det egentlige Solør bestaar af Bygderne søndenfor
Elverum og indtil Kongsvinger, altsaa de gamle Præstegjelde Hof og
Grue, som nu ere delte i 5. Indtil for ganske faa Aar siden var
Solør forenet med Vinger og Odalen under en Skriver og Foged,
og derfor gik gjerne ogsaa Vingersokningen og Odølerne
ligeoverfor Fremmede som Solunger, skjønt det ikke kan nægtes, at der
allerede, naar man kommer ud til Vinger, viser sig en
Forskjellighed i Folkekarakteren, ligesom en bestemt Forskjel viser sig, naar
man kommer over Elverums Grændser. Det er kun til det
egentlige Solør, jeg i efterfølgende Skildring vil holde mig. Enhver ved,
at Solør er et af vore rigeste Skovdistrikter. En stor Del af
Distriktet optages af vidtstrakte Moer eller Aaser med svage
Forhøjninger, og selv hvor Fjeldkarakteren er fremtrædende, rager dog
ingen Top saa højt op, at den overstiger Trægrændsen, endsige
naar Snegrændsen. Kun enkelte Fjeldkamme, som Blaaengen i
Vaaler og Ravfjeldet i Brandvold, have nogen videre Højde eller
ere træbare. Gran- og Furuskoven voxer frodigt bortover disse
Moer og opefter Aaslierne, og Terrænet gjennemskjæres overalt af
mindre Elve og Bække, som ved Hjælp af Damme og Mineringer
ere gjorte flødbare, og hvorigjennem Tømmeret flødes frem til
Glommen.

Men saa rigt som Distriktet er paa Skov, saa fattigt er det
som Jordbrugsdistrikt. Langs Glommen er Jordbunden fordetmeste
skarp Sand, meget fattig paa de Bestanddele, som Kulturplanterne
behøve til sin Næring. De lavere liggende Strækninger staa om
Vaaren gjerne under Vand og ligge derfor til naturlige Enge og
Havnegange.

Der, hvor Oversvømmelsen ikke rækker hen, begynder
Jordbruget. Sandjorden er let at bearbejde og giver rig Afgrøde af
Korn og Poteter, men den fordrer ogsaa meget stærk Gjødning og
vil ikke gjerne bære Hø. Længer oppe paa Moerne bestaar
Jordbunden af en Slags meget fin, rødagtig Sandjord, noget blandet
med Ler. Denne Jord er kraftigere; men ogsaa den fordrer mere
Gjødsel og trænger til mere Arbejde. Endelig er Jorden i
Aaslierne mere muldholdig; men Jordbunden er mere tungvint, og Jorden
er gjerne vandsyg.

Naar man vil optage et nyt Stykke Jord paa Moerne eller i
Nærheden af Glommen, ser det meget magert ud, og der skal mange
Aars Brug og meget Gjødsel til, før man kan faa nogen sikker
Avling. Paa de gamle Gaarde derimod, som have været drevne i
Aarhundreder, har der efterhaanden dannet sig et Plogmaal af
Muld, og man kan deri se endog meget vakre Avlinger.
Overhovedet har man her ikke saa meget at klage over Frugtbarheden
– naturligvis alt relativt til de rige Kornbygder — som over den
Omstændighed, at den tidlige Nattekulde saa ofte ødelægger Grøden.
Kun ganske enkelte Gaarde kunne siges at være ganske fri for at være
frostlændte. Ellers fryser det tidlig mere eller mindre overalt, og
inde paa Skoven og i Nærheden af større Myrer gives der endog
store Gaarde og Pladse, hvor der ikke paa mange Aar høstes
modent Korn.

Jordbrugerne have derfor i Regelen meget at kjæmpe med, og
kun den Omstændighed, at alt, hvad man kan sælge, i Regelen
betales meget højere end andetsteds, kan gjøre Arbejdet lønnende.
Det er naturligvis Skovdriften, som betaler disse højere Priser, og
det er den, som overhovedet holder Distriktet oppe. Dersom ikke
Skoven var, vilde Solør ikke kunne føde Halvdelen af sin
Befolkning.

Men hvorlænge vil Skoven vare? Ja, det er et Spørgsmaal,
som har været opkastet i Aarhundreder, og som rimeligvis endnu i
Aarhundreder vil beskjæftige enkelte dybsindige Hoveder. Man har
nu i lange Aarrækker spaaet, at det engang maa blive forbi med
Tømmerdriften, men mere og mere Tømmer bliver der hvert Aar,
og det kan ikke skjønnes, at Skovene endnu ere udtømte.

Det er en Kjendsgjerning, som ikke kan benægtes, at
Dimensionerne ere blevne mindre end for 30–40 Aar siden; men
Tylvtetallet er steget saa overordentlig, at der vistnok aarlig leveres flere
Kubikfod Træ virke end før.

Det er mange Aarsager, hvorfor der nu leveres mere Tømmer
til Salg end tidligere, og som tillige ville bevirke, at der for
Fremtiden vil blive leveret meget. Først og fremst maa nævnes, at
Folk paa Grund af de høje Tømmerpriser nu ere meget mere
forsigtige med sin Skov end før. Braate brændes ikke længer, og
med Hensyn til, hvad der forbruges til Gjærdefang, Brænde og
andet til Husfornødenhed, er Ejeren gjerne saa forsigtig som bedst
muligt. At hugge friske Træer til Brænde, ansees nu som en stor
Uvorrenhed, og der hentes heller flere Mile inde paa Skoven af
Tørt og Top. Dernæst have de høje Priser bevirket, at Tømmer
kan drives frem med Fordel fra Steder, hvor det før ikke lønnede
sig, og Toptømmer, som før blev liggende igjen i Skoven, afsættes
nu med Fordel. Videre maa det bemærkes, at Skoven lettere
producerer sig til de mindre Maal end til de større, eller med andre
Ord, den voxer hurtigere i Begyndelsen end senere. Naar man
nu endelig lægger Mærke til, hvilke umaadelige Strækninger Solørs
Skovdistrikt indeholder, og at det Meste deraf er af den bedste og
vexterligste Skov i Landet, saa tør man vel haabe, at Faren for
Skovødelæggelsen ikke er saa stor, som det kanske ser ud til.

Det er en Erfaringssætning, at jo magrere Jorden er, desto
dygtigere plejer Folket at være. Den rige Jord føder sin Mand,
uden at han behøver at stræve meget; men den daarlige kræver
baade strængere Arbejde og mere Eftertanke. Dette virker paa
Indvaanerne, Slægt efter Slægt, og giver Folkekarakteren sin
Ejendommelighed. Ved Siden deraf øver Tømmerdriften sin Indflydelse.
Det er et raskt og haardført Liv derinde paa Skovene, enten vi
se hen til Arbejdet om Høsten med Hugning og Lunning, om
Vinteren med Tømmerkjøringen eller om Vaaren med Flødningen.
Endelig have alle Skovdistrikter sine vexlende Konjunkturer, snart
Overflod og snart Mangel, og ingensteds er det saa let for en
«simpel» Mand at slaa sig op, men maaske ingensteds heller saa let for
en formuende Mand at blive Fant («fantasere», som det heder).

Alle disse Omstændigheder have virket sammen til at give
Solungen hans Karakter, og man behøver ikke at tage sin Tilflugt
til Konjekturer om Oprindelse fra en anden Stamme, for at forklare
den mærkelige Forskjel, som der i Virkeligheden er mellem Folket
i Solør og Nabodistrikterne. De anførte fysiske og økonomiske
Omstændigheder forklare alt fuldkommen tilfredsstillende.

Naar man i Korthed skal karakterisere Solungen, maa man
kalde ham livlig, letvint, godhjertet og opvakt, omtrent en
Sangviniker, men med noget mere Tilsætning af Energi og
Udholdenhed, end der i Regelen plejer at følge denne Slags Karakterer.
Men ligesaa letvint som han er i al sin Gjerning og Bedrift, ligesaa
løs er han i sin Tale og vistnok ikke saa sjelden i sine moralske
Principer. En stor Forbrydelse, især en virkelig gjennemtænkt og
planmæssig Ugjerning, vil man sjelden eller aldrig se Solungen
begaa. Men derimod et lidet Kneb, en Vridning paa Sagen, det tror
jeg oprigtig talt, at man altfor ofte finder, allerhelst naar det
gjælder Heste- eller Skovhandel, eller det gjælder at udhale en
Betaling, som man ikke kan præstere. At «krangle til Jonsok»
ansees for den ærligste Sag af Verden; men saa betaler ogsaa Solungen
uden et Muk sine Omkostninger. Hvor løs Solungen ialmindelighed
ansees af sine Naboer, ser man blandt andet deraf, at der i
Østerdalen – det sindige, alvorlige Østerdalen – virkelig gaar som en
Folketro, at et Solungsvidne ikke i Rettergang er saa paalideligt
og derfor ikke gjælder saa meget som et Vidne andensteds fra.
Nu — dette tror jeg er overdrevent, eller rettere, jeg ved det
bestemt af min egen lange Erfaring i den Retning. Men vist er det,
at det mange Gange er vanskeligt for Solungen med hans varme
Hjerte og levende Indbildningskraft at holde sig fri for at tage Parti
eller farve Fremstillingen selv i saadanne alvorlige Sager.

Saalænge man kun har med Solungen at bestille i selskabelig
Henseende, kan der ikke tænkes et mere behageligt eller
omgjængeligt Folk, og Gjæstfriheden er saa stor, at den undertiden
endog drives til Upligt eller videre, end Vertens Evne burde
tillade. Jeg tror derfor ogsaa, at Alle, som blot har kjendt os fra
den Side, ikke kan andet end rose Folket.

Men Vrangsiden af Billedet er, at Forretningsmændene ikke
liker Solungen nær saa godt. Det vil sige, handle med os ville
gjerne Alle; men der findes vel heller Ingen, som i længere Tid
har plejet saadan Omgang med os, uden at de ende med at klage
over, at vi ere nogle uefterrettelige Slubberter. Ja, det kan nok
hende, at vi ere det ogsaa; men Forholdene har mere Skyld end
Folket. Konjunkturerne for Trælasten vexle jo stadig, og de
ekonomiske Forholde her oppe paavirkes paa det Allerføleligste deraf.
Dernæst er det saa, at en stor Del af Befolkningen i Virkeligheden
er Handelsmænd. De spekulere i Skove, og de spekulere i at
sælge Varer, og en saadan Handel kan ligesaavel gaa galt her som
andetsteds i Verden. Endelig maa bemærkes, at Fortjenesten baade
for Skovejeren og for dem, som skulle kjøre og fløde, ikke flyder
jevnt hele Aaret igjennem, men koncentrerer sig paa enkelte Tider.
Da er der Penge blandt Folk, men siden slet ikke. Dette bevirker
ogsaa en Ustøhed i Klareringen af alle Forpligtelser.

Overhovedet maa man sige, at Solungens Uefterrettelighed i
det Væsentlige viser sig deri, at han betaler sent, og ikke i, at han
aldrig betaler. I Tømmerhandelen gives der aarlig flere Hundrede
Tusinde Specier i Forskud paa Tømmerleverancer efter Kontrakter,
som indgaaes i Sankthans. Det er sandt, disse Kontrakter opfyldes
ikke altid prompte; men i det Store taget tabes der vistnok kun
en højst ubetydelig Procent i Forhold til de store Summer, som
udsættes. Noget større Tab have maaske de Kjøbmænd, som levere
Varer her opover; men i Forhold til Omsætningen bliver vistnok
ogsaa her Tabet ubetydeligt. Og ved Siden deraf maa bemærkes,
at Solungen ikke plejer at være saa vanskelig paa Kvaliteten af
de Varer, som leveres ham, ligesaalidt som han plejer at prutte.
Det ligger ikke i hans Natur.

Jeg omtalte før, at der ingensteds var lettere for at slaa sig
op end her. Er det en rask, dygtig Karl, som forstaar sig paa
at bedømme Skov og paa at drive Tømmer – der skal et eget
Vet til det ogsaa – saa gjør han en Skovhandel og tjener ofte
mange Penge. Har han ikke selv Kredit, saa gaar han i
Kompagni med En, som har, og de dele da Fortjenesten. Saalænge
Spekulationerne indskrænkede sig til Skovkjøb til Ejendom, gik det
ialmindelighed godt, og mærkeligt er det, at man næsten ikke kan
paavise en eneste slig Handel, hvorved Kjøberen tabte. Vistnok
var det ofte saa, at Handelen saa fortvivlet ud, naar den blev gjort;
men heldige Konjunkturer, større Tømmerpriser og Skovens jevne
Tilvæxt rettede gjerne paa Sagerne. Men anderledes blev det, da
man begyndte at kjøbe Skov til Udhugst. Man gjorde sig
naturligvis ikke den Ulejlighed at eftertælle de Trær, som man kunde
faa til et vist Maal; men man sendte en Mand afsted, som saa
paa Skoven. Dels forstod nu denne ikke at bedømme, hvormeget
der kunde hugges, og dels blev han bestukken af Skovejeren, og
der tabtes paa den Maade mange Penge. Og ikke det alene, men
Skovene lede meget ved denne Trafik. Thi Kontrakterne vare gjerne
saaledes stipulerede, at der kunde hugges saa smaat, at det ofte ikke
lønnede sig at drive Tømmeret frem. Alligevel blev der hugget;
thi Forpagteren havde gjerne solgt betydelige Kvanta til
Lastehandlerne under Ansvar af Mulkt; og for at undgaa denne hug han
da ned for Fode, saalænge der blot blev en Stok saa stor, at den
kunde blive mærket. Ved denne Fremgangsmaade tabte alle Parter.
Nu er det blevet noget stilfærdigere i Udhugsthandlerne; men de
drives dog endnu. Man kan forøvrigt ikke absolut fordømme
Udhugsthandlerne; thi det er uomtvisteligt, at den Ene kan være langt
dueligere til at drive Tømmer end den Anden og udbringe mere af
det. Men det er Sagen at faa det Hazardøse og ofte Uvittige
bort af Kontrakterne.

Den lette Adgang til at slaa sig op har naturligvis ogsaa sin
Indflydelse paa Folkekarakteren. Hvor Dygtigheden udelukkende
betinger den ekonomiske Stilling, kan der ikke være Tale om noget
Aristokrati hverken blandt Bønder eller Andre. Er der en Slægt,
som er bleven formuende, ser man hyppig, at Børn eller
Børnebørn synke ned til Husmandsklassen, og omvendt. Man kan derfor
med fuld Grund sige, at er der nogensteds i Verden, hvor
Demokratiet er rent, saa er det her i Solør. Men det er tillige et
oplyst Demokrati. Thi hvorvel Folkeoplysningen her ikke staar højere
end andetsteds, saa viser sig dog strax en mærkelig Trang til
Oplysning, saasnart en Mand begynder at slaa sig op; og bliver han
selv for gammel til at lære noget, inden Lykken føjer ham, saa er
det dog vist, at han søger at skaffe sine Børn saamegen Lærdom
som muligt, og ofte uanseet hvad det koster.

Denne Agtelse for Kundskaber i Forbindelse med Solungernes
medfødte omgjængelige Væsen gjør dem særdeles behagelige for
de Embedsmænd, som komme til Distriktet. I Begyndelsen ser
man ofte helt komiske Scener, naar Folk, som ere vante til andre
Forhold og andre Sæder, flytte ind i denne Republik, hvor et
Øgenavn eller en bidende Bemærkning sidder ligesaa løs som Kniven
hos Valdersen. Men det giver sig dog snart, og ere de ikke altfor
skakkjørte, ende de altid med mere eller mindre selv at blive Solunger.

*


Grundset Marked.

<small>(Af H. <sp>Meltze</sp>r.)</small><footnote>H. Meltzer, Smaabilleder af Folkelivet. Skizzer. 5te Opl. Kristiania 1875. S. 170.</footnote>

*

Klokken var bleven 6 om Eftermiddagen. I en meget
behagelig Stemning nød jeg Skræddertimen, idet jeg gjennem
Cigarrøg betragtede Maanen, som just steg op mellem Granerne
paa Aasen lige for mine Vinduer, og lyttede snart til Granvedens
Sprutten og Knitren i Ovnen, snart til Sneens Knitren under
Fødderne paa Folk, der gik frem og tilbage udenfor mine Vinduer.
Da Maanelyset næsten havde faaet fuldstændig Bugt med Dagslyset,
kom en Pige og meldte, at der nu skulde spises til Middag i
Storstuen, og at jeg, hvis jeg vilde være med, maatte skynde mig,
ellers kunde jeg komme forsent og ingen Plads faa. Hun fortalte,
at Grunden til, at man spiste saa sent til Middag, var den, at det
var Skik og Brug her, ikke at nyde dette Maaltid, før det var blevet
mørkt, Boderne lukkede paa Markedet, og Kjøbmændene vare komne
hjem. Jeg skyndte mig da, blev vist ind i en stor Stue, hvor der
fandtes et ret net dækket Bord i Form af en Hestesko til 80 eller
100 Personer, og tog Plads ved en af Fløjene, hvor der allerede
sad enkelte Personer, som, af Mangel paa bedre Beskjæftigelse,
med megen Flid tyggede Brød, hvilket de gjorde med idelige
Blikke mod Døren, hvorfra de ventede en bedre Anvendelse for
sin Tid.

Strax efter at jeg havde sat mig, strømmede Folk ind fra alle
de Døre, som fandtes til Værelset, og tog Plads ved Bordet under
idelige Udraab, der enten gik ud paa at klage over Kulde og
Sult og disse Onders ubehagelige Indflydelse paa det menneskelige
Legeme, eller paa at lovprise Varme og Mad og disse Goders
velgjørende Indflydelse paa det samme Legeme. De kunde nok ogsaa
tale herom, de Stakler; thi de havde staaet i aabne Boder paa
Markedspladsen fra Morgenen af.

En forsikrede, at han var saa forfrossen, at han, om han blev
lagt i koldt Vand, vilde skyde Is som en frossen Fisk. En anden
erklærede, at han var bleven gjennemkold til langt ind i Hjertet,
saa at ingen rigtig varm Følelse mere kunde trives der, hvor der
dog før havde været stor Overflødighed af denne Artikel, en
Virkning af Kulden, hvorover han, uvist af hvilken Grund, lod til at
være meget glad. En forsikrede, at han havde maattet staa og
holde paa en Sax i flere Timer, uden at kunne faa gjort andet,
fordi hans Fingre vare blevne saa stive som Jern af Frost, saa at
han, alle sine Bestræbelser uagtet, ikke kunde blive Saxen kvit.
En anden havde mærket, at der var begyndt at lægge sig Is paa
hans Tunge, og at hans Sjæl var begyndt at krave sig<footnote>stivne af Kulde.</footnote> i Kroppen.
En havde frosset som en Ulv og var nu sulten som en Hund, en
anden havde frosset som en Hund og var nu sulten som en Ulv.
Under alle disse forskjellige Skildringer af Kulde og Sult vare
Hænder paa Bordet og Fødder under Bordet i idelig Bevægelse
paa mange forskjellige Maader, for at kalde den bortflygtende Varme
tilbage i de forskjellige Dele af Legemet, og da der strax efter
blev serveret med brændende hed Kjødsuppe, blev der en
almindelig Begejstring over dette Bevis paa, at al Mad og Varme ikke for
stedse var forsvundet fra Jorden. Det var den almindelige Mening,
at intet var saa behageligt som at have en varm Tallerken med
Mad imellem Hænderne.

Maaltidet var meget belivet, men meget kort; thi efter Suppen
fulgte en forunderlig Mængde Kjød, der forsvandt i en utrolig
Hurtighed, og saa var alt forbi.

Under Maaltidet blev paa blæsende og strygende Instrumenter
gjort megen Støj af 6 eller 8 Personer. Efter Maaltidet blev der
drukket Kaffe, og derpaa bekjendtgjordes det, at Dandsen var
begyndt paa Salen; derop gik jeg da naturligvis strax og fandt et
Par Hundrede Mennesker, sammenstuvede i et grønmalet Værelse,
ifærd med at dandse i en Temperatur som i en Bagerovn og i en
Tobaksrøg, der gav en god Ide om Krudtrøgen under et heftigt
Slag. Herrer og Damer vare røde som kogte Hummer i Ansigtet
og paa Hænderne. Dersom de unge Handelsmænd havde faaet Is
i Blodet ved at staa i de aabne Boder om Dagen, blev Isen nu
forvist optøet, forsaavidt ellers en Blanding af kogende Vand og
Brændevin, glødende Smil og Blikke, brændende Granved, ildfulde
Ord, hed Punsch, varme Omfavnelser, antændte Piber og Cigarer

og de voldsomste Hop og Svingninger under en saa mangeartet
Ild formaaede det. At dømme efter de Dandsendes Ydre maatte
man tro, at en saadan indvortes Optøen var i fuld Gang; thi det
røg af dem, der kom ud paa den kolde Gang, som af dampende
Heste; Sveden trillede ned ad deres Ansigter i store Draaber, og
inde i Stuen steg de varme Dunster tilvejrs, kondenserede sig under
Loftet og dryppede ned derfra og ned ad Væggene som en varm
Sommerregn.

En ung Mand, der var iført en lysegraa Frakke, som han
havde knappet sammen lige til Halsen, dandsede især med en selv
efter grundsetske Forholde sjelden Iver. En sort Stribe gik langs
ned ad Ryggen paa Frakken, og jeg lagde Mærke til, at denne
Stribe idelig forstørredes, og at til Slutning hele Overdelen af
Frakken var sort. Ved at undersøge Grunden til dette Fænomen
opdagede jeg, at Frakken oventil var bleven saa gjennemvaad af Sved,
som om den var dyppet i Vand, og at den havde skiftet Farve
stykkevis og efterhaanden som den blev gjennemvaad. Denne unge
Dandser var overmaade høflig og velopdragen. Han bad enhver
Dame, han tog i Haanden, om Forladelse, fordi hans Haand var
saa vaad som en Svamp, og fordi der idelig dryppede Sveddraaber
fra hans Næse ned paa hendes Ansigt, og Damerne optoge hans
Undskyldninger med megen Naade. De lode til at betragte hans
Dandseraseri som den største Kompliment til deres Elskværdighed,
og det var maaske dette, som var Grunden til, at der under
Dandsen lod til at være det allerintimeste Forhold mellem denne Herre
og hans Damer, saa at man maatte tro, at det mildest talt var et
Par Forlovede.

Polka var aabenbart Yndlingsdandsen. Naar denne Dands blev
spillet, var det næsten umuligt at komme frem paa Gulvet, og man
saa kun de store lyse Tørklæder, som Jenterne fra Hedemarken,
Solør og Odalen bære paa Hovedet, bevæge sig i Polkatakt rundt
om paa Gulvet som det hvide Skum paa Bølgetoppene i et
oprørt Hav.

*


En Baadfart nedad Glommen.<footnote>Af J. G. (<sp>Jørgen Gjerdrum</sp>) i Dagbladet for 1872, Nr. 206.</footnote>

*

Udgangspunktet var Neby i Tønset, hvor en Bro gaar over
Glommen til Rendalen. Paa de første Par Mile var Farten helt
simpel, mest og næsten udelukkende Roning i stille Vand ned til
Gaarden Steien ved Lille Elvedalens Kirke, hvilket gik ganske
ligefrem og langsomt nok. Kun et Par Gange havde Rorskarlen fri
Skyds med Strømmen nedad Elven, og da Vandstanden var meget
lav paa den Tid — sidst i Juli — havde vi ingen anden Ulempe,
end at Baaden paa en to-tre Steder hug i Bundens smaa Stene,
saa at vi maatte lette den ved at gaa paa Stranden et lidet
Stykke Vej.

Men da vi fjorten Dage senere skulde videre sydover fra Lille
Elvedalen af, var Vejen helt vanskeligere. Elvens Vandstand var
imidlertid yderligere sunken, saa man da ytrede Tvivl om, hvorvidt
vi kunde komme frem. Imidlertid sagdes der ogsaa, at det nok
kunde gaa an med passende let Baad og flink Rorskarl. Der
fandtes ogsaa en saadan i en Tømmerfløder, som skulde kjende
Glommen ud og ind, da han havde faret Elven udover, dels med
Baad og dels med Flødning, et Snes Gange lige ned til den 5 Mile
søndenfor liggende Atneosen, hvor den store Bielv Atna falder i
Glommen. Da denne Mand paatog sig Skydsen helt ned til Rena
Station i Aamodt, kjøbte vi efter hans Anvisning en solid Furubaad
af almindelig Konstruktion, 16-17 Fod lang, 5 Fod bred paa
Midten og med en stærk Kjøl. Med Besætning af fire Passagerer
foruden Rorskarl, en Hund og Gods — ialt af Vægt omtrent 3
Skippund — stak Baaden 12—14 Tommer i Vandet og var just
ikke synderlig let at haandtere.

Vi gik ud ved Lille Elvedalens Kirke 18de August om Morgenen
Kl. 8. Den første halve Mil omtrent løb Elven ganske stille med
dybt Vand, saa vi blot roede udover; men senere begyndte Strøm
og Fos, og Farten fik sin Ejendommelighed og Interesse, der
vedvarede hele Dagen. Istedetfor Roning udover med Forstavnen
foran vendte nemlig Rorskarlen nu Baaden om og satte
Agterstavnen forrest, saa at han selv kom til at vende Ansigtet forover
og saa udover Elven samt «skaadede» med Strømmen, der gik med
rivende Fart. Af de Oplysninger, jeg havde søgt, forstod jeg nok,
at det ikke just ansaaes for en saa ganske ligefrem Sag at «segle»
udover Glommen, som det kaldtes; thi blandt flere «kjendte» Mænd,
der vare nævnte, blev det mig anbefalet at faa en yngre og kraftig
Mand, da det ofte rønnede paa Rorskarlens Kræfter for at styre
Sejladsen.

Og i Sandhed viste det sig og saa at være. Glommen falder
fra Neby i Tønset og ned til Renas Udløb ved Aamodt Kirke efter
Amtskarterne fra 1635 til 757 Fod, altsaa i lige Faldhøjde omtrent
880 Fod, og dette Fald forefindes næsten udelukkende paa
Strækningen fra Lille Elvedalen ned forbi Vestgaard i Store Elvedalen,
fordelt temmelig jevnt paa en Længde af 5—6 norske Mile. Elven
løber saaledes paa denne Strækning med en svær Fart og er dertil
fuld af store Stene i Bunden, hvoraf mange rage flere Fod over
Vandfladen, som brydes imod Stenene og danne stærkt skummende
Fossehvirvler.

Hele den første Dag maa jeg ogsaa bekjende at jeg sad i
Baaden i en stærk nervøs Spænding under det nye Indtryk af
Situationens Særegenhed og mulige Fare. Thi Fare var der
ialtfald for Uheld, hvis man brækkede en Aare eller deslige, foruden
Ubehagelighed ved at kæntre Baaden og tabe Tøjet i Elven, hvor
Strømmen gjorde det umuligt at komme tilbage og finde noget
igjen. Den Baad, som rejser udover Glommen, kan nemlig ikke
roes eller stages opover igjen, men maa blive nedenfor og sælges
almindelig til søndenfor boende Østerdøler. Ved Uheld at redde
sig ved Svømning vil vistnok som Regel gaa an; men der skal ikke
ganske liden Svømmedygtighed og Kraft til for at naa Land i en
rivende dyb Strøm, hvor desuden et Stød imod Bund og Stene let
kunde gjøre den bedste Svømmers Kunst unyttig. Man kunde
ogsaa forstaa, at Rorskarlen havde anvendt al Omsorg for, at intet
Uheld skulde møde; thi Baaden var forsynet med stærke ny Aarer
og Vidjebaand i Rorkjeiperne, som taalte de stærke Greb, der ofte
maatte tages i Aarerne enten til Roning eller Skaadning, naar en
Sten skulde undviges eller et nyt Far hurtigt naaes. Og det var i
Sandhed mærkværdigt at se, med hvilken Ro og Behændighed vor
kjække Rorskarl forstod at tumle Baaden i de stærke Brændinger.
Fra den egentlige Stryg begyndte i Lille Elvedalen, gik det
saagodtsom uafbrudt hele Dagen til den mørke Aften, med et Par
Gange ganske korte Hvilestunder, gjennem brusende Strøm og Fos.
Mange Gange var Vandet saa grundt, at vi hug ned paa Stenene,
og mange Gange syntes det tydeligen, at vi maatte løbe lige imod
den store Sten, som ragede op lige forud og ganske nær ved os
midt i den rivende Strøm, hvis Skum og Fos sprudede hvid imod
og omkring os. Men altid, naar vi sade som mest med Aanden i
Halsen, næsten ligesom følende, at nu kom Stødet, saa strøg vi
vel næsten Stenene paa begge Sider, men var dog uden Ulempe
komne langt forbi det farlige Sted, medens Rorskarlen allerede
manøvrerede med Baaden for at undgaa den ny Fare, som hans
skarpe Øje havde opdaget forud eller nedenfor. Naar jeg saa denne
kjække Østerdøl med det rolige Ansigt og det skarpe Blik under
Smekluens ret fremstaaende Skygge skarpt fæstet paa Brændingerne
udover Elven, maatte jeg ofte tænke paa vor folkevenlige Eilert
Sundts Stykke om «en simpel Mand», hvor han saa smukt skildrer
den store Betydning, som saa ofte ligger i den saakaldte simple
Mands Livsgjerning. Hvilken Sum af Skjønsomhed, Kyndighed og
Erfaring, der dog i Sandhed maa være samlet paa denne Haand,
forinden den duger til sligt Arbejde, hvilket personligt Mod,
Sjælskraft og Ansvarsfølelse og hvilket Kjendskab til Vandets Kræfter,
forinden han vover sig ud i denne Vandmængde og i en liden Baad
trodser den rivende Strøm!

Vor Rorskarl var egentlig Fløder. Denne Gjerning havde han
taget i Arv efter Faderen, som nu var en ældre Mand og havde
sin Gaard i Lille Elvedalen, saa at de begge lode til at have det
nok saa godt. Men hvert Aar have de ogsaa begge vovet Liv og
Helse for at «brøjte» Glommens, Follas og Atnas Tømmermasser
udover mod Elvene, indtil de paa Sagbrugene søndenfor kunne
forædles til en af Landets vigtigste Udførselsartikler. Disse Flødere
have nemlig et meget farligt Arbejde under denne «Brøjtning», som
aarlig kræver Ofre, idet de ved Uheld, naar Tømmermasserne slippe
løs, falde i Elven og knuses eller drukne. Det var saaledes
ejendommeligt at høre, hvorledes denne vor Rorskarl om Aftenen spurgte,
om nogen var gaaet med i Vaar i «Fløjten», ligesom om dette
var saa naturligt og rimeligt. Paa Svaret, at saa havde været
Tilfældet, spurgte han blot rolig, om han var «fundet igjen». Jeg
antager, at dette havde Hensyn til, at fast hver Mand gjerne vil
begraves paa Kirkegaard.

Den første Dagsfart var uden Sammenligning den mest
interessante og pikante Del af Farten. Baaden tog stadig af de hurtige
Svingninger og Strømmens Brændinger saameget Vand ind over
Æsingen, at en af os altid maatte øse, for — som det heder i
Nordland — at «tørke» den. Vi have ogsaa den Dag de tre
egentlige Fosse at passere, nemlig Vetle (Lille-) Fossen,
Urstrømmen og Barkalden, i Lille Elvedalen. Den første passerede vi
med fuld Besætning i Baaden; men det saa alt andet end hyggeligt
ud. Rorskarlen advarede os bare om at «sidde stille» i Baaden,
saa skulde det ikke have nogen Nød, om vi end syntes, det bar
noget galt afsted. Og nogen Nød havde det ikke, skjønt det var
mærkværdigt at fare ligesom paa en brat Bakke af Vand, hvor
Bundens store Stene gled under os med en uhyre Fart. Ved
Urstrømmen gik tre af os ud og spadserede en halv Fjerdingsvej efter
Rorskarlens Opfordring, væsentlig for at lette Baaden, der i
Grunden var overlastet, og gjøre den mere haandterlig i det krappe
Farvand. Baaden havde da i denne Strøm kun to Mands
Besætning, saa at den forholdsvis flød let og højt; men fra Stranden
saa det helt farligt ud, hvorledes den vippede omkring mellem de
store Stene i den skummende og flydende Strøm. Ved begge disse
Strømme eller Fosse er forøvrigt Elven sammenkneben og dyb,
saa at den dygtige Rorskarl ikke resikerer at støde imod Bunden,
som er det farligste Uheld. Ved Barkalden er et lodret Fald paa
6—8 Fods Højde, som man ikke kan fare ud over, hvorfor Baaden
bliver kjørt eller trukket forbi Fossen i en 3—400 Alens Længde.
Denne Fos ligger en kvart Fjerdingsvej nedenfor Urstrømmen, og
Sagnet fortæller, at den med Baad er passeret af en Rømningsmand,
som flygtede ud over Fossen, efter at han havde bundet sig fast i
Bunden af Baaden, som nemlig kastes omkring saa voldsomt af
Vandet, at ingen kan holde sig oprejst deri endog i de almindelige
større Stryg, og vilde kastes ud, om han sad paa Tofterne i en
slig Fos. Man fortalte ogsaa, hvorledes flere Tømmerflødere vare
omkomne i denne Fos, da de først i Urstrømmen havde mistet sine
Stager og Baadshager, saa at de manglede alt Styre paa Flaaden
og nu dreve ud i Fossen, hvor Flaaden sloges istykker og de alle
druknede.

Vi kom første Dags Aften sent ikke længer end 5 Mil og
maatte overnatte paa den ensomme, men prægtige Gaard Atneosen,
hvor man gjæstfrit modtog de Rejsende. Vi vare nemlig opholdte
ved de større Strømme, hvor jeg foretrak at gaa langs Stranden
fremfor at belaste Baaden med en stor Vægt; ligeledes havde vi
flere Steder, hvor Elven danner Øer og derfor har bredere og
grundere Løb, sat os fast og maatte vade i Land, medens Baaden
drog ud i dybere Løb, saa at Farten i det Hele var gaaet
forholdsvis langsomt.

Næste Dag kom vi videre, omtrent 5 Mile, til Furuset i Store
Elvedalen, hvor vi atter fandt en af Østerdalens storættede Bønder
og nød fortræffelig Forplejning og Herberge. Denne Dag var
Farten ikke med saa rivende Strøm som foregaaende Dag, og vi
maatte ro den største Del af Vejen.

Endelig ved den tredje Dags Middag naaede vi med endnu
roligere Elveløb til Renas Udløb i Glommen, hvor Jernbanestationen
afsluttede Baadfarten.

Faa denne Rejse havde vi passeret nogle af vort Lands mest
ensomme og folketomme Trakter. Navnlig var det rumt mellem Folk
i Lille- og nordre Del af Store-Elvedalen, hvor Gaardene ligge
milevidt fra hverandre, og hvor Ensomheden hele Dagen kun
afbrydes af Andeflokkene i Elven og en enkelt Hare paa Stranden.

*

Tømmerdrift i Østerdalen.

<small>(Af Distriktslæge <sp>Munth</sp>e.)</small><footnote>Medicinalberetning for 1871.</footnote>

*

Østerdøler og Solunger ere dygtige Folk i alt, hvad der
henhører til deres Bygders Hovedbedrift, — Tømmerets Hugning,
Kjøring og Flødning. De udvikle under disse Arbejder, hvortil de
traditionelt øves fra Barnsben, en Kraft, Udholdenhed, Haardførhed,
Raskhed og Dristighed, der maa vække Beundring.

Vi skulle følge dem under disse deres Arbejder, hvorved vi
ville faa et klarere Syn for de Farer, disse Mænds Liv og Helbred
udsættes for, — vi skulle være med at pakke deres «Næverkont»
(— en Skræppe, næsten vandtæt, flettet af Bast —), for at lære
deres Kosthold at kjende under deres anstrengende Expeditioner.
En liden Sæk Mel, en Pose Salt, et Stykke Flesk eller en Del
Sild, Lefser og Havrebrød, en Æske Smør, et Spegelaar, et Stykke
sur Mysmer, samt en Pose Kaffe og en Del Sukker, mere eller
mindre fuldstændigt og godt, eftersom Lejligheden er — fylder den
rummelige Kont, der desuden endnu som Kogeredskaber stundom
maa medtage en liden Kaffekjedel og en «Svenskepande», samt af
Klæder en Skjorte og et Par Strømper. Under Laaget sees et
Par Øxer og stundom Støvler at stikke frem. Med denne meget
betydelige Byrde paa Ryggen drager Karlen i Selskab med en eller
flere Kammerater af Gaarde, enten tilfods gjennem Tykt og Tyndt,
eller, om Føret er dertil, paa sine Skier milevidt bort i den store
Skovørken til sin ofte fjerne Hugst. Ikke altid kommer han til
beboet Hus, ej engang til en Sæterhytte, hvor han kunde finde
Nattely og Hvile under sit Arbejde; men meget ofte maa han
tækkes med at opslaa sin Bolig i en Tømmerkøje, en improviseret
Hytte paa 4 à 6 Alen i Kvadrat, opført af slet laftede Stokke, hvis
Mellemrum ere tættede med rigeligt Mos.

Et Tag af kløvede Stokke og Granbark, tættet med Mos,
dækker som oftest den skrøbelige Bolig, hvis lave Dør bringer den
stive pelsklædte Gubbe til at stønne, naar han en sjelden Gang
træder ind, for at se til sine «Skogsfolk». I Krogen ved Døren er
lagt en Helle og opstablet og lerklint en Hoben Stene i Form af
en Skorsten, hvorpaa Grøden eller Survellingen, Kaffeen eller
Mysmerdrikken koges, og Flesket eller Silden steges. Paa dette
Ildsted underholdes et stadigt Baal Dag og Nat, naar Beboerne ere
tilstede; thi ligesaa nødvendig som Ventilationen er i dette snevre
Rum, ligesaa rigeligt foregaar den ogsaa gjennem den vide
Skorstensaabning og den skrøbelige Dør. Ligeoverfor Døren er oplagt
en Hjeld af «Kløvjar», hvor Karlene enten rede sig et Leje af lidt
Hø eller Mos, eller kaste sig paa det haarde Træ, med sin Kont
eller andet deslige under Hovedet. Overbredsel have de oftest ikke,
Kjørerne dog stundom en Feld eller Saueskindskufte, og at der
aldrig bliver Tale om Afklædning, følger af sig selv, saa de tildels
vaade Klæder maa tørres paa Kroppen, naar undtages Sko,
Snesokker og Strømper, som om Aftenen strax trækkes af og
ophænges, medens Karlene sætte sig paa Trækabber, med de nøgne, frosne
Ben mod Ilden. Naar Kulden er stærk — maaske mange og tyve
Grader — hænder det ikke sjelden, at Karlenes Klæder fryse fast
om Natten til den rimklædte Væg, medens den mod Ilden vendende
Side er hed og dampende. Gjælder Opholdet Tømmerkjøring, maa
de i en Barhytte udenfor Væggen staaende Heste passes godt, og
Karlene maa da om Natten og den tidlige Morgenstund ud af den
koghede, dampende Køje, i den knagende Frost, for at stelle dem
og give dem Foder.

Dagsarbejdet er især for Huggeren, men ogsaa for Kjøreren
yderst anstrengende. Der skal Øvelse, Kraft og sejg Udholdenhed
til, for daglig i ugevis at hugge det Antal Stokke, som det sømmer
sig en «fuldpanta» Karl, og det er fast ubegribeligt, hvad en ofte
spinkel, slet næret Hugger under en saa tarvelig og helsespildende
Forplejning kan udrette.

Vi ville nu følge de Skarer af unge Mænd, især fra Solør, som
om Vaaren i Isløsningen med sine pakkede Næverkonter paa
Ryggen og Baadshagen i Haanden drage afsted paa Flødning, en
Bedrift, langt mere farefuld og helsespildende end den, vi allerede
have seet. At fløde langs Glommen i Sommermaanederne, endog
om der maa vades til langt paa Livet, er intet at regne mod at
fløde i Tveraaene, medens Sneen ligger flekkevis, og Tælen sidder
i Jorden. Fløderne gaa dage- og ugevis dyngvaade langt opover
Benene og, naar Regnvejr indtræffer, paa hele Legemet. Fødderne
blive ved den idelige Gaaen og Staaen i det iskolde Vand mere
eller mindre anæsthetiske, ja stundom i den Grad, at Fløderen om
Aftenen har maattet anvende kunstigt inciterende Midler og
vedholdende Gnidninger, for at tilbagekalde Følelsen. Ikke altid
kunne de vaade og forfrosne Flødere finde varmt og beboet Hus
til Natten, — ikke engang en Køje, hvor de kunne tørre sine
Klæder og finde et varmt Leje. Meget ofte maa de lægge sig vaade,
som de ere, paa den kolde frosne Jord med et Lag af Barkviste
under sig, efterat have opgjort en Ild — «Nying» — paa følgende
Maade. De tage en tyk, letbrændelig Stok, hvorover de lægge en
anden noget mindre af samme Slags. Disse to Stokke holdes fra
hinanden ved to eller flere Stykker Træ ved Enderne («Beitkøler»),
medens den øverste hindres fra at falde ned ved paa hver Ende at
støttes ved tvende længere Kabber, der som Strævere lægges op
imod den. En saadan Kabbe kaldes «Haldmær», og mellem de
saaledes ovenpaa hinanden liggende Stokke opgjøres paa flere Steder
Ild, der langsomt brænder og underholder Varme den hele Nat.
Fløderne lægge sig nu paa begge Sider af en saadan «Nying», og
vende sig gjentagne Gange om Natten, for at snart den ene, snart
den anden Side kan blive varmet og tørret ved Ilden. Befinde de
sig ved Aaer, hvori Baade bruges, pleje de at hvælve disse over
sig, helst i vindigt og regnfuldt Vejr.

Mange undergrave ved denne Bedrift for bestandig sin Helbred.
Adskillige maa ogsaa ved en brat Død bøde for sit Mod og sin
Forvovenhed under denne farefulde Bedrift, som dog — jeg tror
netop derfor — udøver saa stor Tillokkelse for de unge Mænd.
Stundom fæste Tømmermasserne sig i de snevre Strøg eller over
Fossestupene, idet en eller flere Stokke lægge sig paatvers over
Løbet, og da maa en rask og dristig Mand løbe ud paa den
optaarnede Tømmerhaug, finde Bindestokken, afhugge denne, og
derpaa, naar Tømmermassen sættes i Bevægelse og omhvirvles i det
brusende og fraadende Vand, med Lynets Hurtighed over de
rullende Stokke springe i Land. Glider hans Fod, eller nøler han
forlænge, forsvinder han mellem de hvirvlende Stokke, og kun et
Mirakel har en enkelt Gang frelst ham fra at blive knust eller
lemlæstet. Hvert Aar kræver Flødningen paa denne og anden Maade
sine Ofre.

*

Tømmerkjørsel og Mærkning.

<small>(Af N. R. <sp>Østgaar</sp>d.)</small><footnote>Norske Folkelivsbilleder, 2den Række. Kristiania 1858.</footnote>

*

En Vinterdags Morgen i Graalysningen kjører en Mand med
Ulveskinds Pelts og Storstøvler paa Isen opefter Elven. Bagpaa
hans lette, sirlige Byslæde staar en liden Skydsgut, som har ondt
for at holde sig fast paa Mejerne i den dybe Sne; thi den smale
Vej har ikke været kjørt med Sneplog efter det sidste Uvejr og
lader i det Hele taget til ikke at være meget befaret. Den
Rejsende bruger Svøben med stor Iver og Dygtighed; thi Hesten er
ikke hans egen. Forresten ejer han nok Hest selv; Manden er nemlig
en af Bygdens Matadorer, Tømmermærker og Gaard- og Skovejer
tillige; men at han for denne Rejse bruger Skyds, kommer deraf, at
han vilde spare sin egen Traver, der om et Par Dage skal trække
ham ind til Byen. Da skal han, som Fuldmægtig for Byens første
Lastehandler, ind og aflægge Regnskab for sine Tømmerkjøb, og
vel har han ogsaa lidt Affærer for egen Regning. Hvis nogen
forresten vil vide noget om Manden, saa er han oprindelig en
Husmandssøn unden Gaarden Myklabu, blev Skriverkarl, drev
Inkassationer, skrev sig Møglebo, kjøbte Skovteige og blev en holden og
betroet Mand.

Den sidstforløbne Nat laa han hos Landkræmmeren, Lars Bø,
hvis Tømmer han skal mærke — thi Lars Bø har ogsaa andet at
sælge end Kaffe og Bomuldstøjer. Og der tilbragte han vel en
hyggelig Aften ved Polskpasbordet sammen med Lensmanden og
Hr. Pedersen paa Sundstad, og forinden han idagmorges rejste
ud, havde han med den gjæstfri Vært og kloge Handelsmand en
privat Konference, hvis Indhold ikke er bleven bekjendt. At han
nu i denne tidlige Morgenstund udsætter sin Næsetip for den bidende
Nordost-Sno paa Isen, har ingen anden Hensigt end at mærke det
ommeldte Tømmer, hvoraf et Hundrede Tylvter alt er fremdrevet
til Elvebredden. Det skal være gildt, grovt Tømmer, Gran og Furu,
som Principalen bør have, førend nogen anden kommer og faar
Fingre i det.

Kulden er skarp; af Hestens hurtige Aandedræt fare hvide
Dampskyer i uafbrudt Strømning langsmed dens Sider og lægge
sig som Rim paa den Rejsendes Pelts, Haar og Skjæg. «Har du
Næsen din endda, Gut?» spørger han Skydsgutten. «Ja», svarer
denne, uden at give videre Besked om, at han har sørget for
Bevarelsen af dette Lem ved uformærket at stikke det ind mellem de
lange Peltshaar paa Mandens Ryg.

Efterat have kjørt et Stykke, komme de til en Eide med
Smaaskov, hvor Vejen gaar over, da den ikke følger Elven, som paa
dette Sted, indklemt mellem stejle Fjeldvægge, danner en Fos.
Her kan ikke kjøres saa fort for Bakkers og Staups Skyld. Da
siger Gutten pludselig: «Aa kjære, faar jeg sidde fremi Slæden?»
«Hvad skal det betyde?» spørger Peltsmanden barskt. «Jo, der
er et Par Ulve efter os». Tømmermærkeren vender sig om og ser
virkelig et Par lodne Individer af den nævnte, lidet yndede Dyreart
komme diltende efter Slæden i en hundrede Skridts Afstand. «Aa,
din Nar, tror du, Graabenen vil æde dig?» siger han til Gutten,
som begynder at tude. «Kan du ikke tage Mærkeøxen, som
ligger der foran i Dumpen», vedbliver han, «og komme de saa,
kan du mærke dem i Skindet, saa de høre dig til med det samme».
Og dermed ler han højt over sit eget muntre Indfald, men kan
alligevel ikke forhindre, at det løber ham lidt koldt nedover Ryggen,
og han giver Hesten et Par dygtige Rap, saa at den farer afsted i
Galop. Men Gutten, som ikke finder, at det er noget at le af,
holder sig fast med begge Næver og staar med Hovedet ufravendt,
drejet tilbage, indtil de forlængst ere nede paa Isen igjen og Ulvene
ude af Syne.

Et Par Mile ere tilbagelagte og Dagen alt højt oppe, da vor
Tømmermærker ved Lyden af rullende Stokke underrettes om, at
han er nær det Sted, hvor Tømmeret ligger, og efterat han er
kommen forbi en fremspringende Odde, ser han Isen i en betydelig
Strækning dækket med et Lag af de gule, runde Tingester, som
volde Nordmanden saa uendeligt Besvær, saa tidt forspilde hans
Helse og Liv, men ogsaa forskaffe ham saamangen blank Skilling.
Ja, kunde disse Tømmerstokke, naar de engang naa frem til sine
Bestemmelsessteder, fortælle alt, hvad de have gjennemgaaet og
været Vidne til, siden de stode paa Roden, hvorledes de om Høsten
hugges, om Vinteren først kjøres sammen i «Lunder» og senere ud
over farlige Styrtninger ned til Elvebredderne, — hvorledes de om
Vaaren efter Isløsningen flødes gjennem Elvene, hvor Fløderen maa
følge med, ofte vadende i Isvand til midt paa Livet, styrtes
gjennem Fossene, hvor de mangengang opsplintres, brækkes eller binde
sig i Knuder paa en hundrede Tylvter, som kun den modigste
Fløder kan formaa at løse, idet han, hængende nedhejset fra Klippen
i Reb, overhugger Bindestokken med sin Øxe, — hvorledes de
siden opsages, kjøres, stables, indskibes og tumles paa Nordhavets
Bølger, — ja, kunde de rigtig fortælle alt dette, vilde
Engelskmanden, Hollænderen og Franskmanden ikke finde, at de betale
den norske Trælast for dyrt.

Paa Stranden er det livligt. En hel Del Folk og Heste sees
der i Bevægelse, nogle kjørende frem Stokke, andre vendende
«tomslædes» tilbage, atter andre væltende de fremkjørte Stokke hen mod
den bratte Elvekant, hvorfra de med Klang og Bulder rulle ned
paa Isen.

Vor Tømmermærker standser her og hilses af sin tro Medhjælp
og Undergivne, Faut-Ola (saa kaldet fra den Tid, han var Fogdens
Visergut), hvilken Person er sendt iforvejen for at paase, at alt er
i Orden til Mærkningen, og efterat Hesten er overgivet til
Skydsguttens Varetægt, skrider man til Dagens Forretning. Faut-Ola
forestaar Maalingen og holder i sin Haand Klaven, det Instrument,
som angiver Tykkelsen af Tømmerets Top, en anden Karl er
anbetroet Mærkeøxen og hugger Lastehandler-Firmaets Stempel paa de
maalte Stokke, men Tømmermærkeren selv noterer med Blyant i
sin Bog de angivne Dimensioner. «Ti Alen-tolv Tom! raaber Ola.
«Tolv Tom», repeterer Bogføreren. «Ti Alen-ti Tom!» «Videre!»
«Otte Alen-ti Tom — ja bi, det er ikke fuldt, det er bare ni en
halv». «Ti Tom», gjentager hans Overordnede, «behøver ikke at
sætte Klaven saa trangt paa, Ola». «Otte Alen-elleve Tom!» «Faar
gaa for tolv Tom, nu har jeg skrevet det», mumler vor
Tømmermærker, som med valne Fingre let kan komme til at skrive et
Total for et Ettal. Og saaledes bliver det ved, indtil det hele
Parti er maalt og mærket, og ingen kan andet sige, end at Hr.
Möglebo er «honet» baade til at maale og mærke.

Imidlertid staar Skydsgutten og fryser og banker sine Ben og
synes, at denne Mærkning er en lang Historie. Hvad er nu
Gjenstanden for hans Tanker, mens han staar der og venter? Maaske
tænker han paa, at det kunde dog være morsomt at være slig en
Mand som Lars Bø og Myklebuen, og eje gild Tømmerskog og
faa otte Daler Tylvten og faa sidde i Slæden istedetfor at staa
bagpaa og fryse, — eller han tænker paa, hvor godt det vilde være
at komme over det stygge Graabens-Eidet igjen, før det blev mørkt,
og naa hjem til den varme Pejs og Suppefadet i Mors Stue, eller
— han tænker aldeles ikke. Men Tømmermærkeren skjænker «en
Omgang» til alle Folkene af sin medtagne Akkevit-Flaske, og da
han omsider kommer tilbage til den forfrosne Gut ved Slæden,
siger han: «Fryser du, Gutten min? Der har du noget, som kan
varme dig», og dermed skjænker han i en mægtig Dram og nøder
Gutten trods Grin og Modstræben til at tømme den, hvilket da
paa Hjemvejen skaffer ham endel Løjer og Ulejlighed tillige af
den vesle Fyr, som først bliver svært modig og snaksom, men siden,
under Eftervirkningen af den stærke Drik, flere Gange falder af
og tilsidst dog maa føjes i at komme foran i Slæden.

*


Til Sæters.

<small>(Af P. <sp>Ch</sp>r. <sp>Asbjørnse</sp>n.)</small><footnote>Norge i Tegninger, Kristiania 1848, S. 101.</footnote>

Til Sæters! For Fjeldbonden indeholder dette Løsen Forjættelsen
om den rigeste Sommerglæde. Uagtet vore Budejer lige saa lidet
ligne Arkadiens Hyrdinder, som vore Vestenvinde milde Zefyrer,
stunde de dog den hele lange Vinter efter det nordiske Hyrdeliv, efter
Vaarens og Sommerens Forbud, ved hvis Ankomst de skulle drage
til Sæters med Buskapen, og denne deler vist ærlig deres Længsel;
thi den hele Vinter sultefødes den med knapt tilmaalt Mos og Bar
og Straa; men i Lien og paa Fjeldet skal den fraadse i kraftigt
Græs og krydrede Urter. Naar Sæterrejsen tiltrædes, er det som
en Fest for Folk og Fæ. Paa Sæteren gaar den ene Dag hen som
den anden med at lokke for Buskapen, drive den om i Lien og
paa den vide Hej, med at kjerne Smør og yste Ost, plukke Bær
og Blommer. Den eneste Afbrydelse i Ensformigheden, der danner
Epoke, er, naar der kommer Folk fra Bygden. Naar Gaardsarbejdet
er udført i Bygden, indtræder først de rette store Sætersfester; da
komme Mændene og Karlene op for at slaa Voldene og
Fjeldsletterne, for at se til Hestene og fiske i Vandene; da er det at
Fjelddandsene holdes, og i de sydlige og vestlige Egne af Landet
lukker man paa denne Tid Huset af i Bygden, stikker Nøglen under
Tærskelen og drager for en halvanden Maaneds Tid med hele
Familien til Sæters, kun efterladende en kontemplativ Kat, der
bliver nødt til udelukkende at nære sig ved Jagt, om ikke en
ældgammel, gigtsvag Bedstefader eller krumrygget, døvhørt
Bedste- eller Oldemoder, som er for stiv i Benene til at vandre den lange
Sætervej, bliver hjemme og tager sig af den.

Det Idylliske og Poetiske i Sæterlivet ligger i Menneskenes,
man kunde gjerne sige søsterlige Forhold til og Omhu for Dyrene,
i Hornets og Lurens, i Lokningens gribende Naturtoner, kort i det
inderlige Samliv med Naturen. Men, spørger man, er da dette saa
tiltrækkende, at man, naar Vinteren vel er forbi i Dalen, skal
opsøge den i dens Hjem og trodse dens isnende Storme og Snefog,
der selv i den bedste Sommer styrter ned fra Bræer og Fjeldtinder?
Og er der noget tiltrækkende i disse sorte Tinder, disse graa Urer,
isnende Gletschere eller i Fjeldviddens gruvækkende Ensomhed?
Spørger man Bonden selv, faar man altid det Svar: «Paa Fjeldet er
godt at være, der ser En saa vidt, der er saa frisk Luft». Men
hvad der ubevidst tiltrækker ham, ligger dybere; det er netop
Naturens store, vilde, øde Magt. Det er denne samme Natur, hvis
mørke Grundstemning gaar igjennem Edda og Sagaerne, gjennem
Kjæmpeviserne, gjennem Folkets og de nordiske Digteres Sange.
Det er Spejlbilledet af denne Natur, der glimter i de Sagn og
Eventyr, Fjeldboen har hørt og oplevet; dens Klang fornemmes i
Luren og i Hardangerfelen, og dens Stemning er indgaaet som en
Bestanddel i hans aandelige Selv.

Det var en tidlig Junimorgen eller rigtigere en Juninat, vore
Vandrere droge hjemmefra for at tage til Sæteren. Hæggen slog
ud de første Blommer, Gjøgen gol, Fuglene kvidrede i Lunden, og
Bygden stod i sin første Sommerdragt. Foran gik Blakken med
Kjernen, Bukjørrel og Sæterstel i Mejserne og Aabænden. Saa
kom Far selv med Kløvstaven i den ene Haand og Vesleola ved den
anden; gamle Mads Gjedebuk følger dem som en Hund i Hælene.
Saa kommer Mor med den Mindste paa Ryggen og Melkekollen
paa Armen. Tilsidst kommer Vesleper med Gjedeflokken, Sauer
og Lammet. Han gaar sin egen eller Gjedernes Vej, og da Lammet
snart bliver træt i sine smaa Ben, maa han tage og bære det
under Armen. Vesleola er en ustyrlig Gast; hver Blomst der
staar, hver Fugl der flagrer, vil han efter. Siden de kom til Kleven
ved Randen af Bækken, griber han hver Sten og kaster i det
hvirvlende Vand. Jo større Plump, desto højere jubler han, og han
sled sig gjerne, om han kunde, for selv at plumpe ret tilgagns.
Her har de naaet Højden af Sætervejen, nu skraaner det jevnt
indover; men Middagssolen brænder hedt og lægger sin Glands over
Lier og Aaser og Fjelde fjernt og nær; der borte paa den anden
Side af Aaen ligger Sæteren i Bakkehældet; Buskapen, der kom
op igaar, gaar højt oppe i Lien; nu klinger Luren derover; Far
selv løfter Kløvstaven og skynder paa Blakken, Vesleper sætter Luren
for Munden for at svare, og fra alle Aaser klinger det igjen: «Nu
komme vi til Sæters!»

*


Ved Fæmun-Søen.

<small>(Af H. L. <sp>Sørense</sp>n.)</small><footnote>Nyt Magazin for Naturvidenskaberne. B. XV, Kristiania 1868, S. 187.</footnote>

*

De højest beliggende Strækninger paa denne Kant af Landet
har man i Vest og Nordvest for Fæmun, hvor de højeste Punkter
af Hummelfjeld, Elgepiggen og Sølen ere beliggende fra 5000 til
6000 Fod over Havet. Betragter man Egnen fra et ophøjet
Standpunkt, f. Ex. fra Grændsefjeldet Herjehagna eller fra Sølen, faar
man et tydeligt Indtryk af, at den i det store taget sænker sig
mod Syd og Sydøst, og i en Afstand af omtrent 9 Mile mod Syd
fra Fæmuns sydlige Ende er Trysilfjeld, som ligger i Trysil
Hovedbygd, og som naar en Højde af 3600 Fod, det højeste Fjeld i en
betydelig Omkreds, medens Grændsefjeldene Fulu og Faxefjelds
langstrakte Plateauer i Sydøst have en Højde af 3000 Fod. Den
almindelige Retning af saavel de større som de mindre Elves Løb
er den sydøstlige. Hoveddalføret, der dannes af den 6 Mile lange
Fæmunsøs Basin og den fra denne Søs Sydvestende udløbende
Fæmunselvs Vasdrag, ligger ved Søen i Retningen fra Nord til Syd,
medens Elven derimod snart tager en syd-sydøstlig Retning gjennem
Trysil Præstegjæld og træder lidt nordenfor den 61de Breddegrad
over Grændselinjen, som her bøjer af ret i Vest, ind i Sverige.
Fæmunsøens Højde over Havfladen er omtrent 2150 Fod, og
Trysilelvens ved Trysil Kirke, altsaa i en Afstand af 9 Mile sydlig for
Søen, er omtrent 1130 Fod.

Fjeldunderlaget dannes for en langt overvejende Del af
Kvarts-Sandsten, hvoraf alle Højfjeldspartier ere dannede, og som for det
meste gaa over i tæt Kvarts — paa den anden Side ogsaa
undertiden i Graavakke eller Konglomerat. Kun i Trysildalen viser det
underligggende Grundfjeld sig blottet, idet Dalbunden her til begge
Sider begrændses af ganske stejltheldende Granitaase med ofte
særdeles jevne Aasrygge, indtil man kommer <small><sup>5</sup>⁄<sub>4</sub></small> Mil nordenfor Trysil
Kirke. Fra dette Punkt nordover kommer Graniten kun paa den
østre Side af Elven tilsyne, forlader endelig den egentlige Trysildal
og skyder med sine stejltgaaende Aassider op i Engersøens Bidal,
ligeledes holdende sig alene til østre Dalside, indtil Grundfjeldet
endelig overfor lille Engersøen ganske forsvinder. Det er forøvrigt
kun at betragte som Undtagelser, at Fjeldsiderne styrte sig stejlt
ned i Dalbunden, saaledes som Tilfældet er paa begge Sider af
Engersøen samt den øvre Del af Sørdalen. Det almindelige, især
i de højere Fjeldegne, er, at Dalsiderne i Begyndelsen ganske
langsomt hæve sig op fra Dalbunden, og ofte tjene nedstyrtede
Stenmasser til at formidle Overgangen til de højere Fjeldsider. Som
bekjendt gives der i denne østlige Egn af vort Land Fjeldmasser,
der hæve sig op fra de vidtstrakte Højfjeldsplateauer til en ret
anselig Højde. Iblandt disse Fjelde maa man dog ikke vente at støde
paa overraskende Fjeldformer eller højtragende Tinder; men
Bjergmasser, der stige op fra en særdeles bred Basis, selv med sine
bratteste Sider ganske bedækkede med løse Stenmasser, dannende
paa sin øverste Flade en afrundet Top eller langstrakt Ryg, ere de
herskende Former. Meget almindelig er den Form, man her
tillægger Benævnelsen «Vola»; dette er langstrakte, jevnt skraanende,
meget fladt hvælvede Højder, som stige op over Trægrændsen.

Fæmuns umiddelbare Omgivelser dannes af et i Almindelighed
jevnt opadskraanende Terræn, der hist og her tilsidst hæver sig til
høje Fjeldtoppe; kun meget sjeldent styrter Fjeldet sig mere brat ud
mod Søen, som paa den Halvø, der dannes af Fæmun og Istersøen.
Bredderne ere overalt bedækkede med større og mindre Stene,
Blokke og Grus, og bevoxede med tynd Furuskov. Nogen større
Plet af dyrkbart Jordsmon findes derfor ikke i disse golde Trakter,
undtagen hvor en eller anden Aa i Tidernes Løb ved sin
Udmunding i Søen har kunnet afsætte den medførte Sand og saaledes har
givet Anledning til Tilblivelsen af nogle faa Gaarde eller
Gaardgrupper, som Sorken, Elgaaen og Storbækken paa Østsiden, uagtet
Korn her i denne Højde kun enkelte Somre vilde kunne modnes
— man antog i Gjennemsnit hvert tredje Aar —; Gaardene
Fæmunsenden og Nordviken ligge paa de store Sandsletter ved
Søens Syd- og Nordende. Da Korn ikke vil trives heroppe, er
Befolkningen henvist til Kvægavlen som den vigtigste Næringskilde.
For at bøde paa den utilstrækkelige Fodermængde, som
Hjemmeslaatterne afgive, tager man sin Tilflugt til den saakaldte
Raskefodring, en Fodringsmaade, forbunden med utænkelig megen Møje.
Saaledes traf jeg i Udmarkerne saavel Karle som Kvinder, der hele
Dagen vadede i Vand til over Knæet, for milevidt fra sit Hjem at
afslaa og opsamle den tarvelige Star- og Græsvæxt paa Myrer og
omkring Sumper; dette Hø bliver derpaa i tørret Tilstand indbragt
i Smaalader, for om Vinteren paa Sneføre at blive ført hjem fra de
ellers for Kjøreredskab utilgjængelige Huller.

*

Højfjeldsliv.

<small>(Af <sp>Henrik Ibse</sp>n.)</small>

*

<poem>
I Dalen er der Sommernat
Med lange Skyggers Slør;
I Højden gaar om Bergvæg brat
En Sjø for Kveldens Bør:
Der ruller Skyens Bølger blaa,
Og intet Syn naar op
Til Jøklen, som i Dagen laa,
Og vidt udover Dybet saa,
Med Solguld om sin Top.

Men ovenfor der er et Land,
Lig Øflok midt i Hav,
I Taagebølgers Brot og Brand,
I Glands af Guld og Rav.
Den stille Fjeldfugl sejler slig
Som Snekken videst ud,
Mens Nuters Rad bag Jøkelflig
Staar, hærklædt Troldefylking lig,
Og truer Vest mod Gud.

Dog, se derborte Sæl og Kve
Indunder Fonnens Bræm:
Der blaaner Fjeld, der glittrer Sne
Omkring det stille Hjem.
</poem>
<poem>
Det er en Verden for sig selv,
Og Folket er som den
Fra Dalen skilt ved Urd og Elv, —
Det har kun samme Himmelhvælv
Og samme Gud til Ven.

Se Sætergjenten fager staa
I Kveldens Skygge svøbt.
Den Tankealf, hun stirrer paa,
Har intet Ordlag døbt.
Hun ved ej selv, hvorlangt den vil,
Saalidet som dens Navn, —
Men under Lur og Klokkespil
Hun drømmer bagom Jøklens Ild, —
<sp>Der</sp> findes vel en Havn! — —

Det er saa kort, dit Sommerliv
Paa Sætervold bag Bræ;
Snart foldes Jutulkappen stiv
Udover Koll og Kve:
Da sidder du ved Ljaarens Hul
I Livets vante Færd, —
Men spind du trøstig Lin og Uld:
Et Syn paa Sommerkveldens Guld
Er vel en Vinter værd.
</poem>

*


Et Besøg paa Tofte.

<small>(Af <sp>A. Vanda</sp>l.)</small><footnote>A. Vandal, En Karriole à travers la Suède et la Norvége. Paris 1876. S. 239.</footnote>

Medens vi om Aftenen stod og talte med vort Vært,
Gjæstgiveren paa Dombaas, sagde han: «Det er sandt, I har sagtens
hørt Tale om de gamle norske Konger, som herskede her i Landet
for mange hundrede Aar siden, — svære Folk til at slaas og til
at drikke og til at fare om paa Havet; skulde I have Lyst til at
se deres Ætlinger?»

«Men dem har vi da seet,» svarede vi, idet vi gik ind paa,
hvad vi troede var en Spøg af ham, «I stamme jo allesammen fra
Eders gamle Konger.»

«Nej, deri tage I Fejl,» svarede vor Vært. «Men her i
Nabolaget bor en Slægt, som virkelig stammer fra kongeligt Blod, fra
selve Harald Haarfager, den første, som samlede hele Norges Land
under sig. Det er Tofteslægten, som heder saa efter Gaarden, den
har boet paa i Aarhundreder. Den bevarer endnu sit Stamtræ og
sine gamle Brevskaber. Det er forresten rige Folk. Alle kjender
dem vel her i Egnen, skjønt En ikke ser stort til dem, fordi de
omgaaes og gifter sig bare inden selve Ætten. Naar vi siger til
dem, at det er godt at faa nyt Blod ind i Slægten, og at den ellers
vil dø ud, saa svarer de os, at det ved de, men at det er bedre
ikke at have Børn end Børn, som ikke er lige gode som En selv.

Hans Ord havde vakt vor Nysgjerrighed. Vi besluttede at
aflægge et Besøg hos disse Nordens Merovingere, som fra sine
tusindaarige Aners Højde kunne se med Ringeagt ned paa de
regjerende Dynastier og behandle Kongerne af Guds Naade som Parvenyer.
Allerede tidlig den næste Morgen begav vi os i Selskab med vor
Vært afsted paa Vejen, som fører fra Dombaas til det nærmeste
Skifte, Toftemoen.

Da vi kom til Skiftet, mødte vi paa Tærskelen en ung Jente,
hvis imponerende Skikkelse traadte frem i den mørke Døraabning
lig en Aabenbarede. Hun bærer en mørkegrøn Stak; det røde
Livstykke er halvt aabnet over Barmen; det er et skarpt skaaret
Profil, sort Haar, i Øjet noget af Rovfuglens Blik; man skulde
snarere tro, at man stod overfor en af Abruzzernes mandhaftige
Jægerinder end en af det lyse Nordens Døtre. Er ogsaa hun en
Ætling i lige nedstammende Linje af de gamle Sørøver-Konger?
Vi spørge os for og erfare, at det kun er en Tjenestejente.

«Hvor er Folkene selve?» spørger vor Fører.

«Deroppe,» svarer hun, idet hun peger paa en Gaard, som
ligger halvt skjult i Fjeldets Skygge, højt oppe mod Horizonten,
og hvorhen der leder en af disse Veje, som synes at være bestemte
til udelukkende Benyttelse af Rensdyr, Gjeder og engelske Tourister.
Man faar altsaa søge Ørnen i dens Rede.

Vi give os i Vej; vor Fører gaar foran i det langsomme, trygge
Trit, som er ejendommeligt for Fjeldfolket. Af og til vende vi os
om for at nyde Udsigten over Dalen, der er hyllet i en
gjennemsigtig Ølrøg, og hen til Dovres Fjeldtinder, som længst ude i
Horizonten strække sig hen lig en Operadekoration.

Midtvejs kom en ældre og en yngre Mand os imøde; det var
Hovedet for Tofteslægten og hans eneste Søn. De havde oppe fra
Gaarden seet os komme og havde villet møde os paa Halvvejen.
Faderen er en gammel, højvoxen, mager Gubbe, noget bøjet, med
noget paa samme Tid Tilbageholdent og Stolt i sit Væsen; han
bærer den Dragt fra Pompadour-Tiden, der er ejendommelig for
alle her i Dovre, kun med den Forskjel, at han har ombyttet
Spændeskoene med nogle svære Sko, som passe godt til den røde
frygiske Hue, han bærer paa Hovedet. Sønnen er en Gut paa
omkring tyve Aar; hans sygeligt blege Ansigtsfarve, hans spinkle
Bygning og forlegne Holdning danner en skarp Modsætning til
Gamlingens Raskhed. Man ser allerede Følgerne af, at Slægtens
Blod ikke fornyes; den sidste Ætling af de staute norske Konger
er spinkel som en Grande af Spanien.

«Det er nogle Fremmedkare», siger vor Ledsager og Tolk til
Gamlingen, «som har hørt Tale om dig og om Ætten din, og som
vil besøge Dig.»

«I skal have Tak,» lyder Svaret, idet han tager os i Haanden,
«og være velkommen.» Han ledsager os til Gaarden, der, som overalt
her, mere ser ud som en hel Grænd end som Bolig for en enkelt
Familie. Naar vi ere komne frem til Hovedbygningen, siger han:

«Her er det, vi bor; her har vi havt to Konger til Gjæster: Karl
Johan og Oskar den Første.»

Vi træde ind gjennem den med Udskjæringer smykkede Dør,
hvor vi mødes af en gjennemtrængende Fjøslugt; her nede i det
underste Stokværk staa henimod et Hundrede Kjør rundt om i
Baaserne, lige nedenfor der, hvor Husbondfolket selv holder til. En
Vindetrappe fører op til Herskabsvaaningen. Den første Stue ligner,
hvad man træffer paa enhver norsk Gaard; paa den ene Væg hænger
Grundloven; men ligeoverfor den er her, istedetfor det sædvanlige
Portræt af Kongen, i Glas og Ramme anbragt et Stamtræ. Nede
ved Roden læser man Navnene paa de gamle norske Konger, Harald
Haarfager og Harald Haardraade. Længere oppe spreder Træet
sig i en Mangfoldighed af Grene, og øverst, over alle de andre,
læser man Navnene paa vor Vært og hans Søn. Ved Siden af
denne sidstes Navn ser man en Gren, der standser med Et, uden
at sprede sig videre. «Det er vel,» spørge vi vor Ledsager, «en
anden Søn af Manden paa Gaarden, som er død i en ung Alder?»
«Nej,» han er ikke død,» lyder Svaret, «men han hører ikke mere
Slægten til. Han har giftet sig med en Bondejente udenfor Ætten,
og saa blev han jaget bort fra Gaarden.»

Herfra træde vi ind i Storstuen, hvor Slægtens Kostbarheder
og Relikvier ere samlede. Det smaahakkede Granbar, som er
strøet ud over Gulvet, forlener Luften derinde med en ejendommelig
stærk Vellugt. Henad Væggen, der deles i Felter ved røde
Træpilastre paa blaa Grund, slynger der sig fantastiske Arabesker; i
Mellemfelterne er malet gamle norske Krigere i Kamp og Vikingeskibe,
der vugge sine Dragehoveder over Bølgerne. Den bagerste af Stuens
Vægge er optaget af et Slags Estrade, hvor der er opstillet
gammeldags Guldsmedarbejde, Overflødighedshorn, Pokaler, sølvbeslagne
Belter, mægtige Kobberfade. I Midten staar paa et højt Fodstykke
den svære Brudekrone.

Imidlertid har den kongelige Bondemand taget til Orde. Det
er sagtens hver enkelt af disse Relikviers Historie han beretter os,
stolt af dem som Ruy Gomez da Silva, da han tvang Kongen af
Spanien til at hilse sine Ahners Billeder. Der er kommen en egen
højtidelig Klang i Gamlingens Stemme, han har rettet sig op, hans
Selvfølelse er traadt mere frem, og vi forstaa, hvorfor man har
kaldt Nordmændene «Nordens Castilianere».

I 1818 drog Bernadotte over Dovre for at begive sig til

Trondhjem, hvor han ved Hellig Olafs Grav skulde modtage Norges
Krone. En Nat laa han over paa Tofte med sin Opvartning og
sine Officerer. Slægtens Overhoved, Fader til ham, som nu
modtager os, havde ladet berede et Gjæstebud for det rejsende Hof.
I Storstuen vare flere Borde bedækkede med det gamle Sølvtøj, som
gjennem Aarhundreder er gaaet i Arv i Tofteslægten. Øverst i
Stuen, under en Baldakin af Grønt, stod et Bord for sig selv og
ragede op over alle de andre; her var kun dækket for to. Den
ene Plads var for Karl Johan, den kronede Kriger; Adlercreutz,
Bernadottes højre Haand, bedækket med Ordener og overvældet
med Æresposter, vil indtage den anden Plads ved Siden af sin
kongelige Herre. Men med en Haandbevægelse standser Manden
paa Gaarden ham, og idet han selv sætter sig ned ved Siden af
Karl Johan, siger han: «Ved dette Bord sidder ingen, som ikke er
af kongeligt Blod.»

*

St. Hans-Aften paa Landet.

<small>(Af <sp>Ivar Aase</sp>n).</small><footnote>Norske Folkelivsbilleder, 2den Række, 1858.</footnote>

Som bekjendt havde man i forrige Tider adskillige Helligdage,
som siden ere afskaffede, men som alligevel holde sig i Folkets
Minde, saaledes at de paa enkelte Steder ansees som et Slags
Hviledage og ellers overalt benyttes til Mærkedage for Tidsregningen
efter den gamle Sædvane. En af de mest bekjendte af disse er
Johannesfesten den 24de Juni, som efter gammel norsk Talebrug
heder «Jonsvaka» og i en afledet Form «Jonsvoko», hvoraf atter
Jonsoko, Jonsuku, Jønsok og flere Dialektformer. Denne Dag er
fremdeles i almindelig Anseelse saavel i Bygderne som i Byerne,
saa at man med Rette kan kalde den en almindelig Folkefest, hvilket
den vistnok ogsaa fra ældgammel Tid har været i dette Land,
medens derimod den saakaldte Maifest, som omtales i Sverige,
Danmark og flere Lande, synes her i Landet at være aldeles
ubekjendt. Aarsagen til, at netop Johannesdagen har faaet en saadan
Udmærkelse, er vistnok den, at denne gamle Festdag staar saa nær
ved Solhvervet, at den nærmest kan betragtes som Midsommerfest,
idet den saaledes danner det samme Vendepunkt for Sommeren som
Julen for Vinteren. Og den Omstændighed, at den ikke længere
er Helligdag i Kirken, synes netop at gjøre den end mere skikket
til Folkefest, da man derfor har saa meget større Frihed til at bruge
Dagen efter eget Tykke enten til Forretninger eller til Hvile og
Lystighed. Det er imidlertid ikke selve Dagen, men netop den
foregaaende Aften — Jonsvoko-Aften — som almindeligst anvendes
til Leg og Lystighed. Og paa denne Aarstid have vi da her i
Landet de vakreste Aftener og Nætter, som nogen kan tænke sig.
I den nordligste Del af Landet gaar Solen ikke engang ned, og i
de sydligere Egne er den saa lidet borte, at der egentlig ikke bliver
nogen rigtig Nat, men kun et Par Timers Dunkelhed, med en mild,
vedvarende Lysning fra Norden, saa at man ikke ret kan vide, om
det er Aften eller Morgen, hvis man ikke har et Uhr i Haanden.
Man har saaledes Lys nok til at se vidt omkring sig over den
blomstrende Jord og over de løvrige Skove, hvor Fuglene nu lade
sig høre saa sent og saa tidligt, at man synes, at de ikke have havt
nogen Hvile. Det er næsten en Nødvendighed at have en Vaagenat
paa denne Tid, og saafremt man har nogen rigtig Sands for Livets
Hygge, maa man paa en saadan Aften føle en stærk Trang til at
vandre ud i den fri Natur og se sig om efter Selskab.

Til Samlingssted for denne Aften vælger man sig en noget
højtliggende eller fremragende Plads, som har en god Udsigt og
saaledes ogsaa er let at se fra de nærliggende Gaarde eller Bygder.
De mangfoldige Næs og Bjergknolder langs vore Fjorde ere saaledes
meget bekvemme Samlingssteder, saa meget mere som de oftest
ere blottede for Skov og Bygninger, saa at der ikke er nogen
Fare ved at bruge Ild paa Stedet. Det er nemlig Ilden, som er
det fornemste ved denne Lejlighed; det er et blussende Baal, en
«Brising», som det paa flere Steder heder, som først og fremst
maa bringes istand paa Samlingsstedet. Derfor ansees det ogsaa
for en Lykke, naar man faar klart og stille Vejr til denne Aften,
da nemlig Ilden da kan brænde saa meget klarere og Røgen stige
saa meget højere og det hele saaledes se ret staseligt ud i lang
Frastand. Det første, som man altsaa har at gjøre, er at skaffe
godt Materiale til Brisingen. Kan man faa fat paa en gammel
Tjæretønde eller flere, da er dette det allerbedste; men ogsaa en
gammel forslidt Baad er en meget god Ting til dette Brug. Men
hvis ikke noget saadant er at faa i Nærheden, da faar man skrabe
sammen, hvad man kan, af tørre Træstykker, Fjæler og deslige, og
ofte bestaar Brisingen kun af Enerbuske og Lyng, som rigtignok
giver en god Flamme, men som ogsaa er snart udbrændt, hvis man
ikke har et desto større Forraad.

Det er et vakkert Syn at se ud over en stor Vidde, hvor
mange saadanne Baal ere optændte. Og hvis det er sikkert, som
det rimeligvis er, at denne Sædvane er saa gammel, at den allerede
fandt Sted i Hedenskabets Tider og egentlig først var en Højtidelighed
til Minde om Balders Baal, da kan man virkelig sige, at Skikken
ogsaa fortjener Opmærksomhed for sin Alders Skyld.

Naar Brændefanget endelig er opstillet og itændt, er det først,
at den rette Lystighed begynder. Paa nogle Steder affyrer man
et eller flere Skud; paa andre Steder blæser man i Lur eller Horn,
og i Mangel af noget bedre lader man sig høre med Raab og Hujen,
for ligesom at varsle alle dem, som ere i Nærheden, om at nu er
Forestillingen begyndt. Men ser sig om til Siderne og tæller alle
de Brisinger, som vise sig i Nærheden, og man finder sig meget
tilfreds, hvis man ser, at man kan kappes med de andre, eller
endog overgaa dem. Har man meget Forraad til at brænde, da
laver man det gjerne saa, at Ilden kan vare længe, og der er endog
Exempler paa, at man har holdt ud, indtil Solen kom op og man
altsaa nødvendigvis maatte slutte, fordi alt andet Lys blev da
saagodtsom usynligt. Men dette er dog kun en Sjeldenhed, og
sædvanligst er det saa, at man snart har nok af denne Fornøjelse og
begynder at tænke paa en Afvexling. Findes der nu en Fele i
Nærheden og en Mand, som kan spille paa den, da vil man nok
først og fremst have sig en Dans, og dermed fordriver man da
Resten af den korte Nat. Men hvis man bliver kjed deraf, eller
hvis Dansen ikke kan komme rigtig i Gang, da har man jo en hel
Mængde af andre gamle Lege og Paafund til at more sig med,
forsaavidt man finder dem fornøjelige nok eller værdige til et Forsøg.

*


Gudbrandsdalen.

<small>(Af P. <sp>Botten-Hanse</sp>n.)</small><footnote>Illustreret Nyhedsblad for 1853, S. 52.</footnote>

*

Vi skulle begynde med Lom, der, som det heder, «ligger
nordenfor Folkeskikken». Præstegjældet er saa frugtbart, at man
kunde kalde det Gudbrandsdalen Kornkammer. I et hedt Aar
med Solskin avles saa meget Korn, at Beboerne kunne brødføde
sig selv i to-tre Aar. Her behøves ikke andet end Solskin til et
godt Aar; thi Regnen erstattes ved Vanding, idet Elvene og
Bækkene gjennem ofte meget bekostelige Vastag ledes hen over
Agrene. Derfor har ogsaa Lomværingen det Mundheld: «Naa
Vorherre gje os Solskjen, saa held me os sjøl Reign». Et Vandaar
– Regnaar — er saaledes en stor Ulykke, ikke alene for
Lomværingerne selv, men ogsaa for de tilstødende Bygder, især
Læsjeværingerne, der hos dem ellers kunne bøde paa Kornmangelen
hjemme. Den Overflødighed, som Jorden ellers i Almindelighed
skjænker sine Dyrkere, gjør disse noget selvgode og stolte. De
leve noget afsondrede, og uagtet de i Dannelse staa langt tilbage
for de andre Gudbrandsdøler, betragte de dog disse med samme
Medlidenhedsmine, som Kineserne betragte Europæerne. De føle
godt, at de ere sig selv nok, og at de ikke behøve at trænge til andre.
Heri maa de da ogsaa bestyrkes derved, at Færdesmænd bringe alt
i Huset til dem. Læsjeværingen bringer dem Sild, Fisk og Salt
og tildels Jern, hvilke Varer han borttusker mod Korn;
Vaageværingen bringer dem Gryder og Klæberstens Kakkelovne;
Faabergingen Spidsslæder, Knapper, Bjælder og andet Støbegods,
Vardølen Karder og Glasvarer osv. Naar disse Handelsrejsende komme
i Huset til Lomværingen, lader han strax, som om han er vel
forsynet med alting. Han betragter dem. med en vis Mistro og vil
ingenting kjøbe, førend han «blir kjendt me di fremmande Karom».
De Handlende maa give sig i Snak med ham om hans
Familieforhold, og naar han da faar Anledning til at udkramme sin
Velstand, lader han al Tilbageholdenhed fare. Han bærer frem sine
drabelige Fleskeskinker og sit treaarsgamle Øl, hvoraf en halv Pot
eller endog blot en Pægl kan slaa en voxen Mand omkuld, og
trakterer, saa det har god Skik. Dog forstyrres ved et sligt fedt
Traktemente den Rejsendes Appetit ikke sjelden ved den
Urenslighed; som er sædvanlig hos Lomværingen. Denne Urenslighed gaar
saa vidt, at den i Nabobygderne endog er bleven til Ordsprog, og
at man som Betegnelse herfor har tilføjet Ordet «Lø» et allitereret
Epitheton, der ellers ikke tør udtales for høviske Øren. Hvad
Lomværingerne forresten angaar, er overhovedet en vis Sejghed og
Sendrægtighed i al Handel og Vandel ejendommelig for dem. I
1612 raadsloge de paa Raadsbakken, om de skulde rykke ud mod
Skotterne, medens Bønderne fra Vaage, Læsje, Fron og Ringebo
ved Kringlen sloge disse. Den samme Sejghed og Sendrægtighed
udmærker endnu den Dag idag dette Folk. Paa Vaage kalder man
en krysteragtig Person «en laak Lø», ligesom Ordet Lø ogsaa ellers
ikke saa sjeldent benyttes som et Skjældsord, især for at betegne
en Hjemfødning. Endelig er et vist taktløst Kniberi karakteristisk
for Lomværingen; naar han kommer ud blandt Fremmede, gjør
han sig ofte latterlig ved sin Seen paa Skillingen. En Kakse i
Ulveskindspelts kan byde to Skilling for Nattelogis for sig og sin
Hest, og en simpel Færdesmand rejser uden at byde noget for
Nattekvarter eller uden at sige «Tak for Hus», naar han drager
afsted. Med Hensyn til Oplysning og Religiøsitet staa
Lomværingerne ikke saa lavt, ihvorvel mange i sidste Henseende vistnok
heller synes at ville være religiøse, end de i Virkeligheden ere det.
Læsenet er saaledes temmelig almindeligt blandt dem. Deres
Stemme har noget vist bedrøveligt Syngende ved sig, der gjør den
fortrinlig skikket til Jeremiader over Verdens Daarlighed.

I Vaage avler man aldrig saadan Overflødighed af Korn som
paa Lom; men man er heller ikke udsat for saa frygtelige Uaar
som der. Foruden Agerbruget er naturligvis Kvægavlen
Hovednæringsvej. Mange leve ogsaa af Jagt og Fiskeri, og heller ikke
saa Faa finde sit Udkomme ved Skifferstensbrudene i søndre Sel
og i de Klæberstensgruber, der findes paa de forskjellige Steder i
Præstegjældet, og hvoraf en Overflødighed af Gryder og Ovne
sendes til Nabobygderne. Vaageværingerne ere livligere,
gjæstfriere, rensligere og mere polerte end Lomværingerne. De have
gode naturlige Anlæg, især for Træskjærerkunsten, og staa ikke
lavt i Dannelse. Næsten hveranden voxen Person kan skrive; for
omtrent 20 Aar siden bestod de Flestes Lærdom blot i en Ramsenop

af Katekismen. Sproget er klangfuldt, rent og kraftigt, med mange
Elementer af Oldnorsken. Folket er i Grunden religiøst, men ingen
finder sig oplagt til at gjøre Religiøsiteten til et Haandværk, som
somme i Nabobygden Lom. Det er mig ikke bekjendt, at
Plogkarlene her ere løbne af Tjenesten for at prædike Bod og Bedring
paa Veje og Stræder. Derimod har jeg været Vidne til, at et Par
Kvinder, der rigtignok andetstedsfra vare flyttede til Bygden, have
forladt sit Husstel, sammenkaldt gudelige Forsamlinger eller, som
det heder, «Læsinger» og optraadt profetisk, forkyndende Guds
store Straf over «den svarte Verdens Daarlighed». Mangelen paa
mandlige Prædikanter, der ere fødte i selve Bygden, erstattes ved
omrejsende Romsdøler, der ofte holde gudelige Forsamlinger, hvori
Folk, for en stor Del vel af Nysgjerrighed, indfinde sig i hobevis.
Uagtet Bodsprædikanterne ligesom den Raaber, der gik
paa Jerusalems Mure under Stadens Belejring, skrige Ak og Ve over Land
og Folk, ere dog Vaageværingerne saa langt fra at bedække sig
med Sæk og Aske herover, at de snarere efter Forsamlingen turde
lade sig finde i et godt og lystigt Lag. De synes idelig oplagte
til at istemme: «Glæde er Himlens velgjørende Gave», og man vil
paa deres Boghylder hyppigere finde den livsglade og kjernesunde
Peder Dass’s «Evangelii- og Katechismi-Sange» end nogen rent hellig
Sangbog. Med Hensyn til Karakter forøvrigt er Vaageværingen
stolt, frihedselskende, aaben, ordholdende og oprigtig, men derhos
hævnlysten. Enhver Krænkelse af hans Rettigheder eller endog et
Brud paa hans Fordomme tirrer hans Uafhængighedsfølelse og
Modstandslyst. En ny Psalmebogs Indførelse har været istand til
at bringe Almuen til at rejse sig i Masse, og Forsøget paa at
tvinge den til at synge Psalmer, trykte med latinske Typer, vilde
maaske, i det Smaa, have samme Virkning paa den som, i det
Store, en Karl X’s Ordonantser paa Pariserne. Men med al sin
Gjenstridighed eller, om man vil, Selvtægtslyst iagttager
Vaageværingen altid en vis Ridderlighed, der ikke fornægter den ædle
Herkomst, som flere af Bygdens Ætter have, idet de nedstamme
fra Norges gamle mægtige, tildels adelige Familier. Disse Ætter
kunne kaldes rent aristokratiske, idet de afslutte sig fra al
Forbindelse med andre og søge saavidt muligt ved Giftermaal indbyrdes
at vedligeholde sig. Det samme gjælder ogsaa Gaardmandsklassen
overhovedet, der i Regelen finder det nedværdigende, om nogen
gifter sig under sin Stand, som f. Ex. en Gaardmands Søn med en
Husmands Datter. I Vaage hersker en Gjæstfrihed, som vistnok
er større end i noget andet af Gudbrandsdalen Præstegjæld.
Kommer man til en Gaard, man være Nabo eller langfærdendes,
nødes man strax til at tage Plads paa det mageligste Sted – hvis
det er om Vinteren, da ved Skorstenen — og rækkes af
«Kjærringa» et Krus Øl eller et Glas Brændevin samt «lidt te bite i».
Sjelden nægtes den Fremmede her, som i Fron og de sydligere
Bygder, «Hus ive Hugu», selv om han er en «rekandes Fant»
(omstreifende Fant, Tater), og om Husets Folk derved end blive nok
saa forstyrrede i deres Bekvemmelighed. Naar den Fremmede vil
være en Mand af god Levemaade, maa han ikke lade sig traktere
af Husets Folk, uden at spendere paa dem igjen, f. Ex. Brændevin.
Han maa «tage i Vertens Hus», som det heder, hvorved han først
tilkjendegiver sit Bifald med Traktementet og sin Taknemmelighed
derfor. Om jeg i det Foregaaende har sagt, at Oplysningen er
god blandt Vaageværingerne, maa man derfor ikke tro, at de have
brudt med alle de Fordomme og al den Overtro, som den Dannede
somoftest smiler ad. En god Del af Verdensbestyrelsen henlægges
under Fandens Departement, og naar Bonden vil have noget deri
forandret efter sit eget Hoved, henvender han sig til en af dem,
som ansees for at henhøre til hint Departements Personale, nemlig
til en Signekjærring, en Fintøte, en Profet eller Mirakeldoktor.
Dog bliver disse Personers Tal mindre og mindre, og denne
Formindskelse er maaske den stigende Oplysnings Værk. Allerede i
min Bedstemoders Levedage døde Kari M., der sad paa Sæteren
blot med tre Kjør og alligevel ystede Oste saa store som
Slibestene og lagde Butter, store som Bryggestetter, fulde af det guleste
og bedste Smør, man vilde se for sine Øjne, medens Budejerne
paa de andre Sætre ikke havde saa stor Sommerdraatt af 30 Kjør;
thi Karis Troldkatte stjal Melken og Rømmen fra dem alle. Endnu
medens jeg var en Smaagut, gaves der blot en i hele Præstegjældet
— foruden Præsten naturligvis – som var Mand for at løse og
binde Fanden efter Behag, og paa en Strækning af en hel Mil
fandtes der blot en, som efter en brav Mands Bestilling forstod at
slaa Øjet ud paa en saadan Karl, og kun den sidste havde selve
Svartebogen, og det endda blot et defekt Exemplar. Man kunde
allerede tælle de gamle Kjærringer, som kunde gjøre aat for Valk,
Trold, Thusbet og Finnskot, ja Antallet af de Dale-Hexer, der
rede til Bloksbjerg Santhansnat, var saaledes aftaget, at Toget
frembød et meget usselt Skue for den framsynte Iagttager, medens
Fanden var bleven rent borte fra den Dag af, at Mikkel Steine
havde stødt paa ham i Gluggen af en Rypeskytterhytte inde i Fjeldet,
hvor han sad i Skikkelse af en sort Hund og briskede sig med
snurrende gloende Øjne, der vare store som Tintallerkener og saa
uforskammede at se til, at Mikkel bandede paa, at han havde havt
god Lyst til at smelde paa ham med Haglene lige i Skolten, hvis
han ikke havde havt saa lidet Krudt tilovers. Jeg vil nu ikke tale
om Haugafolkene — de Underjordiske — med hvem man i gamle
Dage stod paa en meget gemytlig Fod. De ere nu rent forsvundne
fra det menneskelige Selskab, og det hører endog til Sjeldenhederne,
at de, som i 1846, tage en Jente ind i Fjeldet til sig, forat bøde
paa den gruelige aristokratiske Ensformighed og Søvnighed, som
hersker i deres Paladser.

Fra Vaage eller rettere fra Annexet Sel gaa vi over Rusten
til Læsje. I denne Alpebygd, paa en Højde af 16—1900 Fod over
Havet, faar Dalen en større Vidde og Jævnhed, end den noget
andetsteds har. Vandene befinde sig i Tvivl om, enten de skulle
rinde mod Syd eller mod Nord. Endelig bestemme de sig til begge
Dele. Fra Læsjevandet tager en Vandmasse ned til Romsdølerne,
en anden — Laugen — foretrækker at hilse paa de stolte
Gudbrandsdøler. Læsje maa af Naturen være bestemt til en patriarkalsk
Bygd. Beboerne have misforstaaet dens Vink og omskabt Engene
til Agre og indført Politiken i Husene. Men denne Misforstaaelse
hævner sig grusomt andet eller tredje hvert Aar. Den flittige
Jordbruger gaar en Augustkvæld rundt sine Agre og glæder sig i
det bølgende Korn, som, ved Skigaarde beskyttet mod
Nordenvinden, allerede begynder at blive saa modent, at det om nogle
Dage kan skjæres. Og da vil han have Føde for to Aar. Om
Natten klarner det op. Næste Morgen skinner Solen venlig og
varm; Agrene begynde at sortne, som om de bleve svedne i dens
Straaler. Men Solheden viser kun Virkningerne af den stjerneklare
Nat, der har tilintetgjort Bondens Afgrøde og med den hans skjønne
Forhaabninger for dette Aar. Havde han anet, at den
tilintetgjørende Kulde var saa nær for Døren, vilde han have reddet
idetmindste en Del af sin Avl. Han vilde have dynget Granbar og
Ener sammen rundt Agrene og antændt Dyngerne, og den ned
slaaende Røg vilde have beskyttet Kornet mod Frosten. Dette
gjør Læsjeværingen, naar han itide mærker Frostnatten; i
Morgenstunden flamme Baal Bygden rundt og opvække Forestillingen om
en fjendtlig Hærjing. Læsje frembyder et smukt Exempel paa,
hvorledes det opmærksomme Menneske kan modarbejde og trodse
Naturens Strenghed og Haardhed. Maaske vil den Dag komme,
at Læsjeværingen bliver lige saa fuldkommen Herre over Frost og
Vind, som Lomværingen nu er over Tørken, og at han i sin kolde,
«frostalle» Bygd skaber et mildt og venligt Klima, der vilde
forbause Forfædrene, om de kunde se op af Gravene. Et Frostaar
er vistnok en stor Ulykke for ethvert Præstegjæld, men dog neppe
saa stor for Læsje som for noget andet. Læsjeværingerne ere
vante til det Slags Ulykke og have allerede vundet adskillig
Erfaring i at afvende og mildne dens Følger. Fædrift, Jagt og Handel
bøde paa Aarets Misvæxt og gjøre den mindre følelig. Nogle
afhænde Smør og Ost, Heste og Vildt, hvorved de sættes istand til
at kjøbe det fornødne Korn; andre bringe Potaske, Tjære og
Næver m. m. til Romsdalsmarkedet og tiltuske sig Fisk og Sild,
hvilke Varer de om Vaaren bringe til de sydligere Bygder, som
have undgaaet Uaaret, og bringe Korn og Erter hjem istedet. De
rejse til Lillehammer-Markedet for at tilbytte sig Kornvarer af de
Hedemarkinger og Totninger, som indfinde sig der, eller de
besøge endog disse i deres Hjem. Paa Grundset-Markedet indfinde
de sig ligeledes med sin Fisk samt med Sauskind, hvorfor de
tilbytte sig Jern, Kobbertøj m. m., hvilke Varer de atter afhænde
for Korn i Gudbrandsdalen aarvisse Bygder. Kortsagt,
Læsjeværingen forstaar ypperligt at slaa ind paa enhver Handelsvej, hvor
en Skilling kan tjenes, og at udspejde de Fornødenheder blandt
Naboerne, for hvis Af hjælpelse noget Korn kan erholdes.
Læsjeværingerne have i Karakter meget tilfælles med Vaageværingerne;
dog have de et mere indsmigrende Væsen og ere fulere, hvilket
vel for en Del kommer af deres megen Syslen med Handelen.
Deres Dragt har intet Ejendommeligt ved sig; deres Sprog klinger
ikke saa smukt som det vaageske, især fordi de slæbe overdrevent
paa de lukkede Vokaler.

Fra Læsje vende vi tilbage og gaa videre sydigjennem
Gudbrandsdalen. Efterat have passeret forbi Gaarden Sandbo, i hvis
Kjæmpehøje de, der faldt i Slaget mellem Dale-Gudbrands Søn og
Olaf den Hellige, ligge begravne (?), komme vi over en lang, tør
Mo, Koloen, endelig til det egentlige Kvam, der tidligere var et
Annex til Fron, men som nu i Forening med Søthorp udgjør et
eget Præstegjæld. Allerede her klæder man sig mere
kjøbstadsmæssigt end i de nordligere Præstegjæld, og Knotingen —
Brydningen paa Bogsproget — begynder tilgavns. Her begynder tillige
en vis Luxus, ikke alene i Klædedragten, men ogsaa i Levemaaden.
The og Kaffe ere blevne Nødvendighedsartikler, der ikke maa savnes
paa nogen skikkelig Gaard. En Husmoder trakterede tidligere dem,
som besøgte hende, med en Bolle Melk eller et Krus Øl, men nu
er Kaffen traadt istedet, og derfor har hun da ogsaa denne Drik
staaende færdig saavel Kl. 10 om Formiddag og Aften, som paa
de Tider, vi Byfolk nyde den. Da nu Mændene paa sin Side
arbejde lige saa flittigt paa at sætte Penge til i Brændevin, som deres
Koner i Kaffe, og da hine derhos i Regelen have ligesaa stor Lyst
til Handel som fortrinlige Evner til at blive optrukne deri, kan
man ikke undres over, at mange have paadraget sig saa stor Gjæld,
at de have maattet forlade de Gaarde, som i deres Slægt fra
umindelige Tider havre gaaet i Arv fra Fader til Søn. Kvam har
skjænket Skottehøvdingen Sinclair hans Grav, ihvorvel ikke i
indviet Jord, men i en Sandmæle et godt Stykke fra Vej søndenfor
den nuværende Kirke. Bygden er vakkert beliggende, især
omkring og søndenfor Kirken, hvor Gaardene danne en smuk Kreds i
et lidet, skraanende Bakkeheld. Den er ogsaa frugtbar og aarvis,
dog ikke i den Grad som Søthorp, Præstegjældets andet Kirkesogn,
hvor Vandingen drives, og hvor mange Gaardbrugere avle langt
mere Korn, end de behøve til eget Brug.

Imidlertid kan denne lige saa lidt som nogen anden
gudbrandsdalsk Bygd i Kornavl maale sig med Frons Hovedsogn. Her
kommer Sommeren saa tidlig og er saa glødende hed, at man skulde
tro den tilstrækkelig til to Indhøstninger. Naar Agrene begynde
at grønnes paa Hedemarken, skyder Kornet Ax paa Fron, og
medens de hist endnu staa ganske grønne, indhøste de her
Afgrøden ved Arbejdsfolk fra Hedemarken og andre sydlige Distrikter,
hvilke hobevis strømme til Fron, for der at tjene noget ved
Aannarbejde, endnu inden dette begynder i deres egne Bygder. Fik
Froningen ikke denne Forstærkning af Skurfolk, vilde det gaa
daarligt med hans Indhøstning, da Slaat- og Skuraannen, der hos
ham saagodtsom følges ad, fordre betydeligere Arbejdskræfter, end
Bygden selv kan opdrive. Naar Froningen faar et godt Aar, kan
han udholde to til tre Uaar (Tøraar). Thi han sløser ikke med
det overflødige Korn, han avler; han sælger vel endel Mel til
Østerdalen, men det meste gjemmer han dog, indtil Uaar indtræffer
enten hos ham selv, i hvilket Tilfælde han faar Brug for sit
Forraad, eller i Nabobygderne, da han sælger det til disse i dyre
Domme. Der gives Mænd paa Fron, som aldrig sælge et Korn
undtagen i Dyrtid, og naar disse Kornpugeres Ønske og Haab om
Hungersnød skuffes for længe, bliver ofte, hvad de have samlet i
Lade, henliggende, indtil det tager Skade. Blandt Gudbrandsdølerne
ere vistnok Froningerne de eneste, som i de fede Aar tænke
tilgavns paa de magre, eller som have Hjerte til at fremkalde en
kunstig Dyrtid. Derfor have de ogsaa faaet Ord for at være af et
haardere og ufølsommere Hjertelag end de andre Døler. Og dette
Ord er vistnok ikke ugrundet. Allerede deri viser sig en vis
Karakterens Haardhed, at den Fremmede kan komme til at gaa fra
Gaard til Gaard uden at faa Hus. Fron er en lige saa smukt
beliggende og klassisk som frugtbar Bygd. Lierne antage en
Venlighed og sagte Skraaning, der er ganske forskjellig fra Nabobygden
Ringebos golde Fjeldsider. I Skraaningen ligge velbyggede
Gaarde efter hverandre og danne en Kreds om den ottekantede
Stenkirke, der ved sin Storhed og Pragt vilde være en Pryd for
vor Hovedstad. Et Stykke søndenfor denne Kirke har man
Gaardene Hunthorp og Hove med Kjæmpehøje og Thingkredse fra
Dale-Gudbrands Tider. Længere borte, øverst oppe i Lien, ligger
den store Gaard Stejg, hvor den i vore Sagaer berømte
Steigar-Thorer havde sit Sæde. Næsten anden hver stor Gaard har et
historisk Minde, hvorved Tanken ledes hen til Norges Oldtid med
dens Stordaad, Ofringer og Kamptummel. Froningen befatter sig
ikke med Handel eller nogen Syssel som Binæring. Han sælger
Heste, Kvæg og Korn og udreder derved Skat, Tiende og
Arbejdsløn. I Annexet Kvikne afhændes imidlertid ikke Korn. Der
— især i Skabo — ligge flere Gaarde saa højt — indtil 3000
Fod — at Kornavlen er meget usikker; men saa er Kvægavlen der
en desto mere indbringende Næringsvej.

Naar man kommer til Ringebo, antager Dalen en anden
Karakter. Den slutter sig sammen, og Linjerne hæve sig strax bratte
og stenbedækkede fra begge Sider af Laugen eller dens Udvidelse
Losnavandet, indtil de næsten lige over Ens Hoved forsvinde i
Skyerne. Ved Elstad og andre Steder giver Fjeldsiden ikke engang
Plads for en Fodsti, indtil man kommer til en svimlende Højde.
Kun her og der findes sagte Skraaninger med større Rækker af
Gaarde. Forresten ligge Gaardene spredte her og der i Lierne
eller, om man vil, paa Fjeldsiderne, medens Pladsene hænge som
Fuglereder i hver en Indsænkning, hvor det synes muligt for
Mennesket at fæste Fod. I gode Aar brødføder Hovedsognet og
Fodvang sig selv; derimod maa Vænebygden og især
Sætningsdalen, hvor Nattekulden ødelægger Kornhøsten, næsten bestandig
kjøbe Korn. Ringebo har gode Skifferstensbrud, dog ikke saa gode
som Vaage, Lakefiskeri og et særeget Slags runden Birk, Valbirk,
der benyttes til Kander, Boller, Knivskafte og forskjellige Slags
Træskjærerarbejder, hvilke afhændes i andre Bygder. Desuden
produceres her især den gudbrandsdalske Universalmedicin,
Enebærolien, der i en Husholdning er ganske uundværlig, da den ansees
for en lige fortrinlig Helsebod baade for Folk og Fæ. Hvad
Ringebyggingernes Karakter angaar, er denne vistnok lidet forskjellig fra
Froningernes; dog tror jeg, at Svir og Drik er almindeligere blandt
hine end blandt disse.

Øjer er en Fortsættelse af den ringeboske, haarde og uvenlige
Natur. Dog bedækkes de bratte Lier her fordetmeste af en frodig
Skov, og nøgne Klipper stikke mindre hyppigt frem.
Næringsvejene ere her, foruden Agerbruget og Fædriften, især
Haandværksdrift og Handel. Øjværingerne have meget Hang til at skakre og
handle og overhovedet til at flakke om i andre Bygder, hvor de
da søge Fortjeneste ved et eller andet Haandværk eller endog ved
simpelt Dagarbejde. Deres Redelighed staar ikke højt i
Nabobygdernes Omdømme. Industrien er her bedre end i
Gudbrandsdalens nordligere Bygder; saaledes afhændes ikke ubetydeligt af
Vadmel og Værken. Øjer har ogsaa Skifferstensbrud. Dets
Hunner-Ørret, der fiskes oppe ved Hunner-Fossen, er noksom
bekjendt.

Endelig komme vi til Faaberg, en Bygd med en By i sin
Midte, med Gaarde som Landsteder, med smilende, frugtbar Natur,
byklædte Mennesker, megen Haandværksdrift og Luxus, men liden
Fordærvelse. Vævekunsten staar her højt; Kvinderne forsyne
Udenbygdesboende med Værken og Vadmel, medens de selv klæde sig
i Kjøbetøj. Mændene forsyne dem, som bo imellem Læsje og
Grundset — ja endog en god Del Svensker — med Slæder og
Stads-Sæler. Deres Knapper skinne i anden hver Gudbrandsdøls
Kjole, undtagen i deres egne; deres Bjælder, Lysestager og Mortere
have fundet Vej til Valders, Fjordene og Nordland. Tidligere
havde Faaberg et Glasværk; men Fortjenesten herved, saavel som
ved Fragtfarten paa Mjøsen, er nu ophørt. Det saakaldte
Lakesildfiskeri er ikke lidet fordelagtigt for mange Gaarde. Som en
Kuriositet kan anføres, at Faaberg for nogle Aar siden holdt paa at faa
en egen religiøs Sekt, der udmærkede sig ved saakaldte højtidelige
Renselser og Omskjærelser — hvilke forresten intet havde tilfælles
med de bibelske — men som omsider gik op i Røg, efter at dens
Hoved, en Knappemager, i Egenskab af Omskjærer havde givet
En et vel drøjt Indsnit i Haanden, og en af dens Tilhængere havde
faaet sit fine Indbo fordærvet ved paa en Renselsesdag at stille det
ud i Skylregn.

Hvad forresten Kjøbstaden Lillehammer angaar, tror jeg blot
at burde bemærke, at det er en landlig-uskyldig By, med mere Dyd
end Handel.

Fra Faaberg gjøre vi en Tilbagetour nordover tilbage til
Sidedalen Gausdal, der ligger i lige Linje med Øjer. Hovedsognet og
Annexet Follebo ere baade frugtbare og godt befolkede; Gaardene
ere store og Beboerne kjøbstadsmæssigt klædte. Men det nordligere
og højere beliggende Nykirkesogn og Svatsum have maadelige
Korngaarde. Især er sidstnævnte Sogn udsat for Uaar paa Grund
af Nattefrosten. Men paa den mislige Kornavl bøde de fortrinlige
Græsgange, der gjør Bygden særdeles skikket for Fædrift.
Handelskarle herfra opkjøbe Slagtekvæg igjennem hele Gudbrandsdalen,
og efterat dette om Sommeren har græsset paa Fjeldbeiterne, drives
det om Høsten til Kristiania. Saakaldte Saukjøbere opkjøbe Drifter
af Faar, der slagtes om Høsten, og hvis Skind bringes til
Grundset-Markedet, medens Kjødet og Talgen sælges i Kristiania. Desuden
haves her en Mængde Gjeder, der afgive en Ost, som vidt og bredt
er bekjendt for sin Finhed og Godhed. I det 17de Aarh. dreves
der en kort Tid et Kobberværk i Svatsum, men siden dets Ophør
har der ikke været nogen Bergværksdrift i Gausdal førend i de
sidste Aar, da et Nikkelværk i Espedalen — paa Grændsen mod
Fron — af et Par Englændere er bleven bragt i Drift. Ogsaa
dette Præstegjæld har Skifferstensbrud og desuden gode Kalkbrug.

Hjorthøy regner det «blandt de mærkværdige Ting i dette
Kald», at en Student og hans Broder paa en Fisketour (1652), idet
de mistede sin Baad, bleve staaende paa en Holme i et Fjeldvand
i hele tretten Dage, da de, efterat have fristet Livet ved en specielt
til deres Brug opskudt Plante, bleve reddede af Folk fra Bygden,
der af de Forsvundnes hjemvendte Hund var bragt paa Spor efter
dem. For en større Mærkværdighed kan det nu ansees, at Gausdal
har frembragt en af Norges største Profeter, idetmindste den største,
Gudbrandsdalen nogensinde er bleven lyksaliggjort med. De Fleste
vide vistnok, at jeg her mener Vis-Knut. Denne Mand, der i sin
Barndom neppe havde lært at læse, blev med Et givet en
Framsynthed og en Magt over de fysiske Kræfter og Aandeverdenen,
der gaar aldeles til det Utrolige. Aanden — om den var god eller
ond, ved man ikke — kom over ham, just som han sad og spiste,
og fra det Øjeblik af blev han alvorlig, mørk, hemmelighedsfuld
og taalte aldrig Hue paa sit Hoved. De Syge helbredede han ved
Hænders Paalæggelse; de Bestjaalne fortalte han uden videre, hvem
Tyven var, og hvor de kunde finde sine Sager igjen; de
Pengelystne viste han, hvor Skatte laa forborgne, hvor Sølvaarer
gjennemfurede Bjerget, hvor Guldet dryppede; dem, der manglede Vand,
sagde han, hvor Kilden gik dybt nede i Jordens Skjød, og hvor
de kunde grave sig en Brønd. Snart blev Vismanden bestormet af
Raadsøgende, ikke alene fra Norges fjerneste Bygder, men endog
fra Naboriget Sverige. Og alle vendte tilfredse tilbage. Vel blev
mangen ikke saa frisk, som han havde ønsket, men saa tilskrev
han dette sin egen skadelige Mistro til Profetens Evne til at
helbrede; vel grov mangen efter Guld, Sølv og Skatte, uden at finde
noget, men saa tilskrev han sig selv Skylden, da han ikke havde
opfyldt Profetens Forskrifter, og Vismandens Anseelse formindskedes
ingenlunde derved, saameget mindre, som man kunde vide, at en
Profet, der, som han, aldrig tog Betaling for sine Raad, ikke
forsætlig vildledede nogen. Omsider mistede Knut sin vidunderlige
profetiske Kraft, enten fordi han misbrugte den til Bagateller, som
f. Ex. til at sige de Bestjaalne, hvem Tyven var, eller maaske
rettere fordi han engang paa en Kones indstændige Nøden modtog
Betaling for en Kur.

*


Gausdal

<small>(Af <sp>Rudolf Schmid</sp>t.)</small><footnote>Af Nær og Fjern, Kbhvn. 1874.</footnote>

*

Den korte Sidegren af Gudbrandsdalen, som gjennemstrømmes
af Elven Gausa og har Navn efter denne, udgjør et Dalføre paa
omtrent fem Miles Længde og danner et Hele for sig. Den har
ingen af de Naturskjønheder, som hidkalde Turisten til kortvarig
Betragtning. Selv i Tønsbergs omhyggelige og udførlige
Rejsehaandbog for Norge anmærkes kun, at der i Dalen er godt Kvarter
at erholde, og at Ruten derigjennem «er forbundet med mindst
Afsavn af Bekvemmeligheder blandt alle længere Indlandsruter i
Norge». Den, som er tagen afsted, ikke for at pakke vexlende
Naturindtryk sammen i sin Erindring, men for i kortere eller
længere Tid at leve med en frodig og ejendommelig Natur, vil
imidlertid være glad ved at slaa sig til Ro der, ganske afseet fra
Indvirkningen af den styrkende Fjeldluft, der lader de højereliggende
Gaarde paa Skraaningerne i fuldt Maal gjøre Fyldest for
Benævnelsen «Luftbadesteder», som man i de senere Aar har givet dem.
Gausdal hører ikke til Norges egentlige frugtbare Dalstrøg, men
heller ikke til de trøstesløse og ufrugtbare, hvor Livet er kuet af
Armod og Urenlighed. Den giver saavel ved sin Natur som ved
de Livskaar, den byder sine Beboere, et Udtryk for, hvorledes
Norges Indland er beskaffent, som holder Midtlinien mellem alle
Yderligheder. For den, som medbringer Interesse for Landet og
Folket, bliver et længere Ophold i Dalen af denne Grund baade
tiltrækkende og belærende, og det kommer til at staa for ham som
et mærkeligt Træf, at dens afsluttede Grund fortrinsvis er bleven
Hjemsted for Bestræbelser, der have til Maal at indvirke til aandelig
Fremgang paa Folkets store Mængde.

Den, som har valgt Gausdal til Sommerophold, faar allerede
paa Farten opad Mjøsen en Forestilling om den Natur, hvori han
skal leve. Paa Skraaningerne, der omslutte den 8 ½ Mil lange Indsø,
som overalt er saa smal, at et fuldstændigt Oversyn med Lethed
er muligt, danne Sædemarker og Græsgange gule og grønne Felter,
hvorimellem Skove af Furu- og Grantræer skjære sig ned som
Kirker, idet de saa godt som overalt med et sammenhængende
Dække krone Tinderne. Ikke sjelden naar Skoven helt ned til
Vandspejlet, og paa enkelte Steder sees da smale Render, der med
afskrækkende Stejlhed gaa nedefter i lige Linje. Det er Fjeldskred,
der have skuret Grunden ren, og Menneskene benytte nu den Vej,
Bjergets vrede Jetter have draget. Indsprængte i dette uregelrette
Skaktavl af Agerland og Skov ligge saa de hvide og røde Træhuse
paa et eller to Stokværk, ofte omgivne af Haver og med tilliggende
Lunde af Rønne- og Birketrær. Hvor Søen er bredest, hæver
Helgøen sig grøn og frodig, som henslængt i Vandet mellem de
stigende Skrænter. Det var dette Skue, som indgav Henrik
Wergeland følgende fint udformede lille Digt:
<poem><small>
«Se, som to Elskende Toten- og Stange-Stranden
i Mjøsens Spejl beskuede hinanden.
Men sig mig upartisk, hvo vandt,
hvo venest er, hvo fagrest smiler?
— — Umuligt! thi Skjøn-Helgø hviler
imellem begge som et Elskovspant.»</small>
</poem>
Sandheden er imidlertid, at naar Øjet har fulgt denne brogede
Afvexling et Par Timer, begynder man at mærke, at den er
kaleidoskopisk sammensat af højst ensartede Elementer, og paa den lange
Fart virker Ensformigheden omsider næsten sløvende. Naar man
paa Lillehammer er bleven forsynet med Skyds og paa Færge sat
over Laugens glasgrønne Vande, er det derfor med nogen Skuffelse,
at man, saasnart man er kommen et Stykke ind i Dalen,
gjenkjender nøjagtigt det samme Skue. Men er man kommen til Ro
her paa et heldigt Sted — thi de lavtliggende Gaarde i Dalen ere
ikke at anbefale — saa vil denne Natur, der paa en Gang udtrykker
Frodighed og Haardførhed, virke med en stille Magt, som er baade
venlig og opløftende. Til egentligt Samliv med Naturen egne de
berømte Udsigter, Turistrejsernes store Bravournummere, sig næsten
aldrig; den beskednere Gjennemsnits-Natur, der ikke fængsler det
flygtige Øjesyn ved det Usædvanlige, har til Gjengjæld ofte netop
den Tiltrækning, som er Betingelsen for et Samliv.

Og har man først indrettet sig og ligesom taget de fem Miles
Jordsmon i Besiddelse, som man fra Højderne overskuer, vil man
ogsaa ved nærmere Bekjendtskab opdage en rig Mangfoldighed i
den aflukkede og ensartede Dalnatur. Allerede den høje
Beliggenhed gjør meget. Er Vejret godt, har man fra Aaserne en
Afvexling i Lysvirkninger, et storartet Spil af Fortoninger og Overgange,
fra glimrende Soldis til blaasorte Skyggedrag, hvorved det
afgrændsede Skue af Græsmark, Ager og Skov, med hvide, gule og røde
Træhuse imellem hverandre, bestandig faar et Udseende af Nyhed
og bevirker en Overraskelse, som saa man det for første Gang.
Men ogsaa i slet Vejr frembringer den høje Beliggenhed en Skiften
i Luftforholdene, som i det mindste for en Dansk er ny og
ubekjendt og maaske gjør Synet fuldt saa tiltrækkende, som naar Solen
har Magt. Skymasserne bæres i lav Flugt hen gjennem Dalen,
overskjæres af Aaserne, splittes af Furuskovene og blive da mangen
Gang med et som en blygraa Vægt hængende tæt over Stammerne.
Naar saa en Luftning sætter dem i Bevægelse, ser det ud, som var
det Toppene af disse, der trevledes hen i uldagtige Totter, som atter
sno sig sammen i store henglidende Rækker. Sænkes
Skydannelserne, er Alt i et Nu indhyllet i en uigjennemtrængelig Taage, og
hvor Øjet faa Sekunder iforvejen havde en milevid Udsigt, søger
det forgjæves at skimte de nærmeste Gjenstande. Naar Solen
bryder igjennem, kan der lige saa pludselig gaa Hul i det side,
sammenhængende Dækken, og medens endnu Alt nærved er
tilsløret og omhyllet, kan man, som gjennem et Vindu, se Egnen
langt borte i smilende Lysglands. Efterhaanden bliver Aabningen
større, Taagemængden er sprængt, og i spredte, korte, lysglinsende
Dunstmasser stryger den hen midt gjennem Dalen, snor sig som
skinnende Svøb om fjerne Fjeldkamme og rulles som i Leg sammen
mellem Bakkerne, indtil den helt bliver borte. Et eget skjønt Syn
er det ogsaa, naar en af de løsrevne Taageflager bæres hen under
Betragterens Fod og ligesom bliver hængende bagved et af de
enkeltvoxende Birketrær, der næsten overalt staa spredte mellem
den tarvelige Græsvæxt. Det fine, yndefulde Træ tegner sig da
mod den hvide Baggrund med en saadan Bestemthed, at alle
Omrids kunne følges med den yderste Tydelighed, saa at endog den
tyndeste Kvist skjelnes for sig.

Uagtet Luften om Aftenen beholder en Klarhed, der minder
om, at man befinder sig i Minatssolens Land, kunde jeg ved
Aftentid dog aldrig værge mig mod en Følelse af Uhygge. Det var
Solens tidlige Forsvinden bag Fjeldmuren, som fremkaldte denne.
Den sænkede sig bag de dunkle Furutoppe og efterlod Skoven i

taagesort Mørke, medens der endnu var fuldt Dagslys over Dalen.
Det er en naturlig Trang hos Mennesket at følge Dagens Lysgiver,
indtil den sænker sig bag en Horisont og ved sin langsomme Dalen
forsoner med Skilsmissen. Her kom det grønklædte Høidedrag til
at staa som en Hindring, der altfor tidlig stængede for Synet, og
da denne Stemning først var vakt, gjorde denne Fjeldmasse, der i
kun en halv Mils Afstand — thi bredere er Dalen ikke — taarnede
sig som en Hindring for ethvert stort Udsyn, efter nogen Tids
Forløb ogsaa om Dagen samme Indtryk og blev tilsidst næsten en
Udæskning for Taalmodigheden. Jeg kom pludselig til at besinde
mig paa, at man fra Aaserne kun har Udsigt til andre Aaser, og
at Landskabet paa intet Punkt havde nogen egentlig Afslutning.
Dette gav en Fornemmelse af Klemsel og Indestængning, en underlig
Uro over at skulle blive paa Stedet. I Landets Bebyggelses Tid
var det uden Tvivl en tilsvarende Stemning, der efterhaanden blev
en Magt i Sindene og drev de vovelystne Slægter fra Østlandets
frugtbare Jord i fortsat Udvidelsestrang over det ene Fjelddrag efter
det andet, indtil Havet aabnede sig for dem. Det er ud af den
samme Stemning, at Sangen «Over de høje Fjelde» i vore Dage
er digtet.

*

Paa Flyerne.

<small>(Af J. B. <sp>Bart</sp>h.)</small><footnote>J. B. Barth, Naturskildringer og Optegnelser fra mit Jæger- og Rejseliv,
Kristiania 1877, S. 65.</footnote>

*

Flyer kaldes de større sammenhængende, ensartede samt jevne
eller blot svagt skraanende Vidder ovenfor Dvergbirkens og
Vidjernes Region. De ere dels «Moseflyer», forsaavidt de ligge i
Lavbæltet, i hvilket Tilfælde de nemlig ere dækkede af et Tæppe af
forskjellige Lavarter, hvori dog ogsaa enkelte blomsterbærende
Planter samt Græsarter og Halvgræsse findes indsprængte — dels
«Stenflyer», der have en saa høj Beliggenhed, at de ikke jevnt
have kunnet bedække sig med Lavarter, og saaledes for Størstedelen
kun bestaa af nøgne, almindeligvis smaa Stene, der ere opstaaede
ved Forvitring af Bjergarten paa selve Stedet. Det sidste Slags
Flyer forekomme hyppigst i Vestfjeldene, hvoraf en langt
betydeligere Masse naar op over Lavregionen, hvorimod de største og
fleste Moseflyer i det sydlige Norge findes paa Strækningen
østenfor Lougen indtil Trondhjems Stift mod Nord, eller i Hedemarkens
og Kristianias Amter. Dog optage disse Moseflyer ogsaa i de
vestlige og sydvestlige Fjeldegne meget betydelige Vidder, ligesom
det ogsaa kan bemærkes, at hele det østfinmarkske Fjeldplateau
paa det nærmeste kan betragtes som en eneste stor Mosefly, hvis
Lavdække dog nu kun er ganske ubetydeligt, paa Grund af dets
altfor stærke Afgnaven af Tamrenerne. Den største
sammenhængende Mosefly i det sydlige Norge er den bekjendte Valdersfly
mellem Gjendin, Bygdin, øvre Hejmdalsvand og Strømvandet; den er
saa jevn og flad som Havet, og naar man ikke vil betragte den
som afbrudt ved enkelte fra samme opdukkende mindre Fjeldtopper
— de saakaldte Fiskeløsknauser — kan dens Størrelse anslaaes til
en norsk Kvadratmil. Som Exempel paa en Stenfly skal jeg
nævne den af Turister og gudbrandsdalske Renjægere ligeledes vel
kjendte, en Mil lange og en halv Mil brede Hindfly i Vaagefjeldene
mellem Sjoelven, Veoaaen, Nautgardstinden og Rusvandet. Det er
kun dens nederste Del nærmest Rusaaen og Sjoelven, der ligger
saa lavt, at den der mere jevnt har kunnet bedække sig med
Lavarter, og saaledes taber Karakteren af en egentlig Stenfly, eller
nærmer sig til at blive en Mosefly.

Stenflyerne ere ingenlunde blottede for al Vegetation, hvor
højt de endog ere beliggende. Selv indtil en Højde af 5500 Fod
forekomme ogsaa paa Stenflyerne omtrent alle de samme Lavarter
og andre Planter som paa Moseflyerne og i Urerne mellem disse.
Men Stenflyerne faa netop sin Karakter deraf, at denne Vegetation
dersteds blot forekommer saa tyndt paa de smaa, grusagtige
Mellemrum mellem Stenene, og i det hele taget er saa lidet
fremtrædende, at den lidet eller intet bidrager til at meddele disse Flyer
nogen fra Vegetationsforholdene hidrørende, bestemt Karakter, idet
det alene ere de nøgne, graa, i det højeste med et tyndt Overdrag
af næsten umærkelige Skorpemosser bedækkede Stenmasser, som
herved ere det bestemmende.

Moseflyerne derimod erholde sit hele Fysiognomi af de dem
bedækkende Lavarter, og det af disse alene, stundom dog i
Forbindelse med en enkelt eller et Par Græsarter. Det er disse
Lavarter, fra hvilke de lyse, zarte Farvetoner hidrøre, der ere
ejendommelige for de nævnte Flyer, og hvorved de danne en lige saa
smuk som skarp Modsætning til de graa og mørke Urer, hvoraf
de for det meste omgives. Og det er dem, som paa Grund af den
for de fleste af dem fælles Hovedfarve i det store Hele taget eller
paa Afstand meddele Flyerne et saa ensartet Fysiognomi, hvori
der dog, forsaavidt deres Farvetone angaar, forekommer forskjellige
Nuanceringer, eftersom den ene eller anden af de Lavarter,
der udgjøre Hovedmassen af Flyernes Plantedække, og som
udmærke sig ved særegne Farvenuancer, er den overvejende paa
visse større eller mindre Strækninger. Dog er der, som anført,
ikke stor Forskjel i den nævnte Henseende mellem de enkelte
Moseflyer, betragtede som Dele af Højfjeldslandskaberne, eller med
Hensyn til deres almindelige Landskabskarakter i det Hele taget.

Men naar man vandrer hen over en saadan Fly og ikke blot,
som de fleste, lader Blikket fare ubestemt over samme, men
virkelig betragter i det enkelte den Del af Flyen, der ligger nærmest
for Ens Fod, eller man nu og da sætter sig ned og specielt retter
sin Opmærksomhed paa Beskaffenheden af det Lavdække, der
giver Flyen dens egentlige Karakter, vil man, hvis man ikke
allerede tidligere har gjort sig fortrolig dermed, overraskes ved at se,
hvor skjønne, baade af Form og Farve, alle disse forskjellige
Lavarter hver for sig ere, hvor smukt de ere grupperede mellem
hverandre, og hvilken uendelig Mangfoldighed der heri gjør sig
gjældende. Hver Fodsbred at Flyen danner ligesom et lidet forskjelligt
Miniaturlandskab af den yndigste og mest tiltalende Art, hvilket
man faar alt kjærere og kjærere, jo mere man hengiver sig til
Betragtningen deraf, og jo oftere man færdes paa disse Steder.

Medens Flyerne liden eller ingen direkte Betydning have som
Jagtmarker, forsaavidt Jagten paa det mindre Vildt angaar, have
de en saa meget desto større Interesse for Renjægeren, idet de
afgive de egentlige Hovedopholdssteder for Vildrenen, som her
tilbringer det meste af sin Tid og er sikrest at træffe. Om Renerne
ogsaa ofte nok, i Særdeleshed i varmt og stille Vejr, maa søges

oppe paa den øverste Flade af de fra Flyerne opstigende Voler og
Fjeldhøjder eller paa Snebræerne eller — og da navnlig under
vedvarende fugtigt eller regnfuldt Vejr — helt nede i Vidjeregionen,
ja, som det især er Tilfældet med de gamle, saakaldte
Overgangsbukke, i den øverste Del af selve Birkeskoven, saa ere dog Flyerne,
og det baade Mose- og Stenflyerne, deres egentlig almindelige
Opholdssteder, hvor Jægeren først og fremmest har at søge dem, og
hvor ogsaa det ulige større Antal af disse Dyr fældes. Der finde
de sin Næring af de Urter og Græsarter, som sparsomt nok voxe
paa og nærmest omkring Flyerne; der holde de sin flere Timer
lange Siesta midt ude paa Flyen, hvor intet lettelig ubemærket kan
nærme sig dem; og der staa «Haldshopene»<footnote>De til Parring forsamlede Renflokke.</footnote> i Brunsttiden, idet
de ellers intetsteds finde et for sin Levevis paa denne Aarstid saa
belejligt og sikkert Terræn. Saaledes ere Flyerne for Renjægeren,
hvad Vidjekjærene ere for Rype-, Myrene for Bekkasin-, og Skoven
for Tiur- og Bjørnejægeren. En gammel Renjæger kjender ikke
alene hver Fly i mange Miles Omkreds, men endog hver Sten paa
samme af saadan Størrelse, at han i Skjul af den kan komme
Dyrene et Stykke nærmere, og hver liden Ujevnhed i Terrænet
paa Flyen, der kan dække hans Bevægelser, naar han som en
Slange drager sig frem paa Maven for at komme i Hold med sit
Bytte. For en ægte Renjæger ere Flyerne visselig den
interessanteste Del af den hele nordiske Natur. De ere for ham, hvad
Ørkenen er for Araberen, og visselig langt mere end de af lutter
Agre og Enge bestaaende Slettelande for den, hvis Interesse af
Naturen væsentligst bestemmes af Hensynet til den pekuniære Fordel,
han kan gjøre sig af samme.

*


Højfjeldet.

<small>(Af J. S. <sp>Welhave</sp>n.)</small>

*

<poem>
Højt over de norske Dales Pragt
et Rige blandt Skyer er vidt udstrakt,
og Klipper hæve sig der igjen
af Ødemark og af Tjern paa Fjeld,
og Sneens Tepper brede sig hen
paa alle de sorte Klippers Knæ,
og over de voxende Kildevæld
har Isen lagt den taarnede Bræ.

Paa Ødemark under Jøklers Mur
der styrter og stimler den vilde Ur,
der gror Guldskjegget paa Klippeblok
og Sølverlokker paa Klippetind,
der fostres de flygtige Reners Flok
og farer som Blæst over Ur og Myr,
der drømmer det Alt i Jægerens Sind
og vaagner og klinger i Eventyr.
</poem>

*

Paa Højfjeldet.

<small>(Af <sp>Oskar Fredri</sp>k.)</small><footnote>Vintergrønt, nye Fortællinger og Digte, udg. af Chr. Richardt, Kbhvn. 1866, S. 199.</footnote>

*

Vil nogen følge med paa Færden op over Sognefjeldenes
snedækte Højder, saa være han velkommen. Men raskt, thi der
er ingen Tid at spilde, Dagen gryr, og vi have en lang Vej for
os. Det er fem stive norske Mil til Kysten i Bergens Stift, skjønt
vi allerede igaar have tilbagelagt to Mil fra den øverste menneskelige
Bolig i Lom. Vi maa være fremme inden Aftenen, Natten turde
blive noget uhyggelig deroppe blandt Snemændene, altsaa tilhest
og afsted!

Vi maa sige Farvel til de sidste Sætre ved det dybe Fjeldvands
fredelige Bred; men vi gjøre det ikke uden at føle et Savn. Hvor
ejendommelige synes ikke Sæterlivet og Sætrene den Fremmede,
som kommer did paa Besøg! Dette lave og mørke Hus, hvor
tarveligt forekommer det os ikke ved første Blik, og alligevel hvor
hjertelig og mangen Gang uventet rundhaandet er ikke den
Gjæstfrihed, som Fjeldbygdens ufordærvede Børn øve mod den trætte
Vandrer!

Nymalket Melk, nykjærnet Smør, ferskt Rensdyrkjød og et
Par af disse uforlignelige Fjeldørreter, som vi nylig saa fiskes op
af det kolde Snevand i Søen der nedenfor, — se det er en ypperlig
Kost, og krydret, som den er, med den stærke Madlyst, som Luften
heroppe fremkalder, kan Maaltidets Velsmagenhed ene overtræffes
af det Behagelige i at sovne ind paa det bløde Leje af nyslaaet,
duftende Hø.

Paa Dørstokken staa de vakre Budejer i sine nette
Gudbrandsdalske Folkedragter, nikke venligt Farvel til os og ønske os sit
godmodige Lykke paa Rejsen. Ja, de blive staaende der og følge
os med Blikket, lige til vi ere forsvundne paa Stien, der bugter sig
om det nærmeste fremspringende Fjeld. Sagde jeg Stien? Ja dette
Navn bærer den rigtignok, men aldrig gjorde jeg mig nogen
Forestilling om en saadan Ridesti; og der kræves i Sandhed denne
ejendommelige Race Fjeldheste, for at Rytteren skal kunne komme
helskindet frem. Snart gaar den gjennem stride Fjeldfosser, hvor
man hvert Øjeblik venter at blive revet med, snart over uddybe
Bugter, hvor Døden lurer lumskelig kun nogle faa Alen borte, paa
tyve Favnes Dyb; snart igjen over de bratteste Fjeldskrænter, hvor
Naturen synes ligesom at have moret sig med at sammenhobe Masser
af kantede og vaklende Stene, paa hvilke en sædvanlig Hestehov
umulig vilde kunne faa sikkert Fæste. Men se disse modige og
kloge Dyr, hvor forsigtigt de afveje alle sine Bevægelser, og hvor
vel de beregne sine Skridt, og du vil, ligesom jeg, faa den mest
ubegrændsede Tillid til dem; du vil uden Frygt trænge frem over
de mest ubanede Stier, langs Randen af de frygteligste Braadyb.
Snubler nogensinde en af disse ypperlige Heste, og dette hændte et
Par Gange paa vor Færd; saa er det som oftest paa forholdsvis
vel banet Mark, hvor Hesten formodentlig ikke finder det
nødvendigt at være opmærksom.

Vi stige mere og mere. Efterhaanden dør Lyden af
Kobjelderne og Lurerne hen, et skarpt og svalt Vinddrag, der gaar under
Navn af Fjeldsno, stryger ned langs Dalstrøget og tager med sig
disse sidste Minder om Samfundsliv og Civilisation. Vi have
forlængst lagt de egentlige beboede Strøg bag os. Fjeldnaturen staar
nu for os og omgiver os i hele sin ærefrygtbydende Majestæt, sin
højtidelige Ensomhed. Larmen af den fossende Bæverelv er den
eneste Lyd, der endnu bryder Stilheden, men den bliver mindre
og mindre mægtig, jo længere Færden gaar, thi Vandmængden
bliver mindre og mindre, hvorimod dens Fald bliver brattere og
brattere. Tilsidst er Elven forvandlet til en liden arrig, fnysende
og skummende Bæk, der hopper fra Sten til Sten, styrter sig fra
Afsats til Afsats, idet den slynger sit Sølvbaand i de mest fantastiske
Bugter.

Morgenen havde været taaget, det vil her paa Højderne sige,
at vi havde været indhyllede i en fugtig og tæt Skodde; men
Fjeldsnoen begynder nu at jage Skyerne foran sig og ligesom feje dem
bort, længere og længere opad mod Højfjeldenes Kam. Endelig
blaaner Himmelhvælvingen over os, gjennem de splittede Skyer
skyder et varmt Solglimt frem over Højsletten; nu et lysere
Straaleblik, nu et til, nu et tredje — — det klarner!

Hvilket Syn! Aldrig, aldrig glemmer jeg det. Uudslettet og
uudsletteligt staar Indtrykket af det fast. Foran os en stor Gletscher,
den saakaldte Smørstab-Bræ, fra hvis kolde Skjød vor gamle
Kjending Bæverelven vælder frem, for efterhaanden og gjennem mange
Besværligheder at naa Vesterhavets Strand.

Solens klareste Middagsstraaler lege netop i dette Øjeblik paa
Bræens glimrende Flade, nu funkler den som et Smykke af de
kosteligste Diamanter, nu er den klar og gjennemsigtig som det
reneste Krystal, nu igjen skifter den i Grønt og Blaat som de
skjønneste Aiguemariner eller Safirer, og alle disse ulige
Farveskiftninger mangfoldigt omvexlende ved de hastigt forbijagende Skyers
Skyggespil!

Oven for Bræen hæver der sig et mægtigt Fjeld, der bærer
det vilde Navn Fanaraaken. Det kan betragtes som en fritstaaende
Forpost for den Fjeldstrækning, der under Navnet Horungtinderne
danner den højeste Del af Jotun- eller Sognefjeldene. Fanaraakens
Vægge synes dels dækkede med melkehvid Sne, dels tegne de sig
mørkt beskyggede, ja næsten sorte — hvad der ser temmelig
uhyggeligt ud — mod den kolde lysegrønne Farvetone, som Luften
altid antager i Nærheden af den evige Sne.

Horungtindernes Spidser i en Højde af 5—8000 Fod ere
bratte og taggede; Fjeldskodden synes ligesom at hægte sig fast i
dem, og naar et svagt Lufttræk stræber at bortføre de lette Skyer,
hvirvle de sig opad, og man faar en ikke saa unøjagtig Efterligning
af halvvejs sluknende, rygende Vulkaner, der forøger det
Ejendommelige i Billedet.

Foran os, til højre, finde vi uoverskuelige Snefelter og Højder,
og endda fortæller man os, at iaar er Snemassen usædvanlig liden
paa Fjeldet. Vi have forlængst lagt den sidste kvarterhøje
Dværgbirk bag og under os. Nu nærme vi os til Snegrændsen, vi naa
den, vi springe af Hestene for at kaste Snebold. Det er den 15de
August! Luften bliver hastig kold. Den ligner nærmest en af disse
klare og kolde Vaarmorgener i Stockholm, naar det blæser
Nordenvind; men den har alligevel noget langt mere opfriskende ved sig
og er aldeles fri for den ubehagelige, raa Skarphed, der fremkalder
Feber og andre Sygdomme. Her ved man jo neppe, hvad Sygdom
vil sige, her føler man tvertom, at Sundheden har hjemme, her drikker
man den i hvert eneste Aandedrag. Ligesom Blikket kan strejfe
frit over de uendelige Højsletter, saa indaander Lungen med Vellyst
den rene Fjeldluft. Man bliver paa samme Tid glad og højtidelig
tilmode. Tanken og Følelsen hæve sig med Jorden, udvide sig
med Udsigten, og Bevidstheden herom er saa meget behageligere,
som de nylig vare ligesom trykkede og betyngede af de
udoverhængende Fjelde i den trange Sæterdal. Man føler sig saa langt,
langt borte fra den Verden, i hvilken man sædvanlig færdes, næsten
skilt fra Jordlivet og pludselig stillet Ansigt til Ansigt med Naturens
almægtige Skaber. Man begriber sin egen Ringhed og Afmagt.
En Snestorm, og man er begravet, en Taage, og man taber den
eneste, med smaa Stenrøser sparsomt betegnede Vej, der skal føre
Fjeldvandreren til den fjerne Bygd.

Aldrig havde jeg været greben af en saadan Følelse, om ikke
kanske i en haard Storm paa det øde Atlanterhav eller maaske
ogsaa ved Synet af Sahara-Ørkenens Sandhav fra
Cheops-Pyramidens Top. Men i det sidstnævnte Tilfælde har man i Nærheden
dyrket Land og en folkerig By; man behøver kun at vende sig
for at se Kairos Minareter og Citadel. Paa Havet igjen giver
idetmindste Ens eget Skib Øjet et Hvilepunkt. Jeg befinder mig der
ombord omgivet af en Mængde Mennesker, der alle deltage i en
Virksomhed, der ogsaa giver mig selv fuld Sysselsættelse; desuden
føler jeg, at jeg fører mit Hjem med mig. Her derimod, her er
jeg ligesom løsrevet fra alt, et lidet Støvfnug paa den dybe
Sneskavl. Jeg indser min Ubetydelighed mere og mere, jo større og
mægtigere de Naturforeteelser fremtræde, der fra ærefrygtsbydende
Hvile saa let, saa hastigt kunne vækkes til ødelæggende Strid og
berede Vandreren en sikker Undergang.

Dog, for os havde det ingen Nød; og det er kun
undtagelsesvis, at man løber nogen Fare. Med et Par Dages Proviant, med
sikre og uforfærdede Vejvisere, udholdende Heste og fremfor alt
med friskt Mod og godt Humør gaar det sædvanlig vel. Hvad det
friske, gode Humør angaar, da er det en Gave fra Højfjeldet, en
Velkomst og en Tak til de sjeldne Rejsende, hvis Vej fører dem
hidop.

Vor lille Karavane — dette Navn er ikke saa aldeles
upassende — har et nok saa malerisk Udseende, enten man betragter
de Rejsende med deres tykke Regnkapper, bredskyggede Hatte og
høje Støvler, eller de smaa, langhaarede Rideheste med deres stærke,
lubbne Lemmer og tætte kortklippede Staaman, eller de endnu
mindre Heste, der bære vor Oppakning i et Slags Kløvsadler. Disse
kloge og udholdende saakaldte Kløvje-Heste fortjene kanske størst
Opmærksomhed, ialtfald forekom det os saa med dem, der fulgte
os over Fjeldene. Jeg forstaar ikke, at de ej segne under sin tunge
og omfangsrige Oppakning, der næsten skjuler hele Kroppen, og
endmindre, hvorledes de saa let og behændigt kunne hoppe fra
Sten til Sten, saa forsigtigt og dog saa kjækt kunne hjælpe sig
ned over stejle og glatte Hæld og saa ugenert kunne vade gjennem
disse smaa, men dybe Fjeldvande, der kaldes Tjern, og som ligge
i Ens Vej. Det Forunderligste af alt er imidlertid, at vore
Kløvjeheste altid vilde være foran, ja trængte sig frem med Magt, om
Ridestien var aldrig saa smal, og Uddybet ved Siden af aldrig saa
stejlt. Naar de godt og vel vare komne i Spidsen, syntes de
ligesom at ville lede hele Toget. Og hvem ledede saa dem? Kun det
Instinkt, Naturen har nedlagt hos dem. Fjeldlivet og den daglige
fortrolige Omgang med de mægtige Naturkræfter skabe noget
ligeartet selv hos Bonden i Norges Fjelddale. Blandt Typerne paa en
saadan maa jeg nævne en gammel Rensdyrjæger, som vi mødte paa
det højeste Punkt af vor Vej. Sytti Vintre havde graanet hans
Haar, men det prydede et Hoved, der endnu blev baaret højt.
Støttet til sin grove, men sikkert rammende Rifle, ubevægelig som
en Billedstøtte, saadan mødte han først vore Blikke paa en Højde
foran os. Taus og alvorlig var hans Hilsen, og lige ubevægelig
stod han der endnu, da vi snart efter tabte ham af Syne. Saaledes
maa han tilbringe mange lange Timer, ja kanske Døgn, for at vinde
sit knappe Brød. Mig synes det sandelig surt erhvervet; men han
er tilfreds med sin Lod, han ved ikke af nogen bedre, Verden har
ikke fristet ham til Unøjsomhed.

Ikke langt derfra laa en liden Stenhytte, forfalden, øde og
lidet indbydende. Alligevel er den et velsignet Tilflugtssted for
Rejsende, der møde Snefog eller stærk Storm, og neppe bliver det
prægtigste Hotel i en Hovedstad betraadt med en saadan
Fornemmelse af taknemmeligt Velbehag som den, hvormed denne usle
Fjeldstue tages i Besiddelse af trætte, forfrosne og forvildede
Fjeldvandrere.

Lykkeligvis behøvede vi dog ikke at søge Beskyttelse eller Ly.
Vejret blev stedse mildere og vakrere, Luften mere og mere klar.
Omtrent midtfjelds opdagede vi efter en Stunds Søgen de til os
tingede Heste fra Bergenssiden. At bestille friske Heste til at møde
En, naar man rejser over Fjeldet, er en Forsigtighedsregel, som
jeg vil raade enhver til om muligt at tage; men jeg bør dog,
Sandheden til Ære, tilføje, at vore Heste ingenlunde syntes at være
udtrættede, trods sex Timers Ridt denne Dag og fire Timers den
foregaaende, og det bestandig opad.

Efterat vi havde hvilet en Times Tid, steg vi med nye Kræfter
i Sadelen og fortsatte vort Ridt. Der var endnu gode fem Timers
Vej til Kysten.

Efter det vi allerede havde seet, troede vi virkelig ikke, at en
ny Fjeldudsigt, der overtraf de foregaaende, kunde møde vore Blikke,
og alligevel bedroge vi os. Noget mere storartet skjønt, noget
mere overvældende sublimt end Udsigten fra den sidste Højde, før
Nedstigningen begynder, kan man ikke tænke sig. Foran os
fortone de tre Skagastøls-Tinder, de næst højeste paa den
skandinaviske Halvø, sig. Over 6600 Fod rejse deres jevnhøje Isser sig.
De staa der saa klare, som om de vare os ganske nære, men de
ligge dog en halv Dagsrejse borte. Til deres Fod har Mennesket
trængt frem; deres Top har ingen Dødelig betraadt.<footnote>Den 21de Juli 1876 besteges Store Skagastølstind af Engelskmanden Wm. Cecil
Slingsby, der i Turistforeningens Aarbog har meddelt en Skildring af denne farefulde
Vandring.</footnote> De se ogsaa
forfærdelig bratte ud; Sneen kan ikke faa Fæste, men kanter kun
hist og her Fjældvæggen lig en Slyngplante, eller gjemmer sig i
en dybere Kløft, hvor Vinden, som heroppe er Sneens eneste
Fiende, har tabt sin Kraft. Fjeldet har en kold, staalgraa Farve,
og omkring de spidse Tinder lege lette Sneskyer i stedse skiftende
Former, idet de snart samle sig, snart pludselig forsvinde, ligesom
bortjagede af en usynlig Magt.

Forresten rundt omkring os de samme mørke, taggede
Horungtinder, vexlende med blændende Sneflader, der, idet de især mod
Nord tiltage i Udstrækning, antyde Nærheden af den viden bekjendte
Jostedalsbræ.

Er da Billedet hermed færdigt? Nej, endnu har Blikket kun
strejfet om paa de solbeskinnede Højder; men nu — nu sænker
det sig, sænker sig med Forfærdelse ned gjennem gabende Svælg,
taber sig i et dunklere og dunklere Dyb; det ser ikke nogen Grændse,
ikke nogen Slutning. En vild Fos styrter frem, nedover —
hvorhen? Det ser man ikke; det ved man ikke; man aner kun, at den
styrter hovedkulds i et forfærdeligt Dyb. I meget klart Vejr skal
Havet, Bunden paa dette Dyb, kunne sees nok saa tydeligt fra
denne Styrtning af; nu kunde man blot ganske dunkelt skimte
Gjenstandene dernede, thi Sollyset stod os lige i Øjnene. Halvvejs
paa de andres Ord opdagede vi imidlertid den inderste Vik af
Lysterfjorden. Man tænke sig engang: denne Vik var næsten længere
under os end foran os.

«Det kan da vel aldrig være Meningen, at vi paa Hesteryggene
skulle ned i denne Afgrund?» saa spurgte jeg eller rettere sagt
tænkte jeg højt ved mig selv ved dette uventede Syn. «Jo, det er
nok saa, du», svarede med denne uforlignelige, tillidsvækkende Ro
min prægtige Vejviser. Ufrivillig ofrede jeg min Nakke en
medlidende Tanke. Kanske mærkede Fjeldbonden min øjeblikkelige
Rædsel, thi disse Folk ere begavede med et skarpt Blik, kanske
mærkede han den ikke; saameget er vist, at jeg følte, jeg rødmede,
og besluttede derfor, hvad der saa end vilde hænde, ikke at stige
af Hesten, skjønt jeg mangen Gang fristedes til at gjøre det. Og
derved blev det.

Vi havde i Virkeligheden ikke noget Valg; vi maatte denne
Vej frem, medmindre vi vilde tilbage igjen hele den lange
Fjeldrejse til Gudbrandsdalen, vilde forsage alle vore Planer om Rejser
omkring Sogne- og Nærøfjorden, lade den ventede Dampbaad
«Vidar», der havde vore Sager og vor Vogn ombord, i Stikken.
Og fremfor alt den Skam at vende om! Nej, en saadan Tanke gav
ingen af os Plads. Altsaa fremad, lad det gaa, og — det gik.
Ved en mild Aftensols sidste Straaler kom vi ned til Stranden, med
Livet og med hele Lemmer. Men at beskrive denne eventyrlige,
halsbrækkende, svimlende Færd, — det formaar min Pen ikke.
Jeg kan endogsaa neppe tænke den om igjen nu, idet jeg søger i
Erindringen at sammenfatte de spredte Træk af dette Ridt, det
mærkværdigste, jeg har foretaget. Kun et vil jeg sige. Ræd maa
man ikke være og heller ikke tilbøjelig til Svimmelhed; i begge
Tilfælde gjør man bedst i at udslette Sognefjorden af sine
Rejse-Planer. Kun en rolig Tiltro til Fjeldhesten — og det gaar godt.

*

Dei gamle Fjelli.

<small>(Af <sp>Ivar Aase</sp>n.)</small>

*

<poem>
Dei gamle Fjell i Syningom
er altid eins at sjaa,
med same gamle Bryningom
og same Toppom paa.
I Bygdom byggja Sveinarne,
og Huset stender laust;
men dei gamle Merkesteinarne
dei standa lika traust.
</poem>


<poem>
Paa Fjellom er det leikande
at ganga til og fraa
og kring um Toppen reikande
saa vidt um Land at sjaa:
til Havet kring um Strenderna
med Skip som Fuglar smaa,
og til Fjelli kring um Grenderna
med tusund Bakkar blaa.

Der er so mange Hendingar
i Bygdom komne til;
me sjaa so mange Vendingar
alt paa eit litet Bil.
Dei hava snutt um Vollarne
og flutt og rudt og bygt;
men dei gode gamle Kollarne
dei standa lika trygt.

So stod dei gjenom Tiderna
vel mange tusund Aar;
og Graset voks um Liderna,
og Lauvet kom kvar Vaar;
og Vinden tok um Topparne
og Vatnet tok um Fot;
men dei gilde gamle Kropparne
dei toko traust imot.

Av Hav kom Sjomann sigande
og lengtad etter Land,
daa saag han Fjelli stigande
og kjendest ved si Strand.
Daa kom det Mod i Gutarne,
som saag sin Fødestad.
Ja dei gode gamle Nutarne
dei giera Hugen glad.
</poem>

*


Jotunfjeldene.

<small>(Af <sp>T</sp>h. <sp>Kierul</sp>f.)</small><footnote>Illustreret Nyhedsblads Nytaarsgave for 1861, S. 64.</footnote>

*

Med dette Navn har man søgt at betegne en Klynge af
Fjeldtoppe mellem Lomb, Sognefjord og Valders. Det er med Søer og
Dale et vidtløftigt Højfjeldsdistrikt, ukjendt kan man sige, for den
literære Verden indtil Keilhaus og Boecks Tour derind for en 40
Aar siden, og hvis enkelte Dele bære forskjellige Navne, som dog
ikke række til for det Hele, saaledes Lombsfjeldene i Nord,
Hurungerne i Vest osv.

Naar man rejser Bergensvejen over Filefjeld, da skjærer man
ved Hovedvejen langs Vangsmjøsen øverst i Valders gjennem
Udkanten af disse Fjeld. Rundt om Vangsmjøsen knejse høje Tinder,
Grinde-, Skyri-, Skjold-Fjeld og det mysteriøse Skudshorn, der har
sit Navn deraf, at et Skud eller Drøn høres stundom fra en
Bratside under Toppen. Denne Dal ligner ingen anden af de mere
bekjendte Hoveddale; thi man er her i en Kløft af Jotunfjeldene, og
disse har noget eget ved sig, som, liggende i deres indre Bygning,
staar mer eller mindre bevidst for Enhver, der ved med sig selv,
at «Storfjeldene», som de ogsaa undertiden kaldes, ikke ere som
andre Fjeld omkring.

Men intetsteds faar den sædvanlige Rejsende hele Fjeldklyngen
at se paa de almindelige Rejserouter. Selv over Filefjeld ere de
skjulte for ham; han maatte da stige op paa Stugunøset bag
Nystuen for at se dem. Ved Vangsmjøsen stirrer man op imod nogle
af Klyngens sidste Udliggere; de se ud som store Krystaller, med
tilskaarne Sider som Mure, og Tinder som opragende Taarne. Men
stiger man i en af Udkanterne op paa en fritliggende Højde, da
har man den hele Række af spidse Toppe foran sig, sædvanlig
kolde og blaa, med blinkende Pletter af Sneskavl og Bræ og for
en bidende Vind, som hersker paa Højden. Stugunøset i Syd,
Bitihorn eller bedre Skaget i Sydost, Storhøpiggen i Øst, Heimdalshø
midt oppe iblandt dem ere saadanne taalelig let tilgjængelige
Højdepunkter, hvor Skuet er udstrakt.
Det er som en stor Lejr af spettede Telte; de enkelte Højder
i Udkanterne ligge omkring som Forposter. Skyerne vælte sig
gjerne om den midterste Del af Lejren, af og til har man et Glimt
af noget Hvidt et Hoved højere end de øvrige, — det er Galdhø,
Norges højeste kjendte Tind, som saa lang Tid var ubesteget, men
hvor nu fast hvert Aar nogle raske Tourister naa hen, aandeløse
og bekymrede om Vejret, for efter et Øjebliks Ophold paa den
hvælvede, sneklædte Top over den svimlende Afgrund og efter et
Blik udover det omliggende vilde Gletscher-Hav med stivnede
Bølgetoppe og sorte Skjær af Fjeld hurtigt at søge ned igjen.

De se kolde og umulige ud i Frastand disse skarpe Tinder,
men kommer man længer ind, da ligge store, fiskerige Søer imellem
og omkring dem, og der er en og anden fredelig, græsrig Strand.
Der er det venlige Bygdin, det vilde Gjendin, det øde, kolde Tyen,
der er Besse- og Russevand, Heimdalsvand, Vinstervandene osv.
Utallige dybe Dalstrøg sno sig ind og dele Hovedklyngen til mange
særskilte Sætstykker, og i Bunden af disse Dale glide rislende Aaer
og styrte brusende Elve med samme grønlige Gletschervand som i
Søerne deroppe. Paa Fjeldenes Ryg er en eneste vild Stenmark
med Stykker, store og smaa, af Fjeldkroppen, frasprængte ved
Kulden, og der er Renens glitrende Hjem. I Dalbunden derimod
ligger hist og her endnu en ordentlig Støl, hvor Folk trækker hen
langvejsfra, ikke alene fra Lomb, fra Vaage, men lige fra Stange i
Hedemarken, eller der er et ensomt Fælæger, hvor Driftkarle ligge
med Slagtekvæg, som fødes op til Høsten, og ved Vandet har du
Fiskebuden.

Men selve Fjeldrækken ligger milelang med de skarpe Tinder
fulde af hvide Sneskavler og Bræer. I de trange Tværdale, som
skjære op til Tinderne, ser du Bræerne, først højt oppe paa
Dalvæggen, saa lavere og lavere ned, eftersom Hoveddalens Bund stiger,
og tilsidst lige i Dalbunden selv, og du skrider over de sidste grønne
Straa og de sidste nikkende Blomster ind til den koldt aandende
Ismasse, som ligger for dig fuld af havgrønne Sprækker, naar du
er kommet vel over de ramlende Stenmasser i Morænen foran.

Dette er Jotunfjeldene, og de fortjene Navnet. Det er her
Jotun eller Jætten, som raader. Pludselige Omslag i Vejret, tyk
dryssende Skodde, pidskende Regn, hylende Vind vexler med
lokkende Solskin og Stille. Dertil hører gamle og nye Skred fra
Siderne, stride Elve, hvorover der skal søges Vadested, Heste, som
løbe bort om Natten, Sult og Tørst og alle Slags andre
Rejsefataliteter.

Gaar det langt op i Jættemarken, da er en aaben Stenbud, ja
en udover ludende Væg, en halv Grotte eller «Hellar» det eneste
Ly, og Vejret er ofte umildt. Blæser Nordvestvind, og er der
Tørke nede i Dalen i Valders, som svider Græsset gult og brænder
Ageren, saa gaar der Kavevejr omkring i Jotunfjeldene. Kolde
Sneskvet, pidskende Regnbyger blandet med Hagl drage deromkring
i Tog. Det ser smukt ud et Stykke fra, især fra Højden. Skyen
drages som et hvidt Slør over Dalen, men Fjeldet ligner under
Sløret en vred Mand med rynket Bryn. Er det derimod Søndenvejr,
saa regner det baade i Dalen og i Fjeldene tæt og stridt, Bækkene
svulme op til Elve, Stien over Fjeldmarken, eller «Raaket»,
forvandler sig selv til en rislende Bæk mellem Stenene, tyk Skodde
ligger overalt, og du føler dig hel beklemt.

Kun sjelden ser du hele Lejren blank og klar, da er det et
stolt og skjønt Skue; men man erindrer altid Jotunen ved Siden.

Hele denne store Fjeldstrækning mellem de sidste bebyggede
Dale, som stikke op fra Sognefjorden i Vest, fra Lomb og Vaage
i Nord, fra Gusdal i Øst og fra Valders i Syd, er kortest betegnet
som en Ørken. Rejsen gaar fra Støl til Støl, som fra den ene
Oase til den anden, eller fra Stenbud til Stenbud, fra Heller til
Heller. De mest ørkenlignende Pletter af alle i denne Strækning
ere Flyerne, det er store Fladestrækninger, ofte højtliggende,
bestaaende af Sand og Sten med et Teppe af Mos og enkelte
krybende Buske.

Der hersker paa en Godvejrsdag en højtidelig Stilhed overalt,
Tanken overvældes af Begrebet om det Store, det Mægtige, det
Umaalte. Her under disse knejsende Fjeldstykker med Taarn og
Spir og de ensomme Dale imellem er der som den dybeste Andagt,
som i en stor Kirke. Loftet hvælver sig højt over de brune Mure,
højere end i nogen Kirke; men Skyen glider dog ganske nær, den
kommer flyvende fra Livet nedenfor, fra de store Dale og de aabne
Sletter, hvor den ser saa skjøn ud som en sejlende Svane — her
drysser den ind gjennem Kløften, og du ser den som en Røg.

Naar man drager fra de bebyggede Dale rundt omkring et
Trin højere op og ind paa dette Storfjeld, da er her igjen Trin for
Trin opad forskjellige Regioner. Først er det Furuskoven, som
endnu paa nogle Steder holder sig tæt og frodig langs med lune
Strøg mellem det gjennemskaarne Fjeld i Udkanterne. Her er Ly
for Vinden og Skygge, Veje efter Tømmerhugsten krydse hverandre
i alle Retninger, man ser sjelden langt forud og farer let vild, og
det er et Kunststykke at finde ned til Brostedet eller Vadestedet
over Elven, der som oftest i denne Region har voxet sig strid og
stor ved mange Tilløb.

Hvor Skoven slipper, kommer endnu ofte den lysere Birkeli
med krogede og langskjæggede Stammer, men med venligt susende
Tag. Her er Udsigten gjerne friere, og man vinder let frem.
Birkelien tynder sig ofte ud langs Fjeldsiderne og paa store Sletter til
en aaben Mark med Birkeris, bustet Ener og bleg Vidje og mangen
venlig Fjeldblomst i Klynger eller Tuer hist og her. Her er altid
et stort, aabent Syn, du lægger Tøjlen om Armen og gaar ubekymret,
hvor du vil; Hesten følger efter, og ofte kan du her langs Fjeldsiden
korte Vejen betydeligt, medens Raaket holder sig bugtet i Dalen.

Skal du derimod højere, saa har du Urden for dig, en graa
Strækning af lutter sammenkastede, store kantede Klippeblokke, hvor
Passagen er yderst besværlig, bestandig i Krog og Sving, saa op
saa ned. Snart støder dit Skinneben mod en skarp Kant, snart
træder din Ven og Ledsager, Hesten, sig fast med Foden, og Skoen
bliver trukket ud i Sprækken som i en Klypetang.

Er du kommet vel over den nederste Urd, da ligger Renens
skinnende Hjem for dig, en umaalelig Stenmark med Sne hist og
her, en spruttende Elv, som begynder ved Bræens Fod, og sorte
Tinder omkring, der se ned. Og skal du op paa disse sidste, da
har du atter Urd, atter Sneflade eller Bræ at overskride.

*


Paa Galdhøpiggen.

<small>(Af M. <sp>Ruit</sp>h.)</small><footnote>Petermanns Geographische Mittheilungen 1876, overs. i Turistforeningens Aarbog for 1876, S. 136.</footnote>

*

Da Leopold von Buch i Begyndelsen af dette Aarhundrede
offentliggjorde sine berømte Rejseskildringer fra Norge og Lapland,
og da Sulitjelmas Gletscherverden ved Wahlenberg for første Gang
blev bekjendt gjennem en videnskabelig Fremstilling, var den
skandinaviske Halvø endnu i stor Udstrækning et terra incognita, selv
for den dannede Del af dens egen Befolkning.

Den paa vilkaarlig Kombination byggede Theori om en høj
Bjergryg, Kjølen kaldet, der som en naturlig Grændse imellem
Halvøens tvende Kongeriger skulde gjennemskjære denne i hele dens
Længde, blev væsentlig først berigtiget ved en af P. A. Munch i
«Gæa Norvegica» (1850) offentliggjort orografisk Afhandling. Ved
hans Fremstilling er det bragt til Klarhed, at Skandinaviens
Bjergmasse i det hele og store taget frembyder Billedet af et Plateau,
der stiger højt og brat op af Havet i Vest og derpaa,
gjennemskaaret af talrige, smale Dalfører, lidt efter lidt sænker sig
mod Øst.

Lig Klippeøer af Havet rage hist og her enkelte Toppe op
over Plateauet, saaledes i Telemarken Gaustos og Skorves Masser
(begge mere end 6000 Fod over Havet) og Snehætta og dens
kløftede Naboer over Dovres Fjeldvidder. Men i større Antal og
med den betydeligste Højde af alle Nordeuropas Fjelde taarne Toppene
sig knejsende op i det storartede Fjeldparti, der mod Øst og Nord
begrændses af Gudbrandsdalen, mod Syd af Valders og mod Vest
af Sognefjorden, og som i den senere Tid er bleven berømt under
Navn af Jotunfjeldene.

Fra Ottadalen, der længere ude, ved Laurgaard, forener sig
med Laugens Hoveddalføre, trænger der under 61 Gr. 51 M. n. Br.
og 26 Gr. 12 M. ø. L. en smal og dyb, af den vildt fossende
Bævra gjennemstrømmet Dalspalte op i sydlig Retning lige til Foden
af store Galdhøpiggen eller Ymesfjeld, som denne af mørke, trange
Dale paa alle Sider omgivne Fjeldmasse ogsaa kaldes. I denne
afsides Fjeldkrog, omtrent 1800 F. over Havet, ligger Gaarden
Røisheim, der i den seneste Tid hyppig vælges til Udgangspunkt
for Exkursioner til Galdhøpiggen, til den næsten lige saa høje
Glitretind eller til andre Dele af Jotunfjeldene. Man staar her paa
Dørtærskelen til en af de vildeste og mest storartede Højfjeldstrakter
i Europa. Nærheden af Sognefjorden, der med stigende Pragt paa
sine Klippebredder forgrener sig næsten ind i selve Hjertet af
Højfjeldsmassen, og af Jostedalsbræens vældige Sne- og
Gletschervidder giver den vestlige Del af Jotunheimen en ejendommelig
Tiltrækning.

Fra Toppen af store Galdhøpiggen kan Beskueren danne sig et
Begreb om Jotunfjeldenes hele, mangfoldigformede Bygning og
Sammenføjning. Man ser imidlertid i Begyndelsen ikke med en
Geologs eller Topografs nøgterne Øje. Det uhyre i Afstanden, den
uoverskuelige, forvirrende Masse af paa en vis Maade ensartede,
men samtidigt tusindfold forskjellige Gjenstande, den svindlende
Virkning af de mægtige Dybder og Vidder — alt dette umuliggjør
en øjeblikkelig bestemt, ordnende og skjelnende Beskuelse. Der
behøves et Minut til at samle sig i, for at berolige de ophidsede
Nerver og gjengive Sandserne Evnen til et prøvende Overblik.

Jeg har betragtet Udsigten fra mangen Fjeldtop, baade i Syd
og i Nord af vor Verdensdel. Men det første Indtryk af denne
over al Beskrivelse ophøjede Scene var mig fuldkommen nyt —
noget, jeg aldrig før havde følt. Da jeg efter den lange, ensformige
Opstigning over de blændende Snefonner endelig løftede mit Øje,
forekom det mig først, som om jeg var dukket ned i et Hav af
Lys, der rundt om i det magiske Blaa omgav den ensomme
Top. Langt, langt ude i Øst svømmede, lig et Isbjerg i Polarhavet,
en fantastisk Skystribe i den ubegrændsede Æther.

Det var den første Gjenstand, paa hvilken Blikket fæstede sig
— dog kun et Øjeblik — og det sænkede sig igjen til Beskuelse
af det virkelige Fjeldlandskabs Pragt og Storhed. Men hvem
formaar vel at skildre den umaalelige Kreds af sneskinnende Tinder
og Spir, som her i kaotisk Forvirring topper sig op, den ene over
den anden! Dette er ikke den trøstesløse Ensformighed fra de norske
«Vidder», disse øde, alene af frosne Tjern, Myre og Sneflekker
afbrudte, bølgende Flader, over hvilke Blikket kan vanke milevis
uden at støde paa et Holdepunkt. Nej — kun fra Alpernes højeste
Toppe kan der frembyde sig et saa sælsomt Virvar af højtstræbende
Tinder og blændende Sneflader. De lettere bestigelige og derfor
almindelig bekjendte Udsigtspunkter, f. Ex. Piz Languard, Faulhorn
o. fl. kunne ikke maale sig med Galdhøpigpanoramaet i vild
Ophøjethed. Thi paa hine Punkter har man, Side om Side med den
evige Vinters storslagne Pragt, dog fremdeles det mildnende Behag
af rig Vegetation, grønne Dalstrøg og klare Indsøer. Her hersker
derimod vidt og bredt kun den stivnende Is og den livløse Sten,
hvis sortbrune Ribber hist og her ligge blottede i Dagen i grel
Modsætning til deres glitrende hvide Snehylle. I hele det
vidtstrakte Landskab kan der neppe opdages Spor af Skov; her er
intet Grønsvær, intet muntert blinkende Vandspejl, ingen klar og
livligt strømmende Elv til at bringe Afvexling og Liv i de forstenede
og nedsneede Masser. De trange Dalsprækker, som omgive
Galdhøpiggens Fod, tabe sig dybest nede i blaa Taager og dølge sin
Bund med de tungt fremvæltende, gulhvide Jøkelelve for Beskuerens
Øje paa Toppen. Kun i nogle Kroge af Fjeldene -- langt, langt
borte -- skimter man Enden af et ensomt Fjeldvand, mørkt,
uhyggeligt og livløst som en Døendes bristende Øje.

Imidlertid frigjør man sig lidt efter lidt fra det overvældende
Indtryk og begynder at undersøge Enkelthederne i den vældige
Udsigt. Først og fremst fængsles Opmærksomheden af den
sælsomme Dannelse af den Fjeldkolos, paa hvilken vi staa. En stor,
kraterformig Fordybning aabner sig mod Sydvest for vore Fødder.
Blændende hvide Snemasser opfylde denne Fordybning.
Galdhøpiggen maa oprindelig have udgjort en kegleformig Spids, der er
styrtet sammen, og vi staa saaledes paa en kolossal Ruin.
Intetsteds fast, kompakt Fjeldmasse; alt er knust i Stumper og Stykker,
lige til i smaa Stenbrokker af ikke mere end en Skillings Størrelse.

Fra Toppen af store Galdhøpiggen har man en Synsvidde af
25 geogr. Mil i lige Linje fra Syd mod Nord. Mod Syd staar den
blaanende Række af de Valdersdalen begrændsende Fjelde, de
højeste med Sne paa Toppen; i Nord ser man det vældige Dovre
med Snehætta, en bred, stump Pyramide med forholdsvis lidet Sne
paa sin sydlige Skraaning.

Nærmere ved os falde Fjeldvæggene brat af med Indsænkninger,
i hvilke vort Øje ikke kan trænge ned. Nede i disse skjule
Sognefjordens inderste Arme, Lyster- og Aurlandsfjorden, sine Bølger.
Men ovre paa hin Side i Vest skinner der en mægtig,
muslinghvælvet Snestribe. Det er en Del af Jostedalsbræen, denne det
europæiske Fastlands mægtigste Snebræ. Ovenover Bræen rejser
Lodalskaaben sig, sort og dyster, lig en ensom, afstumpet Søjle.

*

Ved Dødens Port.

<small>(Af E. <sp>Moh</sp>n.)</small><footnote>Den Norske Turistforenings Aarbog for 1878.</footnote>

*

Det var under en Opstigning over Galdhøtindisen. Jeg gik,
som sædvanlig paa saadanne Steder, og følte mig langsomt for med
min Stav for hvert Skridt, jeg tog frem; men da jeg ikke fandt
fast Bund før et Par Alen under Overfladen, blev jeg af dette
bevæget til at tro, at Sneen var saa dyb, at vi vilde kunne gaa over
Sprækkerne uden at mærke noget til dem, noget, som mangen
Gang er hændt paa Styggebræen, selv med paalidelige Folk som
Førere. Denne Tanke har maaske gjort mig lidt vel tryg. Nok
er det, vi havde ikke gaaet ret mange Skridt, før jeg pludselig
mærker, at jeg synker. Det var en ejendommelig Følelse, at kjende
Bunden svigte under mine Fødder, og jeg satte ud i et højt Skrig,
halvt uvilkaarlig, halvt for at varsle min Ledsager om at være paa
sin Post. Som et Lyn for jeg derpaa under Sneen, og det blev
mørkt over mig; dog havde jeg selv da et svagt Haab om, at jeg
endnu kunde hænge fast i Touget. Men da jeg i det næste
Øjeblik i vild Fart for nedover i Mørket, skjønnede jeg, at alt var
ude, og var beredt paa Døden. Om nok et Øjeblik sad jeg,
fremdeles med fuld Bevidsthed og med Staven trofast i min Højre, med
et blødende Saar fra min venstre Tinding nedover Øjenbrynet og
Kinden og med Udsiden af min højre Haand sønderflænget, men
forøvrigt aldeles uskadt paa Krop og Lemmer, ovenpaa noget Sne
dybt nede i en trang Iskløft, midt inde i Galdhøtindisen.

Jeg rejste mig og saa op. Det var en forfærdelig Højde, jeg
var falden ned fra, som et femetages Hus eller mere, og naar jeg
sætter Højden med et rundt Tal til 50 Fod, er jeg sikker paa, at
jeg ikke siger for meget. Sprækken gik, med glatte Vægge af
Staalis, aldeles lodret ned, uden Afsatser og Fremspring, og var paa
det bredeste neppe stort mere end 1 Alen, i det højeste 1 ½ Alen,
bred. Det var dette, som havde frelst mig. Havde Sprækken kun
været ganske lidt bredere, vilde jeg, som man jevnlig gjør, naar
man falder frit, have gjort en Kolbøtte i Luften og være falden
paa Hovedet, og det var rimeligvis under Forsøget paa en saadan
Bevægelse, at jeg havde rendt Ansigtet mod Isvæggen og faaet mit
dybe Saar.

Jeg tog min Hat op, som jeg fandt lige ved Siden af mig
halvt nedgravet i Sneen, og løb nogle Skridt til Højre i halv
Fortvivlelse over den Stilling, i hvilken jeg var kommen. Men denne
Følelse varede kun kort. I næste Øjeblik havde jeg vundet hele
min Koldblodighed og Sindsligevægt igjen og begyndte at
undersøge Mulighederne for at komme op. At gaa op samme Vej, jeg
var kommen ned, var en Umulighed, undtagen jeg vilde lade min
Ledsager gaa ned til Røisheim for at faa længere Toug og Folk
til at hejse mig op. Men det vilde have taget mindst 10 Timer,
og det er vel tvilsomt, om jeg havde holdt ud at sidde mellem
Isen en saa lang Tid. Paa venstre Haand videde Sprækken sig
noget ud; nedover Væggene hang tætte Klynger af blaalige Istapper
af meget forskjellig Tykkelse og Længde — nogle tykke som
Laaret og lange som Landser, nogle som Sværd, andre kun som
Dolke og Naale — over hvilke et Hul længere fra Venstre kastede
en dæmpet Belysning, medens magiske Huller i Bunden antydede,
at Kløften strakte sig længere ned i Isen. Ogsaa den Snedynge,
paa hvilken jeg stod, laa kun som et Dække over et tomt Svælg.
Tilhøjre opdagede jeg derimod i det Tusmørke, som raadede
hernede, til min store Glæde en Gang i Sprækken, med fast Isbund,
som førte opover, muligens helt op i Daglyset, og først da jeg
havde faaet Øje paa den, varslede jeg ved et højt Raab min
Ledsager om, at jeg var ilive, og bad ham gaa mod Nord for at tage
imod mig der. Imidlertid blødede mit Saar voldsomt; uagtet jeg
hvert Øjeblik tog en Haandfuld frisk Sne og lod den mætte sig
med Blod, randt det Dryp i Dryp nedover og farvede mit
Frakkeopslag og mit Plaid.

Det første, som det gjaldt, var altsaa at komme op paa den
nævnte Isgang. Men det viste sig at være ikke saa ganske let.
Et Par Alen fra sin nedre Ende skilte den sig fra den højre
Sprækkevæg og løb ud i en smal Tunge langs den modsatte Væg,
med 2 ½ Alen lodret Væg ned mod Sneen, hvor jeg stod. Da jeg
forsøgte at klavre opad denne Væg ved at sætte Foden ind i det
tynde Snelag, som hist og her dækkede den, viste det sig, at denne
Sne hang ganske løst udenpaa, saa at jeg to eller tre Gange faldt
ned igjen og for hver Gang dybere ned i Sneen. Det var nok
ikke tilraadeligt at fortsætte længere paa den Vis. At danne sig
Trin i den staalhaarde Is var ligeledes umuligt; den eneste Udvej,
som stod mig aaben, var at gaa frem paa Skorstensfejermaner. Ved
at stemme Knæerne haardt mod begge Isvæggene, det højre mod
den højre Sprækkevæg og det venstre mod Isgangens Væg, og
ved i denne Stilling at skubbe mig et Par Alen langsomt opover,
lykkedes det mig at naa op i Højde med Isgangen. Men her
mødtes jeg af en ny Vanskelighed, der var forbunden med en ikke
ringe Fare. Hvorledes skulde jeg nemlig faa Benene op paa
Isgangens Bund? I en Arms Længde ret foran mig stod en Istap,
som var fæstet baade foroven og forneden. Jeg vilde være
ovenpaa, hvis den holdt. Men sæt, at den brast! Jeg vilde da være
styrtet ned i en Højde af tre Alen, vilde rimeligvis være gaaet
igjennem Snelaget, som her var løst, og hvorledes saa det ud
nedenunder det? Men jeg havde ikke Tid til at anstille lange
Overvejelser. Hvor jeg vendte mig, og hvad Vej jeg valgte, lurede
Faren; det dristigste var her det mindst farefulde, og, sandt at sige,
tror jeg virkelig ikke, at der gaves noget Valg. Og saa greb jeg
da Istappen med min højre Haand, medens jeg med min venstre
støttede Staven mod Isbunden; men jeg ved ikke, at jeg har
oplevet noget Øjeblik i større Spænding end det, der gik forud for
Visheden om, at Tappen holdt. Det var med en Følelse af
Frigjørelse og med et Lettelsens Suk, at jeg stod paa den faste Bund,
som førte opover mod Livet og Lysets Land.

Efter et sidste Blik paa mit Fængsel og paa Jøkelhallen vendte
jeg mig til Højre. Vejen opover Isgangen var imidlertid heller ikke
saa ganske let. Skjønt Isen var knudret, var den dog saa haard,
paa sine Steder saa stærkt skraanende, at det var umuligt at gaa
paa den uden Braadder, og slige havde jeg ikke med. Men ogsaa
her kom Istapperne mig velvilligen tilhjælp. De vare opstillede
netop paa det bratteste Sted med passende Mellemrum til Højre og
Venstre, saa at jeg bare havde at stikke Armen ind og hale mig
opover fra Istap til Istap. Det var altsammen, som om det var
ordnet og laget for mig i Forvejen. Et enkelt Sted maatte jeg
hugge Spidsen af nogle frithængende Istapper bort med min Stav
og derpaa krybe under Stubberne; ellers gik jeg med højt Loft
over mig. Jeg har aldrig gaaet nogen eventyrligere Gang.

Faa denne Maade naaede jeg saa højt op, at jeg kun stod 16
til 20 Fod under Bræoverfladen. Længere kom jeg for det første
ikke, da Isgangen her standsede og syntes at ende i et Stup; paa
den anden Side laa ogsaa her Sne, skraanende nedad, og som efter
al Rimelighed ogsaa her dannede et Dække over et tomt Svælg.
Da jeg under den sidste Gang hverken havde havt Tid eller Sne
til at vaske mine Saar, havde der under Øjenbrynet dannet sig en
tyk Skive af størknet Blod, som jeg nu tog og kastede bort; jeg
troede længe, at det var løse Hudlapper, jeg kastede fra mig. Jeg
gav derpaa min Ledsager Underretning om, hvor jeg var, og gjennem
en Aabning i det øvre Snelag, som tilfældigvis befandt sig lige over
mig, fik jeg Touget ned. Jeg blev ikke lidet forbauset, da jeg fik
se Ringen, som hørte til mit Alpebelte, fastbunden i Enden af
Touget. Jeg havde hele Tiden staaet i den Tro, at det var Touget,
som var slitnet, skjønt jeg rigtignok ikke kunde forstaa, hvorledes
et dobbelt lagt, nyt Toug af Manillahamp kunde gaa istykker. Nu
skjønnede jeg Sammenhængen. Det var Ringen, som var slitnet
fra Tougbeltet.

Det vanskeligste Stykke Arbejde stod igjen; thi jeg skulde nu
stige op ad en 16—20 Fod høj, glat og lodret Væg af haard
Staalis. Jeg var imidlertid saa udmattet efter den foregaaende
Anstrængelse, at jeg, før jeg tog fat paa dette Basketag, maatte sidde
en lang Stund og hvile mig ud. Den eneste Afsats, som fandtes
paa Isvæggen, strakte sig i en Alens Afstand fra Bunden og var
kun en 2 Tommer bred Rende; ovenfor var der saa at sige glat.
Vanskeligheden ved at hugge Trin med Pigstaven, en Vanskelighed,
som paa en slig glat og haard Væg var stor nok i og for sig,
forøgedes end mere ved Sprækkens Smalhed, idet den øvre Ende af
den lange Stav, hvorledes jeg saa end snoede og drejede den, hvert
Øjeblik rendte mod den modsatte Isvæg. Dertil kom, at jeg for
det Første ikke fik Touget saa langt ned, at jeg kunde binde det
fast i Beltet, men alene kunde vikle det et Par Gange om den
venstre Haand. Følgen af alt dette var, at jeg, naar jeg fra den
smale Afsats forsøgte at stige videre op, mistede Fodfæstet, slap
Touget og styrtede ned. Dette gjentog sig flere Gange, og for
hver Gang sank jeg dybere i Sneen til Venstre, sidste Gang saa
dybt, at jeg ikke mere turde forsøge det paa denne Vis. Jeg kunde
ogsaa gjerne spare mig en Umag, som ikke var til mindste Nytte.
Det begyndte at se lidt trøstesløst ud. Min Ledsager gik da saa
nær ind til Sprækken, at jeg fik binde Touget om Beltet, tog der
godt Fæste i Sneen og prøvede paa, om han ikke kunde hale mig
op. Men det gik, som jeg forudsagde; en enkelt Mand haler ikke
en anden op; han rikkede mig ikke en Tomme. Jeg var paa Vej
til at give tabt og til at bede ham om at gaa ned til Bygden for
at hente Folkehjælp, men jeg kunde ikke overkomme mig til at
udtale Ordet.

Imidlertid bad han mig saa vakkert om ikke at tabe Modet,
at jeg besluttede mig til at gjøre et sidste Forsøg. Et lidet Stykke
til Højre for mig hang der Sne udenfor Isvæggen; men jeg havde
ikke villet trøste mig til den, da jeg var bange for, at den skulde
hænge ligesaa løst som den Sne udenfor Isgangen, jeg havde prøvet
før, og den vilde da bare gjøre galt værre. Dertil kom, at den
paa Midten var over en halv Alen udoverhængende, hvad der i høj
Grad vilde vanskeliggjøre Opstigningen. Jeg havde dog nu ingen
anden Udvej tilbage end at prøve denne Sne. For at blive skilt
ved alt, som var mig ivejen, lod jeg først min Kikkert og mit
Plaid hejse op af min Ledsager, som blev ikke lidet forskrækket,
da han saa Sneen farves rød af det blodmættede Plaid. Derpaa fik
jeg ham til at flytte sig nogle Alen mod Syd og tage godt Fæste
der. Saa begyndte jeg at stige opad paa den Vis, at jeg havde
den højre Fod i Sneen og den venstre paa Isen, medens jeg støttede
Ryggen til den modsatte, lidt udoverludende Isvæg. De Fodfæster,
jeg fik for min venstre Fod, vare rigtignok ikke større, end at jeg
kun fik den yderste Snip af Taaspidsen ind, og vare følgelig saa
usikre som vel muligt. Men til Gjengjæld fik jeg paa højre Side
ikke blot hele Taaen, men stundom hele Foden ind, saa der stod
jeg trygt; lidt af den udoverhængende Sne maatte jeg hugge bort
med Staven for at komme forbi. For hvert nyt Steg jeg tog, trak
min Ledsager efter et Varsel af mig i Touget, medens jeg satte
Foden i et nyt Fæste og samtidig skubbede mig opad med Ryggen
mod Isvæggen. Og saa et Tørn igjen da! og saa nok et! Nu
lysner det. Og saa et godt Ryk tilslut da! Det var med en
ejendommelig Følelse, at jeg lagde Knæet paa Iskanten og atter
saa Vidden og Dagens Lys.

*

Rensjagt i Jotunfjeldene.<footnote>Af O. B. i Den norske Turistforenings Aarbog for 1869, S. 72.</footnote>

*

Det vidtløftige Alpelandskab omkring Søerne Bygdin, Gjende
og Tyen har allerede længe været et Sted, hvor Turisterne have
søgt hen for at indsuge den rene Fjeldluft. Men længe før nogen
Turist satte sin Fod paa disse Fjelde, vare de allerede Tilholdssted
for en Folkeklasse, der ikke gav dem noget efter i lidenskabelig
Tragten efter at færdes blandt Fjeldene; jeg mener Renskytterne.
Fra de tidligste Tider have de færdes her fra tidligt om Vaaren til
sent om Høsten og ikke skyet nogen Møje, noget Savn for at
følge Renen.

Bønderne drive mest paa denne Jagt i September og Oktober
Maaned. Da ere de nemlig fri for Aannarbejde. De trække da i
Mængde tilfjelds og tage sit Logis i de nu forladte Fælægere.
Desuden findes en Del af Skytterne opsatte Buer hist og her i Fjeldet.
Saadant et Fælæger eller en Skyttebu er just ikke det fineste Logis,
man kan faa; men Renskytterne ere ikke saa nøje paa det.
Sædvanligvis er Buen opført af Sten og Hullene dykede med Mose. I
et Hjørne eller midt paa Gulvet findes en Pejs og ligeover den i
Taget et Ljorehul. Langs den ene Væg, der netop er saa lang
som en voxen Karl, er der, idetmindste i de bedre Buer, opsat en
Brisk, hvorpaa man kan sove. Det indvendige Rum plejer ikke at
være mere end 3—4 Alen i Kvadrat. Døren kan kun af øvede
Folk passeres anderledes end paa alle fire; under Taget kan man
vanskelig staa oprejst, og hvis man ønsker at være kvit Røgen,
der samler sig under Taget, maa man sidde eller ligge. Imidlertid
yde dog disse Buer Beskyttelse mod Uvejret og Kulden, og
Renskytterne, som ere vante til dem, finde sig meget vel der.
Skytterens Udrustning, naar han drager tilfjelds, er meget
simpel. Han benytter paa Jagten meget de gamle, hvide, nationale
Valderskufter og Skindbuxer. Thi det er vigtigt, at Jægerens
Klæder have en Farve, der ikke stikker for meget af mod Markens.
Sort er den Farve, som skoller allermest. Bedst ansees det, at
Dragten er lysegraa, gjerne spillende lidt i det Rødlige. Ydertøj
eller Ombytte plejer han ikke have, — i det Højeste da et Par
Strømper. Naar han bliver vaad, saa faar Klæderne tørre paa
Kroppen. I Skræppen har han det nødvendige Forraad af Ost,
Smør og Brød, som ved Siden af Dyrekjød udgjør hans Næring
under Jagttiden. Desuden har han undertiden lidt Kaffe. De
Geværer, som benyttes, ere næsten uden Undtagelse gamle
Rundkuglerifler, i Regelen af temmelig svært Kaliber. De gaa ikke sikkert
længere end 200 Alen. Men dette er ogsaa det almindelige
Skudhold, og selv med et nymodens Gevær ville længere Skud altid
blive usikre.

Jægerne pleje at gaa to og to i Følge; thi det er farligt at
gaa alene i Renfjeldet, især naar det lider ud over Høsten. Det
kan let hænde, at man paa en eller anden Maade kommer til Skade,
og da er det slemt ikke at have nogen til at hjælpe sig.

Renskytterens Liv er haardt og stridbart; men det udvikler
ogsaa hans Evner og Kræfter til at udholde denne Strid. Han
vænnes til at nøje sig med knap og tør Kost, til at gaa meget
længe uden at spise og saa tage det Forsømte igjen, naar
Lejlighed gives. Hans Øje skjærpes baade til at skjelne Dyrene paa
store Distancer og til at samle hele det omgivende Terrain i et
samlet Overblik, saa intet Levende kan undgaa hans Opmærksomhed.
Hans Lokalkundskab udvikles overordentligt. De fleste Skytter ere
rigtignok kun kjendte over et mindre Rum, en 5—6 Kvadratmile;
men inden dette Strøg kjende de ogsaa enhver Bæk, hver Bakke,
hver Houg, hver Bot, hver Snefon. Og dette kommer ogsaa godt
til Nytte, baade naar de skulle lure sig ind paa Dyrene, og naar
det gjælder at finde frem i Mørke, Taage og Snedrev saa tykt, at
man intet kan se. Det synes umuligt, og dog gaar det an, og det
uden Kompas. Deres Udholdenhed er ogsaa forbausende. Hverken
stride Marscher eller Uvejr og andre Møjsommeligheder er istand
til at knække dem. De gaa paa Jagt sent udover Høsten Dag
efter Dag. Er det da stygt Vejr, saa er deres Klæder sjelden eller
aldrig tørre. Men en kraftig Natur i Forbindelse med Vanen sætter
dem istand til at modstaa disse Sygdomsaarsager, som visselig snart
vilde knække enhver, som ikke var vant dertil.

I sin Optræden ligeoverfor Fremmede udmærker Renskytteren
sig fremfor Bønderne i Almindelighed ved en vis Frimodighed og
Ligefremhed. Om han end ikke udbryder i begejstrede Lovtaler
over sine Fjelde, har dog den Natur, hvori han lever, havt sin
Virkning paa ham. Han bærer i sit Indre en maaske ubevidst
Følelse af sin Frihed og en Selvtillid, som hans stadige Kamp mod
Naturen ikke kan undlade at fremavle.

Om Vinteren befatter Renskytteren sig ofte med Rypejagt. Han
maa da holde til i de lavere Fjelde; thi i Højfjeldet kan man ikke
opholde sig paa denne Tid af Aaret. Sneen, der i uhyre Masser
bedækker Fjeldene, forandrer Terrainets Udseende, udfylder
Fordybninger og Botter og danner paa andre Steder store Skavler, der
se ud som Houge. Hele Jotunfjeldenes Plateau er en eneste Ørken;
kun i enkelte Sæterdale kommer der undertiden Folk op. Ellers
er Renen det eneste Levende her. Den kan nu aldeles ugeneret
strejfe om fra Fjeld til Fjeld. Ingen lurende Skytter skræmmer
den, ingen Gjæters Skrig uroer den. Men ogsaa Renen frister en
kummerlig Tilværelse. Til Føde har den kun den Rensdyrmose,
som den kan skrabe op fra de Steder, hvorfra Sneen er føget
nogenlunde væk; Dagen er kort, og som oftest er der et rasende
Vejr med Storm og Snedrev.

*

Tilfjelds i September.

<small>(Af J. B. <sp>Bart</sp>h.)</small><footnote>J. B. Barth, Naturskildringer og Optegnelser fra mit Jæger- og Fiskerliv.
Kristiania 1877, S. 242.</footnote>

*

Den, som i Almindelighed ønsker at gaa alene paa Jagt eller
at færdes ensom i Naturen, for desto mere uforstyrret at kunne
hengive sig til Nydelsen af sin Samstemmen med denne; den, som
foretrækker Jagten paa fuldt udviklede Fugle og de vanskeligere
Skud, disse byde ham; den endelig, som vil se og nyde
Højfjeldsnaturen i dens rette Højtidsskrud, — han vælge dertil de sidste
halvanden til to Uger af den Tid, da Folk endnu ligge i Sætrene,
det er Tiden fra Midten af September til henimod Udgangen af
denne Maaned. Vistnok er man tilfjelds paa denne Aarstid langt
mere afhængig af Vejrforholdene end i August eller endog i den
første Halvdel af September; og dersom Vejret slaar fejl, kan man
lige saa godt med det samme opgive enhver Tanke om noget
Ophold paa Fjeldet for Jagtens Skyld efter det nævnte Tidspunkt.
Men er Vejret, saaledes som det ogsaa paa denne Aarstid ikke
sjelden er Tilfældet, flere Uger, ja hele Maaneder i Træk klart og
stille, da er det dejligt i Højfjeldet over al Maade, ja dejligere og
stemningsrigere end nogetsteds i de lavere liggende Egne af vort
Land. Himlen er saa blaa, som man ellers aldrig ser den, og Luften
saa vidunderlig gjennemsigtig. Selv de fjerneste Gjenstande fortone
sig saa klart og skarpt, at de synes ligesom at rykke En ind paa
Livet. De ellers graasorte Urer ere nu saa blaa, lig Fjeldrypens
Dragt, som retter sig efter dem. Birkelierne strække sig saa
glimrende guldgule langs hen under den egentlige Højfjeldsrand, og
deres høstlige Pragt fremhæves end mere ved Modsætningen til de
i samme gruppe- eller enkeltvis indsprængte mørke Naaletrær, der
aftage i Hyppighed nedenfra opad indtil en vis Højde, ovenover
hvilken saa Birkeskoven bliver eneraadende. Og hvilken uforlignelig
Farvepragt ovenfor denne eller paa selve Højfjeldet! Der gives
ikke en Nuance af Rødt og Brunt, fra det reneste Skarlagen og
det dybeste Karmin til det mørkeste Sortebrunt, der ikke findes
repræsenteret i det broget-rødlige Teppe, som de i denne Region
almindeligst forekommende Planter brede over Højfjeldet paa den
Aarstid, da Vegetationen saa vemodigt tager Farvel med Aaret.
Og det er ikke blot de forskjellige Arter Planter, der saaledes visne
med hver sin Farve; men ogsaa hver enkelt Art gjennemgaar under
sin sukcessive Hendøen en hel Række af saadanne Farvenuancer,
hvorved disses Mangfoldighedv bliver saa meget større og rigere.
Det er hovedsagelig Dvergbirken, Multeplanten, Blaabærriset og
Skintryten samt de forskjellige Arter Vidjer, som paa Grund af
sin almindelige Udbredning og massevise Forekomst meddele
Højfjeldet nedenfor Lavregionen dette farverige Udseende under den
heromhandlede Aarstid. Men ogsaa forskjellige andre Væxter spille
herved en ikke uvæsentlig Rolle. Det kan hænde, ligesom det et
Par Gange er hændt Forfatteren, at man, idet man vandrer hen
over en saaden Strækning, uvilkaarlig trækker Foden til sig igjen,
idet det bæres En for, som om man var i Begreb med at træde op
i en Dam med Blod. Men strax opdager man, at det er en Klynge
af den heroppe saa almindelige Fjeldmelbærplante (arctostaphylos
alpina), hvis Blade under et vist Stadium af sin Henvisnen have
antaget denne rent blodrøde Farve. Atter lidt længere henne sees
saa en liden Gruppe alenhøje Væxter, der udmærke sig fra
Omgivelserne ved sin livlige, karmosinrøde Farve. Man gaar nærmere
og gjenkjender en gammel Bekjendt, Gjederamsen (epilobium
augustifolium), hvis Bladværk nu i Farvepragt ligner selve Blomstens
under en tidligere Aarstid. Alt imellem optræde ogsaa brandgule
og luerøde Smaaflækker med et saa klart og stærkt Farveskjær, at
det paa Afstand næsten ser ud, som om der brændte en liden Ild
hist og her paa det brogetfarvede Teppe.

Den største Farverigdom frembyde imidlertid de med Vidjekjær
bevoxede Slakker og Forsænkninger, hvilke, som bekjendt, afgive
de egentlige Rypejagtmarker under den almindelige Jagttid paa disse
Fugle. Her vexle mørke- og lysegrønne, gule og sølvgraa Striber
og Bælter af de forskjellige Vidjearter overalt med hverandre
saavelsom med lignende røde og brune Partier af de førnævnte Væxter,
samt med straagule Moserande og blaanende Stenurer og danne,
idet de flette sig sammen i de forskjelligste Slyngninger og
Grupperinger, et pragtfuldt Email over store Vidder, som derved komme
til at ligne en rigt blomstersmykket Eng ved Midsommerstid eller
et kunstigt virket Teppe af det smagfuldeste Mønster.

Ogsaa Fjeldbriskens eller Enerens Mørkegrønne er nu saa friskt
og livligt, til Forskjel fra det uanseelige dunkle, olivenbrune Udseende,
hvormed det fremtræder om Sommeren; og dens tætte Buskværk
afgiver nu det fornemste Skjul for de allerede stærkt hvidnende
Ryper, efter at de for Størstedelen have trukket sig tilbage fra de
nævnte, sammenhængende Vidjekjær.

Betragter man dernæst en eller anden i Nærheden ovenover
Skoven opstigende brattere Fjeldhøjde, viser ogsaa denne sig som
et pragtfuldt Mosaik af alleslags brogede Kulører, idet de fornævnte
Plantearters røde, brunlige og brandgule Farver overalt vexle med
Løvmossernes grønne, Lavarternes bleggule og Urernes blaagraa
Tinter. Netop ved den mosaiklignende Maade, hvorpaa alle disse,
dels hjerte, dels tendre Farver ere blandede mellem hverandre, alt
efter de forskjellige, med hver sin særegne Vegetation forsynede
Smaaafsatser og andre Ujevnheder samt fugtigere eller tørrere Steder
paa Fjeldsiden, fremtræde de saa meget desto klarere og renere,
hvilket, naar Talen er om selve Naturen, stedse kun gjør et
behageligt Indtryk paa Beskueren. I Naturen selv findes nemlig aldrig
noget Grelt eller Afstikkende, der blot tilhører de kunstige, af
Menneskene istandbragte Farveforbindelser.

Ogsaa Tjernene og Vandene se i disse sine høstlige
Omgivelser mere blaa ud, end medens alt endnu er sommergrønt, og det
hvad enten de ere indfattede af og glimte frem imellem den gulnede
Birkeskov, eller de ligge mere nøgent til, blot omgivne af det
nævnte rødlige Teppe af krybende Fjeldvæxter.

Saa ofte har jeg under mit stadige Ophold paa den
heromhandlede Aarstid i vore Fjeldegne glædet mig ved denne Naturens
høstlige Skjønhed i disse høje Regioner, og ofte har jeg seet den,
netop idet den havde naaet sit Højeste, paa en Nat begraves under
Vinterens hvide Dække, for ikke mere det Aar at komme tilsyne.
Andre Gange igjen faar den Lov at vare sin Tid ud, idet den
egentlige eller blivende Vintersne ikke indfinder sig, førend al denne
Farvepragt har faaet Tid til at blegne, og Bladene baade af store
og smaa Væxter ere faldne til Jorden.

Det er, som om Naturen bestræbte sig for at udfolde sin største
Pragt, netop idet den er i Begreb med at tage Afsked med sin
egen Skjønhed, og som om den derved havde til Hensigt at efterlade
et saa meget stærkere og varigere Indtryk af denne under vor lange
nordiske Vinter, og vække en saa meget større Længsel efter og
Glæde over dens Gjenopvaagnen til nyt Liv under det næste Foraar.
</chapter>

*
Valdersen i gamle Dage.<footnote>Den norske Arbejder for 1874, Nr. 2.</footnote>

*

Forholder det sig saa, at Konfirmationens Indførelse i 1837
danner et afgjørende Vendepunkt i vor Almues Kundskab og
Læsning, vil den Tid, da den aller tarveligste Oplysning begyndte at
arbejde sig frem i vore Bygder, ikke kunne føres længer tilbage
end fire eller fem Menneskealdere. Forinden et nogenlunde ordnet
Skolevæsen kom igang, kom denne meget sparsomme Oplysning
oftere som Væxten efter det Frø, som bæres af Vejret til de
fjerne og øde Steder. Det hændte ikke saa sjelden, at en eller
anden boglært Mand, fordreven af sin rette Kurs og Vej, ligesom
forvildede sig op igjennem Fjeldene og som en stormslagen Fugl
fandt Ly og Tilhold i en afsides Bygd eller Grænd, hvor da en
saadan «forvildra Studenter» til Gjengjæld for Underhold og gjæstfri
Modtagelse meddelte Folket noget af en bedre Oplysnings Goder.
Der, hvor da tidligere al boglig Kundskab havde indskrænket sig
til den ved mundtlig Overlevering forplantede, yderst tarvelige
Katekismuslæsning, som ogsaa før Konfirmationens Indførelse krævedes
af Præsterne ved Overhøringen før Altergangen, kunde man senere
finde «boglærte og brevsynte» Folk, det vil sige Folk, som baade
forstod at læse i Bog og at skrive. Undersøgte man saa, hvorledes
disse Oplysningens første Lysstraaler vare trængte frem midt i den
almindelige Uvidenheds Mørke, viste det sig, at det forholdt sig
saa med Oprindelsen som ovenfor omtalt.

Jeg skal meddele et lidet Træk, som hører hertil. I Syd for
det bekjendte Bitihorn ligger en liden afsides og meget højt liggende
Grænd, som har Navn af Lykkegaardene og egentlig danner den
yderste Spids af Slidredalens østlige Gren, hvor denne gaar over i
Højfjeldet. Brugene, som sogne til Vang, ligge saa højt, at Kornet
ikke modnes der; men Opsidderne have rundelig Udkomme med
Fædrift, Jagt og Fiskeri. Der holdes nogle Ugers særskilt Skole
om Aaret. Vejen did, forsaavidt der kan være Tale om saadan,
indskrænker sig til en Kløvvej af simpleste Slags. I Nærheden
ligger en liden Dal eller Rispe i Fjeldet, kaldet Kalvedalen, i hvis
Bund Elven Røddølen kommer fossende udover Fjeldvæggen. I
denne afsides og vilde Urd havde efter Sagnet den Mand fundet et
Tilflugtssted, som for mere end hundrede Aar siden først lærte
Folket der at læse og skrive, og som endnu omtales under Navn
af «Kalvedalspræsten». Det fortælles om ham, at han var rejst
did for en eller anden Forbrydelses Skyld, som havde kostet ham
Kappe og Krave og gjort ham til en Flygtning. Den bedste af
hans Lærlinge var en Mand ved Navn Halvard Lykken. Han blev
vidt og bredt bekjendt for sin Styrke, hvori han dog havde sin
Overmand i Broderen Ole, den i sin Tid stærkeste Mand i Valders;
men fornemmelig fik han Ry for sin Skrivedygtighed. Der kom
Folk langvejsfra for at faa ham til at skrive for sig, og lige til
den seneste Tid har der været opbevaret Sager, skrevne af «Halvard,
han som lærte af Kalvedalspræsten».

Den Raahed, som i ældre Tider paa en saa sørgelig Maade
udmærkede vor Almue baade her og andre Steder, samlede sig om
enkelte Hovedpunkter, som endnu ere i friskt Minde. Det var i
«de gode gamle Dage», da hver Mand aatte sin Hat, det vil sige
Brændevins-Hatten, dette i den Tid uundværlige Husgeraad, hvorved
den Fusel eller Finkel tilvirkedes, som vistnok var af en maadelig
Beskaffenhed, men dog indeholdt saapas berusende Kraft, at den
tog Sands og Samling fra Folk og lod alle dyriske Lidenskaber
eller al menneskelig Vildskab blive aabenbar. Det var ved St.
Hansdagens vakre Skjærsommertid, at de Sammenkomster fandt
Sted, som var bekjendte under Navn af «Vasetdandsen» og
«Løkkedandsen», den første kaldet saa efter en Sætergrænd paa Fjeldet
mellem Aurdal og Hallingdal, medens den sidste har sit Navn efter
et Brug, beliggende mellem Hallingdal og Slidre, nedimod
Hemsedalen. Som Engelskmændene have sine Hanekampe og Spanierne
sine Tyrefægtninger, havde de norske Fjeldbønder sine Hestekampe,<footnote>Om Hestekampene se L. Daae, Norske Bygdesagn. Kristiania 1870, S. 50.</footnote>
en næsten lige saa raa og blodig Morskab. Disse Hestekampe vare
dog i Valders enten aldeles ikke i Brug eller forekom kun yderst
sjelden. Derimod er det bekjendt, at Teledølerne beholdt dem,
endog langt ned i Tiden, og satte megen Pris paa at opdrætte og
spore sine Hingster til vilde Slaaskjæmper. Paa Vasetdandsen og
Løkkedandsen gik det iblandt andet saaledes til, at en og anden,
som agtede sig til «Dandsen», fandt sin Hest i Fjeldet, løste
Laashellen af, kastede sig paa Hesteryggen og kom saa ridende til
Samlingsstedet med Laashellen i Haanden. Naar saa
Berserkergangen kom over dem af Drik og Tummel, fore de imod hinanden
og brugte sit Vaaben, som de bedst kunde.

Idethele give de Skildringer, En endnu kan faa høre af dette
elendige Uvæsen og meget andet fra denne Tid, et mørkt Billede
af Almuens Liv og Sæder. Men endnu værre var det, at endog
Kirkerne vanhelligedes ved en Raahed og Uterlighed, som først efter
mange og lange Tider kunde fjernes og udryddes. Den gamle
St. Thomaskirke paa Filefjeld maatte i lang Tid taale det Misbrug,
at den Messe eller Gudstjeneste, den eneste i hele Aaret, som
holdtes der om Sommeren den 2den Juli, Mariæ Besøgelsesdag,
benyttedes til en Sammelstimmel af Mennesker fra alle Kanter, mest
fra Sogn, Hallingdal og Valders, som da i mange Dage øvede
alskens Stygheder, medens den allermindste Del bestod af saadanne,
som kom for at yde Offer og Gaver til Kirken, der var en saakaldt
Gavekirke, eller hente sig Helsebod for egen eller Slægtninges
Sygdom af den undergjørende Magt, hvormed Overtroen havde
udstyret den gamle Kirke eller et og andet af dens forskjellige Bohave.
Uagtet gjentagne Klager fra Øvrigheden og til Øvrigheden holdt
dette Styr og Spektakel sig lige til Aaret 1808, og endda var der
ikke anden Maade at faa det afskaffet paa, end at sløjfe og nedrive
Kirken, hvis Bohave dog for en Del er opbevaret i de andre Kirker
i Vang. Siden den Tid har det været stille paa Fjeldet.

Ikke stort bedre gik det til ved Hedalsmesserne i Øvre Hedalen,
det sydligste Sogn af Søndre Aurdal. Den ældgamle Kirke, som
længe laa der, siden Sortedødens Tid i den folketomme Dal, gjemt
og glemt i den øde Skov, som havde voxet den over og gjort den
til Bjørnens Hiplads, — den samme Kirke blev Vidne til megen
usømmelig Handel og Vandel, da en ny Slægt tog den i Brug igjen,
og den saa blev et Samlingssted for en Mængde Mennesker af alle
Slags, fra Ringerike, Hallingdal og Valders, hvoraf den aller mindste
Del var Kirkegjængere, men den aldeles overvejende Mængde bestod
af Hestehandlere, Klokkebyttere, Drikkebrødre, Kortspillere osv. —
ganske som paa et Marked. Dette Uvæsen fortsattes tildels lige
til Aaret 1858.

*

Over Fjeldet.

<small>(Af E. <sp>Pontoppida</sp>n.)</small><footnote>Biskop Erich Pontoppidans Rejsejournal til og fra Kristiania, Maj og Juni
1749. (Manuskript i det norske Universitetsbibliothek.)</footnote>

*

I Lærdals Præstegaard, en halv Mil ovenfor Øren, opholdt jeg
mig første og anden Pintsedag, for Festens Skyld. Tredie Dag,
som var den 27de Maj, satte jeg mig til Hest med mit Følgeskab,
bestaaende i tre Personer og nogle Skyds-Drenge, som fulgte
Bagagen. De sex Mil indtil Filefjeld kaldes med et almindeligt
Navn Gallerne og ere nok at regne for den vanskeligste Vej, som
kan findes i noget Land, særdeles den tredje Mil ved Stene Bro,
og den sidste Mil førend man naar Fjeldets højeste Top. Disse
Galler ere at anse ligesom uordentlige Sten-Trapper, dels gjorte af
Naturen, dels af Menneskenes Hænder, hvor der i Fjeldet selv er
et altfor stejlt Stykke, som fyldes med opstablede løse Stene.
Vejens Grund er en saakaldet Urd, det er en Samling af store og
smaa Stene, hvilke ved deres Udfald af det revnede Fjeld ere
sønderslagne med Magt og i en Hast, ligesom det kunde være
kantede Stykker af knuset Glas eller Porcellain i Millioner Tal,
hvilket maa have været et skrækkeligt Fald fra det stejle Fjeld.
Dette sidste synes at have tabt sin halve Del, hvilken, ved at vige
og falde ud, har fyldt Grunden i den hosliggende dybe Dal med
en utallig Mængde af Stenstykker, nogle saa store som Huse og
nogle mindre, men alle saa kantede og uordentlig blandede, at den
gjennem disse ruinas horrendas møjsommelig praktiserede Vej knap
nogensteds i Verden haver Lige eller Mage, hvilket sluttes deraf,
at endogsaa andre norske Heste, som ellers ere vel vante ved at
stige i Klev- eller Sten-Trapper, have ondt ved at komme
herigjennem, og en forsigtig Rejsende maa tage Lærdalske Heste, som
ere opvante ved Stedet.

Vil man til Tids-Kortning paa disse fortrædelige og langsomme
Trin laane de medfølgende Skyds-Folk sit Øre, da have de nok at
fortælle om gammeldags fabuløse Bedrifter og Mirakler ved fornævnte
Sten-Hobe. Snart vise de en stor firkantet Sten, ej ulig en Kiste
med Laag paa, hvilken kaldes Norges Skat-Kiste og skal gjemme
et uskatterligt Liggendefæ. Dette have mange Lyst til, men ingen
Frimodighed at angribe, da den, der gjorde det sidste Forsøg, som
sees af nogle Hug med et Jern under Kistens Laag, skulde være
bleven ganske afsindig i sit Arbejde. Snart pege de paa et Sted,
hvor St. Oluf snoede sin Hest, saa at dens Bag-Lænd kjendes i
Fjeldet, hvilket vigede derfor, aabnede sig og lod ham ride hel
igjennem, hvorfor der er ligesom en aaben Hvælving af en Snes
Favne. Ja, om St. Olai Rejser og Bedrifter har den norske Bonde
her særdeles mange lige saa troværdige Relationer, saasom at da
han undervejs skoede sin Hest, stode tvende Kvinder paa Fjeldet
og lo ham ud, hvilke strax bleve omskabte til Sten og vises der
endnu staaende, den ene med et Barn paa Armen, naar man langt
fra betragter dem og tager Indbildningen vel til Hjælp.

Da vi ved Middags Tid kom til Borgens (Borgunds) Kirke og
fandt Solens Hede i de trange Dale meget heftig, hvilede vi der
nogle Timer, førend vi antraadte den øvrige Vej til Fjeldstuen.
De tvende første Mil har temmelig god Vej, men den sidste er desto
farligere, og der sker det undertiden, at en uforsigtig Rejsende fra
den smale Fodsti styrter ud over et brat Fjeld af nogle hundrede
Favne og drukner i den derunder løbende Elv, hvis Brusen i de
trange Fosser er saa stærk, at en uvant Hest lettelig maatte blive
sky og foraarsage dobbelt Fare. Paa denne Vej ere nogle Stykker
ligesom hængende paa Klippens Side eller tilføjede ved Bjælker,
som bæres af undersatte Støtter og udkræve nøje Tilsyn af
Vej-Mesteren, hvis Ansvar er ikke lidet.

Sildig paa Aftenen naaede vi det første Fjeld-Hus, kaldet
Marie-Stuen, hvor og fordum skal have staaet St. Mariæ Kapel, mulig
til Tjeneste for de Rejsende, som have villet udbede sig den hellige
Jomfrus Hjælp eller ofre hende som deres formente Beskjærmerske
nogen Taknemmeligheds Gave; thi ellers ved jeg ikke, hvad et
Kapel skulde gjøre i denne Ørk, hvor intet uden Skov og vilde
Fjelde er at se, og den Familie af Eremiter, som her bor og lever
af Fædrift, har aarlig nogle Tønder Korn til Hjælp af Almuen,
paa det at Rejsende der kunne have Tilhold.

Da Fjeldets Overdel eller Aas endnu paa denne Aarsens Tid
og endnu et Par Uger sildigere er ganske bedækket med Sne, saa
bruges ikke længer Fordringskab med Heste, hvis Fødder ikke kunde
komme afsted; men man kjøres paa smaa Slæder, som trækkes af
Bønderkarle, der forud tilsiges i næstliggende Bygder og gaar over
Sneen paa saakaldede Truvier, det er nogle Krandse, flettede af
Vidje-Grene, hvilke forhindre, at Foden ikke synker ned. Af
Nysgjerrighed forsøgte jeg at gaa et lidet Stykke paa disse Truvier,
men fandt den Gang noget umagelig, da man ikke kan flytte
Fødderne foruden at skræve temmelig vidt.

Til fire Personer og nogle Kufferter behøvede jeg 38 Mand og
7 Slæder. Disse haves ikke forud til bestandig Brug, men
forfærdiges hver Gang af nyt og holde ikkun til en Rejse, undtagen
Slæde-Træerne, som ere de saa kaldede Ski, hvilke Fjeldbonden
ellers, naar han gaar ene, sætter under sine Fødder og løber derpaa
ligesom paa Skrit-Sko. De ere 2 ½ Alen lange og knap et Kvarter
brede, derhos tynde og glatte. Ovenpaa disse Ski byggede vore
Skydsfolk i mindre end to Timer 7 Slæder, som de kalde Kjælker,
gjorte i en Hast ligesom Truvierne af Vidje-Grene, og dermed vare
vi færdige i Morgen-Stunden Klokken 3, da hver satte sig paa sin
Kjælke og havde 6 Mand til at trække sig, hver ved en Linje
10—12 Alen lang, paa det at de ikke skulde gaa hinanden i Vejen.
Naar de have gaaet et Par Bøsse-Skud eller lidt mere, staa de stille
for at puste eller kaste sig ned i Sneen nogle Minutter, da de tillige
hvile og kjøle sig midt i den stærkeste Sved, som ej ganske stoppes,
efter de strax staa op for at gaa videre. En større Prøve paa
disse Folkes Haardførhed og at de ikke frygte for en Flusz-Feber,
er dette, at de til Tørstens Dæmpelse æde Sne eller og skrabe den
lidet til Side, da derunder flyder Vand, som de lægge sig ned at
labe ligesom Gideons Soldater, item at de til at tørre Sveden af
Ansigtet gjøre sig Sne-Bolde og vidske sig dermed, saa vaade som
de ere. Jeg ynkedes meget over dem, indtil jeg saa, det var deres
Lyst og Liv, som de og gav tilkjende ved den Skjemt, de bestandig
dreve, og de latterlige Viser, som de sang.

*


Rejseliv i Norge.

I.

<small>(Af C. F. <sp>Nauman</sp>n.)</small><footnote>Carl Friedr. Naumann, Beyträge zur Kenntniss Norwegens, gesammelt auf
Wanderungen während der Sommermonate der Jahre 1821 und 1822. Lpz. 1824.
2 Voll. 8º. Se Turistforeningens Aarbog for 1873, S. 55—88, fra hvis Oversættelse
det her gjengivne Brudstykke er hentet.</footnote>

*

En uudholdelig snakkesalig Mand blev min Fører fra Røgsland
i Numedal til den sidste Gaard paa Skraaningen af Fjeldryggen
mellem dette Sted og Dagli. Det var en Opgave at besvare de
tusende besynderlige Spørgsmaal; thi fra sin syge Kone kom han
til at tale om sin Snustobak, og fra denne til sin Hest, som vel
var liden, men stærk, syv Aar gammel, og som blev skaaret i sit
andet Aar osv. Saa gik det da afsted i en broget Afvexling af de
mest uensartede Forestillinger; derimellem evige Spørgsmaal, om
vi i Tyskland ogsaa havde Heste, om de vare større eller mindre,
om vi ogsaa havde Sætre, Kjør og Gjeder, om vi havde Elefanter
og Kameler osv. Da jeg ikke vilde gjøre Brug af hans
Tobaksdaase, udbrød han helt forundret: «Nej, Herre Gud, saa du bruger
ikke Snustobak paa saa lang en Rejse!» saa at jeg maatte le over
det besynderlige Rekvisit til en lang Rejse. Da jeg skulde notere
noget, tog jeg frem min Tegnebog af rødt Læder, beslaaet med
Sølv; længe saa han paa den i taus Opmærksomhed; da udbrød
han i Lovtaler over den tyske Kunstfærdighed, til hvilke der da
ganske uformodet sluttede sig det Spørgsmaal: «Du er vel en mægtig
Mand i dit Land, du?» Forundret over den besynderlige Ideassociation,
spurgte jeg, hvorledes det kunde falde ham ind. «Jo», svarede
han, «du maa være en rig Mand; det ser jeg paa din Tegnebog,»
og han blev ikke lidet forundret, da jeg forsikrede ham, at jeg i
mit Fædreland slet ikke kunde gjælde for rig. Paafaldende var
mig den enstydige Brug af mægtig og rig, hvilken rigtignok er
grebet ud af Livet; netop i den samme Betydning brugte han
Ordene om den senere omtalte Herbrand Bjørnsen; han var ogsaa
en meget mægtig Mand, i begge Retninger, baade paa Mad og
Drikke, paa Klæder og Fæ.

Endelig kom vi til Nordre Brusterud, den sidste Gaard paa
denne Side i Dalen. En kraftig Skikkelse med langt, nedover
Skuldrene hængende Haar hilsede os som Ejer velkommen med
gravitetisk Mine. Vi gik ind i Stuen, som var mere ren end
sædvanlig. Brændevinsbægeret af Sølv gik efter Landets Skik rundt i
Kredsen, og efter Regelen gjorde enhver nogle konventionelle
Indvendinger, før han tog Bægeret, stod derpaa op, tømte det og
takkede Værten med et Haandslag, et Ceremoniel, som gjentog
sig paa lignende Vis, da Ølkruset af Træ vandrede omkring.

Ogsaa her fandt jeg den besynderlige Utvungethed i Opførsel,
at man i min Nærværelse udspurgte min Fører om mig, paa samme
Maade som man hos os tillader sig alleslags Bemærkninger om en,
som er stok-, sten-døv eller aldeles ukyndig i Sproget.

Da denne Gaard er den højeste i Dalen, ønskede jeg at bestemme
dens Højde. De gjorde nu store Øjne, da de saa Barometeret og
hørte Tale om Højdemaalinger; men ved dette Ord opstod der
Mistanke hos Folkene, og Verten spurgte mig ganske trohjertet,
om jeg rejste for at maale Landet og for at spejde det ud, for det
Tilfælde at Tyskland skulde komme i Krig med Norge. Jeg søgte
at gjøre ham begribeligt, i hvor ringe Grad, selv om hans Mistanke
var rigtig, det vilde føre mig mod Maalet at faa vide, hvor højt
Granskoven gik op i Lien, og hvor højt hans Gaard og Havreager
laa; denne Indvending vidste han dog klogeligen at imødegaa, idet
han udbrød: «Nu vel, — men mener du, at Jeres Krigsfolk ikke
skulde behøve at vide, hvor langt de tør trænge ind hos os i
Numedalen, uden at forgaa af Hunger og Kulde?» Jeg maatte
altsaa tage min Tilflugt til andre Grunde; jeg fortalte ham, at
Tyskland aldrig havde havt Krig med Norge og vel aldrig heller vilde
faa det, at Havet skiller begge Lande overalt, at jeg kun rejste for
at lære den herlige norske Natur og saa kjækt og kraftigt et Folk at
kjende, og bad ham endelig opgive saa styg en Mistanke om mig
og om Hensigten med mine Vandringer, da det saarede mig at
blive holdt for en Spejder af den mandige og trofaste Nordmand.
Dette virkede bedre; Mændene begav sig ud af Værelset,
sandsynligvis for at holde Raad; thi snart efter kom de ind igjen, med
Værten i Spidsen, og han rakte mig Haanden og sagde: «Du maa
ikke tage dig nær af det, som jeg og disse Mænd sagde; for du
skjønner, at vi ere uoplyste Fjeldfolk, som ikke kjender til Verden
og Videnskaben; derfor maa du bære over med vore Spørgsmaal.
Og var end Spejderi Hensigten med din Rejse, hvad jeg nu, da du
benægter det, ikke mere tror, saa vil dog jeg og disse Mænd ønske
dig fremdeles god Lykke. Men vil du vise mig en Tjeneste, saa
følg mig ud paa Staburet; det kan kanske more den rejsende
Fremmedkaren at se, hvordan en norsk Fjeldbonde hjælper sig.»
Da fulgte jeg den brave Nordmand og udtalte til Tak for hans
godmodige Undskyldning med en stor Rigdom af Ord min
Forbauselse over det optaarnede Forraad. Hist var det hele Søjler af
Fladbrød, som laa i Lag, det ene ovenpaa det andet, ved Siden
deraf store Melkebunker, og derover hang tørrede Nautelaar og
Skinker og halve Gjeder og Faar, derimellem som Guirlander talløse
Rækker af smaa Pølser, og Oste af alle Slags og af alle Størrelser
prangede paa Hylderne. I det øvre Stokværk hang der, velordnede,
henved femti Skindfæller og Klæder og Skindpelse og Sko og
Strømper og Sadler og Sæletøj.

Den Mands Navn, som modtog mig saaledes, var Herbrand
Bjørnsen, og Gaarden hed Nordre Brusterud.

*

II.

<small>(Af <sp>Ch</sp>r. <sp>Hanstee</sp>n.)</small><footnote>Bemærkninger og Iagttagelser paa en Rejse fra Kristiania til Bergen i
Sommeren 1821, i Budstikken for 24 Jan. 1822.</footnote>

Min Ledsager gik foran og talte med sin Hest, udrustet med
en gammel Bjørnerifle, for dermed, ifald Lejligheden tilbød sig, at
skyde et Rensdyr. Bag efter fulgte jeg, snart ridende, snart
gaaende, for at vedligeholde Varmen. I sidste Tilfælde satte Karlen
sig op paa min Hest, for at hvile sig ud. Undertiden gik Vejen
over Bække eller store Vandsamlinger, der ikke uden stor Omvej
kunde undgaaes, og da kastede han sig paa Maven paa Hestens
Lænd, bag ved Kløven, og det lille Dyr gik nu med vaklende
Skridt under den dobbelte Byrde over den stenige og ujevne Bund.

Langt hen paa Eftermiddagen traf vi 4—5 Mennesker og nogle
Heste, der kom fra den anden Side af Fjeldet. Da det er lige
saa sjeldent for Vandreren her at træffe Mennesker, som for et
Skib i rum Sø at opdage en Sejler, saa passerer man ikke forbi
uden at praje hinanden. Den ene var fra Omegnen af Bergen, de
øvrige vare hardangerske Handelsmænd. De gav os den glædelige
Efterretning, at der ikke var meget Sne paa Fjeldet, og at Laagen
ikke var større eller stridere, end at vi uden Vanskelighed kunde
sætte over den.

Kl. 10 ½ om Aftenen ankom vi til det Sted, hvor Laagen skal
passeres; her ligger paa den nordlige Side af Elven en Fjeldstøl
eller Sæterhytte, som om Sommeren er beboet, og hvor vi skulde
overnatte. Til vor store Lykke laa Prammen, som Hardangeren
havde brugt til Overfarten, endnu paa den sydlige Bred af Elven;
thi i andet Fald havde vi maattet bivouakere, saasom al vor Raaben
ikke vilde været istand til at vække Hyttens Beboere af deres Søvn,
for at bringe dem til os. Da denne Pram var saa liden, at den
netop kunde føre os to Mennesker, saa maatte Hestene en for en
svømme over den stride Elv; og for at Strømmen ej skulde tage
Hesten med sig, førte jeg den ved Bidslet, imedens Karlen roede.
Det var ynkeligt at se de stakkels Heste, der svedende vare komne
i den iskolde Elv, staa paa den anden Elvebred i den kolde,
gjennemtrængende Vind, sitrende som et Aspeløv over det hele
Legeme. Den stærke Afkjøling, som en saadan Afdampning, især
under Paavirkningen af en kold Vind, foraarsager, er noksom bekjendt.
Da vor Dagsrejse, paa et Par tusinde Skridt nær, var tilendebragt,
kunde de ikke engang gaa sig varme, imedens de bleve tørre, men
bleve, belemrede med en Benhelle, overladte til Nattekulden, for
at gnave et Par Græsstraa til Rekreation for Dagens Byrder.
Lykkeligvis taaler Fjeldhesten ligesom Fjeldmanden en god Dyst, inden
han faar noget Men.

Efter en god halv Times Banken og Raaben aabnedes endelig
Hyttens Dør. Allerede denne Hyttes Udside vakte Gru hos mig.
Den er opstablet af utilhugne, afrundede Graasten, saaledes at man
paa mange Steder kan stikke en Arm ind igjennem Væggen. Af
den bestandig udtrængende Røg vare disse Stene kulsorte; dette
tilligemed Hyttens ifølge Materialiernes Ubekvemhed saare
uregelmæssige Form gav den Udseende mere af et Tilflugtsted for vilde
Dyr end af en Bopæl for Mennesker. Indvendig var den ved et
Brædde-Skille afdelt i to Rum, af hvilke det yderste benyttedes
til at malke Kjøerne i, det inderste til Familiens Ophold. Det sidste
holdt vel neppe sex Alen i Kvadrat. Paa de tvende Sidevægge
vare et Slags faste Køjer, fyldte med noget gammel Halm, hvori
en midaldrende Kone, tre Piger og to halvvoxne Gutter laa. I hver
Køje, der havde samme Længde som Stuevæggen, laa to Partier i
Længden med Fødderne imod hinanden. Midt paa Gulvet laa fire
raa Stene, hvorpaa opgjordes en Ild af tørre Kviste. Den største
Del af Røgen gaar op igjennem et firkantet Røg- og Lys-Hul i
Taget — thi til Vinduer er der ingen Plads; men da Væggene ej
ere vindtætte, saa stiger Røgen aldrig lodret op, men en stor Del
gaar ud af den Væg, som vender fra Vinden. Den, der ej er
vant til dette Slags Bopæle, vilde derfor rent kvæles af Røg,
dersom han ej søgte hen til den anden Side af Ildstedet.

*

I Skovmarken.

<small>(Af I. S. <sp>Welhave</sp>n.)</small><footnote>I. S. Welhaven, Rejsebilleder og Digte. Kristiania 1851, S. 74.</footnote>

*

Naar man i Norge nævner Skovene, da tænker man i
Almindelighed kun paa vor Trælast. Betragtningen slipper uvilkaarlig
Naturbilledet og bliver strax statsøkonomisk; thi Norges Skove
danne en betydelig Del af Nationalformuen, og den Opmærksomhed,
der vises dem, er i en saa overvejende Grad henvendt paa det
Nyttige, at den for det Første næsten har fortrængt Opfatningen
af det Skjønne som et her uvedkommende Hensyn. Derfor har
vor Kunst og Poesi endnu saa lidet beskjæftiget sig med denne
Side af Landets Udstyr, uagtet den er saa overordentlig rig paa
skjønne og tiltalende Scener. Furuen og Granen ere prægtige
Naturformer, men for os ere de især en Vare, og de immergrønne
Naaleskove, der smykke saa mange vidtudstrakte Dale og
Fjeldskraaninger, vække mest Opmærksomhed som store
Varebeholdninger. Jeg har hørt en Landskabsmaler sige, at hans Studier fra
en af vore Skovbygder i lang Tid vare ham ufordragelige, fordi
en sagkyndig Mand ved at betragte dem havde erklæret det meste
for Hollænderlast og bemærket, at der kun fandtes et Par Trær
med rigtige Stokke til tyve Tommers Top. Vort Naaletræ kan
altsaa være smukt nok; men det er fornemmelig et Gavntræ, og
det kunde i den Henseende lignes ved Rosen i Gazipur, som plejes
i store Markstrækninger og afmejes i Masse for at kastes under
Oliepressen; thi ved en saadan Bedrift vil nok faa tænke paa Rosens
Skjønhed og endnu færre paa dens poetiske Dyrkelse. Men det
nordiske Tømmertræ har det dog bedre end den indiske Rose; thi
det staar mægtigt og frit paa Fjeldgrunden og faar beholde sin
vilde Naturvæxt, og saaledes vil det efterhaanden tildrage sig flere
og flere Betragtere, der ere upaavirkede af Toldsatser og
Handelskonjunkturer. Imidlertid skal selve Tømmerdriften, gjennem en
tiltagende Omhu for Skovene, ogsaa tjene til at bane Vej for de
Vandrere, der søge Naturskjønhed i de tætbevoxede Vildmarker.
Den Skov, der holdes i forstandig Røgt og luftes af en velordnet
Hugst, bevarer godt sin maleriske Karakter, og den æsthetiske
Betragtning vil der med Glæde gaa i Virksomhedens Fjed.

Men, siger man, vore Naaleskove have en trættende
Ensformighed; de dække store Vidder med et mørktfarvet Teppe, der
svækker Præget af Landskabets Bygning, og vise til Vederlag kun
den samme tilspidsede Træform i uendelig Gjentagelse. Saaledes
er vistnok Indtrykket mangesteds, naar man fra en Højde paa
Landevejen, under jevnt Graavejr, ser hen over de store Granmoer;
men ganske anderledes bliver allerede Betragtningen, hvor man
overskuer Skoven, medens dens Partier fremhæves af Lys og Skygge.
Og fører nu Vejen den Rejsende ind mellem de ranke Stammer,
da vil han snart føle sig tiltalt af Naaleskovens ejendommelige
Skjønhed. Allerprægtigst viser sig Granen en klar Junidag, naar
Solen skinner paa dens purpurrøde Blomster og paa det nye,
lysgrønne Bar, og intet Syn i Nordens Væxtrige kan være smukkere
end dette. Men Naaleskoven er skjøn til enhver Aarstid, og det
lønner Umagen at befare den. Har man fra en Højde seet hen
over dens Toppe og fundet dens uafbrudte tætpakkede Masse øde
og sørgelig, da vil man oftest i dens Indre faa et modsat Indtryk
og studse ved den Mangfoldighed af Naturscener, som Skovtykningen
skjuler.

Den Tømmerskov, vi havde at befare, bestaar af Gran og Furu
og indtager en betydelig Dal- og Fjeldstrækning, der gjennemstrømmes
af Skilbreien, en Elv, som falder i Bægna. Vor Indgang i Skoven
skede paa et af dens skjønneste Punkter. En temmelig brat, men
kort Bakke førte til et jevnt Strøg, hvor Furuerne stode ranke,
frodige og smukt samlede med luftige Mellemrum paa en frisk
Bund, i hvis Lyngteppe et fint lysfarvet Græs og det skjøntformede
Blaavejsblad vare rigeligt indvævede. Enkelte Birke og Klynger af
tyndstammede Oretrær stode paa smaa solbare Grønninger; hist
og her viste sig en overgroet Klippeblok blandt de rødlige
Furustammer. Solskinnet legede mellem Træerne, og en svag Luftning
legede i deres Kroner.

Vejen bar tilvenstre af denne Skovslette. Paa den anden Side
havde vi en lav, kratbevoxet Fjeldrabbe, og derbag gik Skilbrejen
i Dybet og lod os høre sin Susen. Min brune, livlige Fjeldhest
havde ført mig et Stykke foran de andre. Jeg standsede den ved
en Bjergskrænt, hvor Vejen bøjede af og delte sig i flere
Skovstier. Elven gik lige under Skrænten i et fast Klippeleje,
Dalstrækningen blev ujevn, Skoven vildere og tættere her, og kun ved
at se tilbage paa Furumoen fandt Øjet en sparsom Udsigt. Jeg
følte her, første Gang paa denne Rejse, Ensomhedens underligt
beklemmende Indtryk. Det var, som om jeg med Et fik en
Opfatning af Skovens overordentlige Udstrækning. Fjernhederne bleve
mig ligesom hørbare i den uafladelige, dæmpede Susen, der drog
hen gjennem Trætoppene; Omgivelsernes Vildrede forekom mig
uigjennemtrængelig, naar jeg betragtede de dybe Dunkelheder, hvori
Stierne smuttede ind, og selv den stærke, aromatiske Skovduft
bidrog sit til den overvældende Fornemmelse af det Naturliv, som
omstimlede mig.

*

Krokkleven.

<small>(Af <sp>Bernhard Herr</sp>e.)</small><footnote>B. Herre, En Jægers Erindringer. Kristiania 1850.</footnote>

*

Det var i Midten af August Maaned, da jeg med Bøssen paa
Nakken slentrede op ad Ringerikes skovklædte Klev. Jeg havde
havt en lang Marsch; en Kobbel Hunde fulgte mig; Tungen hang
dem langt ud af Halsen, og Fraaden dryppede dem af Flabben.
Solen stod højt paa Himmelen og brændte stærkt; der rørte sig ikke
et Pust i Atmosfæren for at formilde Heden. Himmelen var hvidlig
blaa; Luften var trykkende og gjorde Aandedrættet besværligt.
Græsset og Blomsterne bøjede sig døsige mod Jorden, og kun langs
de rislende Bække paa Klevens Sider saa man den friske, grønne
Farve. Selv de unge Grantoppe syntes saftløse, og Luften spillede
og sitrede mellem Grenene; men der hvilede en dyb Ro over
Landskabet, og den skulde have gjort mig godt, om jeg havde hvilet
under et skyggefuldt Træ. Spurvene væltede sig i Støvet, og den
kvikke Linerle vaskede sig i Bækken; Svalen susede sommetider
forbi og greb i Flugten en flagrende Sommerfugl. Det var en Dag
for Insekterne; de surrede og summede omkring overalt. Højt over
Grantoppene, under den lyseblaa Himmel, svingede den mørke Ørn
sig; Vingerne vare spændte, og dens sultne, klynkende Stemme
skreg efter Rov; men Skovens Dyr hvilede i Træernes Skygge.
Nu og da hørte man Lyden af en Kobjelde, som om Dyret slog
med Hovedet for at fordrive Fluerne.

Min gamle Ledsager fulgte mig paa denne Tur. Han gik foran
mig op gjennem Kleven med sin Andel af vort Bytte. Begge vare
vi vante til Anstrengelser, og den kvalme, lumre Dag og den
besværlige Vej generede os ikke synderligt. Den gammelagtige
graa Jæger gik med sin Bøsse i Haanden og saa med vrede Blikke
op til den stolte Fugl, der svævede over vore Hoveder. «Tror
du,» sagde han og vendte sig mod mig, idet han pegede med
Bøssepiben mod Ørnen, «at denne Røver iaar har ødelagt mere Vildt, end
du og jeg kommer til at skyde i hele Sommer?» Jeg svarede ham
ikke; thi mine Tanker havde taget en anden Vending. Naturens
Skjønhed tiltalte mig med hvert Skridt, trods den noget slappede
Stemning, som Heden og Anstrengelsen medførte. Jeg havde vel
været her hundrede Gange; men denne Klevs største Værd er det,
at den aldrig er lig sig selv. Snart hviler Skyen sig paa Fjeldets
Toppe og glider i næste Moment ned i Dalen; snart spiller
Lysningen i de stærkeste Farver hist og her langs Aasernes Sider,
medens enkelte Partier hvile i en næsten sortagtig Skygge. En
Maler kan kun gjengive os Krokkleven halvt; han kan holde den
i den heldigste Belysning og sige: «Saaledes er den et Øjeblik,»
og vi tro gjerne, at denne Skygge og dette Lys har hvilet over
Landskabet i det Nu, som han greb, og vi maa nøjes hermed; men
hine ustadige Reflexer, der her gjøre Partierne tusindfold mere
tiltrækkende — dette Spil kan Maleren ikke gjengive. Jeg har
seet mangfoldige Fremstillinger af Krokkleven, men ikke en,
der kan gjøre Fordring paa synderlig Opmærksomhed. Kun
Fjeldets stejle Vægge med sine Granskove, Bækkene, den støvede Vej,
hvor enten en Bonde viser sig tilhest, eller en Herre kjører en Dame
— har Maleren kunnet opfatte.

Som bekjendt gaar denne Vej mellem to Fjeldvægge i idelige
Bugtninger, og Fjeldet og Skoven kaste sine Skygger i forskjellige
Retninger over Vejen. Det stejle, skovbekrandsede Fjeld bærer
Himlens skyfri Hvælving paa sine mørke Atlasskuldre. Skoven
synker ned fra Aasen og gaar dyb og uigjennemtrængelig hen mod
Sundvolden. Solens Straaler gløde over Grantoppene og lægge sig
kvælende ned paa den gule, sandede Vej. Bækkene skumme hist
under mosede Stene; her glide de over en blank Stengrund og
forsvinde i Vejens Krumning. Min Bondejæger bærer sin Hue i
Haanden og skotter endnu til Ørnen, der noget har sænket sin Flugt.
«Vogt dig,» siger han og ser op mod Fuglen, «kom mig ikke for
nær, dersom du ikke vil føle Heden af min Bøssepibe — men
Huldren hjælper vel dig, som hun gjør ved alle, der høre til din
Familie.» Den rolige, svævende Luftseiler skreg med sin
gjennemtrængende, klynkende Stemme ned til ham og svingede sig med
faste, stolte Vingeslag højere op i det hede, luftblanke Rum,
medens den sulten og rovgjerrig viftede med Halen og udstrakte
sine Klør.

Vi vare just i Nærheden af et Sted, hvorfra man til Nød kunde
komme ind paa den Vej, der i gamle Tider gik ned ad de bratte
Fjelde. Dette og de Antydninger, min Ledsager gjorde til Huldren
og Ørnen, mindede mig om et gammelt Eventyr om Sankt Olaf og
en ung, dejlig Huldrepige, der havde fristet et hensmægtende Liv
af Kjærlighed til Kongen, som aldrig havde seet hende. Hun havde
i stille Henrykkelse omsvævet og beluret Gjenstanden for sin
Ømhed, uden at han anede det, da han en Middag i Solheden tog sig
Hvile under de skyggefulde Graner ved Rethellerne. Eventyret siger,
at denne Huldre var fin og skjær som Morgentaagen, der svæver
over Fjeldene, og at en lettere Fod aldrig havde berørt det bløde
Mos. For at fornye min Erindring om denne Historie besluttede
jeg at slaa lige ind paa den gamle Sti. Denne tilgroede Fjeldvej
gik nærmere Rethellerne, og hver Gang Sankt Olaf for gjennem den
vilde Skov og kom hid, red han lige op til Sæteren for at vande
sin Ganger. Her viser man endnu en Brønd, der bærer hans Navn.
Den er ellers kun mærkelig derved, at den danner et dybt, rundt
Hul i det nøgne, haarde Fjeld. Lige ved Siden af denne Brønd
sees ogsaa i Fjeldet et Hul, som aldeles passer til Bunden af en
Vandspand. Bønderne sige, at dette Hul er Mærket efter den Bøtte,
hvormed Sankt Olaf vandede sin Hest.

Terrænet fra Kleven og hen til den gamle Vej er besværligt
og kun tilgjængeligt for den, der nøje kjender disse Marker. Man
maa saagodtsom bryde sig Vej gjennem en sammenvoxet Skov af
Grane- og Furutræer. Er der en Plet, som er fri for disse, saa
voxe Oretræet og Vildtornerne der i tætte Klynger; man maa
arbejde sig over Svælg og Vindfald, og først naar man nærmer sig
den gamle, grønne og alligevel forvitrede Klev, antager Landskabet
en Karakter, der er værd at lægge Mærke til. Paa den modsatte
Side af Kongevej en er Fjeldet skovklædt og rundformet. Her hæver
det sig lige, nøgent og graat op mod Himmelen. Paa de lodrette
Fjeldvægge har kun hist og her en enkelt mosbegroet Gran faaet skjult
sine Rødder. Bjergtoppen bærer ogsaa kun enkelte fortørrede
Graner med knækkede Kroner. Det lange, isgraa Lav hænger fra
Granerne ned over Fjeldryggen; men ved Klippevæggens Fod
runder Fjældet sig og bliver farverigt og mosgroet; her bliver Skoven
atter ren og stolt, og et kort Stykke nedenfor er der en grøn
Braate, hvorover Solen nu lægger sine mest brændende Straaler.
Dybt under vore Fødder ligge Hols- og Stensfjordens blanke Flader;
de ovale Øer med de mørke, duftsvangre Skove svømme mildt paa
de klare, rolige Søer, og Skyggerne falde dybe ned i det
spejlblanke Vand.

*


Drammen.<footnote>Illustreret Tidende (Kbhvn.) for 21. Sept. 1873.</footnote>

*

Drammens ældste og endnu betydeligste Del, der hedder
Bragernæs og ligger ved den venstre, nordlige Del af Dramselvens
Munding, nævnes allerede i det 16de Aarhundrede som en anseelig
Ladeplads. Men et Par Menneskealdre senere, da Kristian den
Fjerde var ifærd med at forvandle Oslo til Kristiania, bød han
Indbyggerne i Bragernæs at flytte til den nye vordende By. <footnote>Aaret 1624 finder man, at der har staaet 38 Huse paa Bragernæs, hvoraf
betaltes Grundleje, foruden en fire Aar forhen opført Sognekirke, og Stedets
Beboere maa rimeligvis kort efter være blevne henlagte under den da oprettede
Kristiania Stad, da dennes Privilegier af 1632 tilholdt dens Borgere paa Bragernæs til
samme inden et Fjerdingaar at indflytte samt der at bygge og have deres Vaaning,
og forbyder, at ingen maatte nedsætte sig paa Strømsø eller Kobbervigen og der drive
Haandtering og borgerlig Næring imod forrige Sædvane, Borgerskabet i Kristiania
til Skade og Afbræk, ligesom et Reskript af 5te Juli 1635 befaler, at alle Kristianias
og Tønsbergs Borgere, som bo paa Moss og Bragernæs, skulde inden St. Hansdag
forføje sig ind til foreskrevne Kjøbstæder og der bygge og bo. Dette blev dog ved
Reskr. af 17de Okt. 1636 saavidt forandret, at de Borgere, som vare paa Bragernæs,
maatte fremdeles forblive der, dog at ingen flere antoges ved Dødsfald og
Bortflyttelse, og at de skulde bidrage til Kristianias Tynger og Udgifter. Først i 1715
blev Strømsø en Kjøbstad, da den fælles med Bragernæs under 21de Januar s. A.
fik Kjøbstads Privilegier. Endnu ind i det 19de Aarhundrede vare Drammens paa
hver Side af Vasdraget liggende tvende Handelsstæder paa en Maade adskilte, da de
med Hensyn til Jurisdiktionen udgjorde to forskjellige Kjøbstæder og ikke bleve
forenede under en Jurisdiktion og Magistrat førend ifølge Reskr. af 19de Juni 1811,
hvorved det blev fastsat, at Bragernæs og Strømsø skulde forenes til en Kjøbstad
under Navn af Drammen, efterat Forbindelsen mellem Kristiania og Bragernæs
allerede var ophævet ved Reskr. af 13de Juni 1800. (J. Kraft, Det Søndenfjeldske
Norge. Kristiania 1840. II, 109.)</footnote> I disse
to Data er et karakteristisk Stykke af Drammens Historie givet:
den havde ved sin Beliggenhed i flere Henseender de bedste Kaar;
men Regjeringen begunstigede Nabobyen, og Kristiania blev
Hovedstaden, medens Drammen mangen Gang maatte kjæmpe for Livet;
thi selv da hin haarde Flytningskjendelse toges tilbage, vedblev
Drammen alligevel at staa under Kristiania i kommunal Henseende,
fik først i 1663 sin egen Magistrat og blev aldrig hjulpen frem ved
de Kongegaver i Form af alskens Privilegier, som stadig hævede
Regjeringens Sæde.

Et Blik paa Kartet viser let, hvor mange naturlige Fordele
Drammen ved sin geografiske Beliggenhed har fremfor Kristiania,
hvis egentlige Opland i Virkeligheden er saa godt som intet. Det
er ved Drammen, at tre af det Søndenfjeldske Norges anseeligste
Vasdrag udmunde i en enkelt, bred og dyb Elv; thi Dramselven
samler Vandene fra Hallingdalen, fra det egentlige Valders og fra Egnene
ved Randsfjorden; men gjennem disse Dalfører, hvis øverste Bund
hæver sig op imod File-Fjeld, gaa de bedste — næsten de eneste
— Forbindelsesveje mellem Norges Øst- og Vestland, og langs disse
Dalførers Elvbredder er der Skovland i uendelig Masse saavelsom
Agerland og Pladse til industrielle Anlæg. Men tilmed er der
forholdsvis lette Veje fra de nævnte Bygder saavel mod Vest til
Numedalen som mod Øst til de rigere Egne ved Mjøsen, saa at
ubestridelig en meget betydelig Del af det Søndenfjeldske Norge ligesom af
sig selv synes at maatte have Drammen til Hovedplads for sit
Samkvem med Udlandet.

Der er alligevel et Par Omstændigheder, hvorved det bliver
forklarligt, at Kristiania med Føje blev foretrukket. For det første
ere Havneforholdene vistnok bedre ved Kristiania, og for det andet
er Indløbet til Kristiania lettere end til Drammen. Naar nemlig den
ydre, brede Kristianiafjord strax nord for Gjenbobyerne Moss og
Horten forgrener sig i to smalle Arme af omtrent lige Længde, da
har den, som fører til Kristiania, et næsten aldeles lige Løb, medens
den anden bugter sig noget, og trods den tilstrækkelige Dybde
bliver Indsejlingen derfor ulige besværligere. Dette gjaldt endnu
langt mere forhen, da man ikke kjendte til Dampskibe; thi medens
man til Kristiania kan sejle med saa at sige hvilkensomhelst Vind,
naar den blot ikke er stik nordlig, behøver man særligt heldige
Vindretninger for at kunne slippe nogenlunde hurtigt ind til
Drammen. Naar imidlertid denne Omstændighed tages i Betragtning, og
naar dertil føjes de Begunstigelser, som Centralmagten ydede
Kristiania, saa beviser selve den Kjendsgjerning, at Drammen dog
vedblev at bestaa, hvor meget heldigere dens Leje var og er i andre
Retninger, navnlig hvad det naturlige Opland angaar. Kristiania tog
ikke destomindre Luven fra den og blev naturligvis det nye Norges
Hovedstad efter 1814, ja vandt derved et saadant Opsving, at
Drammen blev langt tilbage. Den Kjække viser imidlertid sin Kraft
allerbedst i de onde Dage, og Drammenserne have ufortrødent
kjæmpet under Medbejlerskabets trykkende Kaar, saa at Velstand og
Dygtighed vedblivende ere Byens Kjendemærke. Den har fristet
Ildsvaader tre Gange i Løbet af 25 Aar og af et saadant Omfang,
at nu næsten alt er nyt. Men den har hævet sig som Fønix af
Asken; den har ikke savnet Mænd, som dristig turde vove at
benytte sig af alle tænkelige Chancer, og saavel Landeveje som
Jernveje gjøre nu Drammen saa fuldt som nogensinde til et af Norges
Midtpunkter, til Rigets tredje største Handelsby, stundom endog til
selve Kristianias sejrrige Medbejlerinde.

Det første Parti af Byen, som man naar, idet man kommer
sejlende op ad Dramsfjorden, ligger paa venstre Haand; det er
Tangen. Dernæst kommer paa samme Side Strømsø, og paa højre
Side ligger Bragernæs. Elven er næsten 500 Alen bred paa det
Sted, hvor en fast Kjørebro forbinder Strømsø og Bragernæs;
længere nede mod dens Munding udvider den sig endnu mere; men en
temmelig stor Holme deler den her i to Strømme. Byen er
overmaade langstrakt, baade fordi den maa tage Væxt og Næring langs
Elvebredderne, og fordi der knapt er Plads for den til at brede sig; thi
Fjeldvægge ligge tæt paa begge Sider, kun nogle faa hundrede Fod
høje, men — især ved Bragernæs — stejle nok til at hemme, ja
til at hindre Bebyggelse. Hvad enten man ser paa de af disse
Aaser, som ere skovklædte, eller paa de nøgne Steder, yde de dog
en fortrinlig Ramme, og Synet af Drammens Dalstrøg er særdeles
tiltalende. Det Liv, der hersker ved og paa Elven, bidrager til at
oplive Skuet, idet Øjet overalt møder Vidnesbyrd om den rige
Tømmerforretning, som Drammenserne drive. Mægtige Flaader af
svære Tømmerstokke drive langsomt ned ad Elven; tætpakkede
Oplagspladse findes langs hele Strandkanten; endelig ser man
Tømmerets Tilvirkning paa moderne Fabriker eller dets Indskibning paa
de Fartøjer, som skulle bringe det langvejs hen. Frugtbare og
tætbefolkede Bygder — Lier og Eker — udgjøre Drammens nærmeste
Nabolag, ypperlige Forbindelsesmidler knytte fjernere Landsdele til
det, Driftighed og Rigdom findes ikke blot enkeltvis og spredt,
men hyppigt og mangfoldigt. Mod Øst rækker Drammen nu ved
Jernvej Haanden til den 4 ½ Mile fraliggende, men fordum ved
uvejsomme Fjeldegne vidt bortfjernede Hovedstad, og mod Nordost gaar en
ypperlig Chaussee gjennem Lier og langs den dejlige Svangstrand
ved Holsfjordens stejle Bredder til Ringerike; ad Nordvest strækker
Jernvejen sig atter hen baade til Kongsberg og til Stedet, hvor
Dramselven løber ud af Tyrifjorden, samt derfra igjen med tvedelt
Retning til Krøderen i Hallingdal og forbi Hønefos paa Ringerike
til Randsfjordens Sydende <footnote>Jernbanen fra Drammen langs Dramselven og Tyrifjorden over Hønefos til
Randsfjorden (besluttet af Storthinget 13. Juni 1863) aabnedes 13. Okt. 1868,
Sidelinjerne Hougsund—Kongsberg og Vikersund—Krøderen (besluttede 16. Juni 1869)
henholdsvis 9. Nov. 1871 og 28. Nov. 1872 samt Jernbanen Drammen—Kristiania
(besluttet 16. Juni 1869) 7. Okt. 1872. Endelig besluttedes af Storthinget i 1875
Anlægget af en Jernbane fra Drammen over Tønsberg, Sandefjord og Laurvik til
Skien, med Sidelinje til Horten.</footnote>; Dampskibe fare paa de nævnte Indsøer,
hvor Jernvejene ende, og saaledes kan man paa Dampens «lette
Vinge» nemt og hurtigt komme baade her- og derhen.

*

Thelemarken.

I.

<small>(Af <sp>Orla Lehman</sp>n.)</small><footnote>O. Lehmann, Norge og Nordmændene. Kbh. 1865, S. 136.</footnote>

*

Vi begyndte vor Landrejse sydfra, idet vi med Dampskib gik
til Skien, hvor Elven af samme Navn samler alle Thelemarkens
Vande og Tømmerflaader og fører dem — de første gjennem en
Række lave Fosser, de sidste gjennem en Mængde Sagmøller —
ud i Havet, hvor et ret anseeligt Antal af smaa Skibe, dels fra
selve Skien, dels fra de ved samme Fjord liggende Smaabyer
Porsgrund, Brevig, Kragerø og Langesund, bringer Tømmeret til de
forskjellige Afsætningssteder. Hovedaaren for dette Vasdrag har
sit Udspring fra Hardangerfjeldene, hvis Vande samle sig i et stort
Bækken, kaldet Mjøsvandet. Herfra udtræder Maanelven, som
gjennem Rjukanfossen styrter ned i Vestfjorddalen og under
skiftende Navne — Tinelven, Saudeelven, Skienselven — ad mange
og lange Trin fortsætter sit Løb ned til Kattegattet, efterat den
undervejs har dannet de tre Søer Tinsøen, Hitterdalsvandet og
Nordsøen.

Op ad dette Dalføre drage vi nu, i Begyndelsen gjennem ret
frugtbare Egne og ypperlige Skove, forbi den Familien Løvenskjold
tilhørende smukke Hovedgaard Fossum, med en Mængde Sagbrug
og Smaafosse. Men naar man kommer op til Søerne i Øvre
Thelemarken, hører næsten al Vej op, og Farten fortsættes derfor i
Baade, som erholdes ved de Skyds-, Gjæstgiver- og
Landhandlersteder, som findes ved Søernes Endepunkter. Den tynde
Befolkning maa her søges dels paa de enkelte Smaapletter, hvor et Knæk
i Bjergskraaningen har tilladt at opføre et Hus med en liden Ager,
dels i de Dalstrøg, som forbinde Søerne; men disse Dale ere
snevre og tildels opfyldte af vilde Stenurer, mellem hvilke Elven
fosser i larmende og skummende Fart.

Det er saaledes haarde Livsvilkaar, hvorunder denne haardføre
Befolkning er stillet. Den dyrkbare Jord har kun ringe Betydning;
de Sætre, hvor deres Buskap skal finde Sommergræsning, og
hvorfra Vinterfodret maa bæres ned ad besværlige Stier, ere fjerne og
sparsomme, og Skovene, som klavre opad de stejle Fjeldskrænter,
men forsvinde, naar man kommer op paa Højderne, ere ofte næsten
utilgjængelige. Og disse Dale, hvor Menneskene have søgt Ly og
Livsophold, ere selv ikkun snevre Revner i en umaadelig Stenørken,
som danner Skillet mellem det sønden- og vestenfjeldske Norge,
hvor endog Dværgbirken snart maa vige for de laveste Mosarter,
hvor Stormen jager de sorte Sneskyer, og Dødens trøstesløse
Taushed ruger over de øde Sletter.

Landets strenge Karakter afpræger sig ogsaa i dets Beboere.
Allerede i Beretningen om Braavallaslaget nævnes Thelerne som
dem, hvis vilde Tapperhed gjorde Udslaget til Fordel for Sigurd
Ring, og det var fra Thelemarken, at de jernhaarde og grusomme
Røverbander udgik, med hvilke Sverres ubøjelige Viljeskraft
undertvang hele Norge, og som beherskede det længe efter deres store
Høvdings Død. Dog, man behøver ikke at tage Historien tilhjælp
for at føle sig tiltrukken af Thelemarken; thi der er Alvor og
Storhed i disse Fjeldrygge, hvor Mennesket er ene med den høje
Himmelhvælving, og disse trange Dale ere fulde af romantisk
Skjønhed. Thelemarken er derfor søgt baade af norske og udenlandske
Rejsende, og jeg kan af Erfaring bevidne, at her er fortræffeligt at
være, naar man i varmt Solskin og med en god Cigar ligger henstrakt
i en Baad, der hurtigt glider hen over de mørke Søer, eller man
ved Indgangen til de mellemliggende Dale kan opdrive et Par
muntre Smaaheste og saa i lystigt Kompagni galopperer hen langs
de fossende Elve eller kravler over de forvovne Fjeldskred og
gjennem de stride Smaabække, som fra alle Sider tilføre Elvene
deres Tribut.

Det bedste var dog det, som kommer sidst: Vestfjorddalen
med Gausta og Rjukan. Efterhaanden som vi nærmede os Fossen,
blev dens buldrende Larm stedse tydeligere, og længe førend vi fik
Øje paa dens sølverne Skumbølger, saa vi disses Røg, som har
givet den sit Navn, stige op over de nærmeste Aase. Omsider
stode vi da ligeoverfor dette mægtige Fossefald, ikke det højeste
og heller ikke det vandrigeste, men ubetinget det interessanteste
blandt Norges talløse Vandfald. Gjennem en snever, kulsort Sprække,
som ud af en Tud, styrter Vandet frit ud over det lodret ludende
Fjeld i en Højde af 780 Fod og ned i en dobbelt Kjedel, af hvilke
den inderste, i hvis hemmelighedsfulde Dyb intet menneskeligt Øje
har skuet, driver Vandet op igjen over den skarpe, vildt
sønderrevne Kant og ned i et større Basin, som selv er saa trangt og
stejlt, at det er fuldkommen utilgjængeligt. Deraf disse hule Drøn,
hvis Bulder kan høres i stor Afstand, og deraf denne Hvirvel af
Skum, der som en Fontaine af Diamanter pidskes op af den sydende
Kjedel, højt over de dunkle Fjeldsiders øverste Kam. Dette friske
Regnbad har hidlokket endel Birke, hvis viftende lyse Kroner danne
en smuk Modsætning til de mørke Furuer og Graner, som overalt,
hvor en lille Rift i Klippen byder mindste Fodfæste, staa som tause
Vidner til denne vilde Strengeleg, ligesom selv grebne af den stumme
Fortryllelse, hvormed den fængsler enhver, som betræder dette
Bjergaandernes Rige.

*


II.

<small>(Af H. J. <sp>Will</sp>e.)</small><footnote>H. J. Wille, Beskrivelse over Sillejord. Kbh. 1784. 8º.</footnote>

*

Den seværdigste af de Situationer, Siljord frembyder, forefalder
i Annexet Fladdal, da man paa Gaarden Aase, i en halv Bakke
mod Solen, har mer end 3 Fjerdinger de smukkeste Udsigter. Lige
under Gaarden sees Agre, Enge, Husmandspladser og prunkende
Løv-Skove. Paa venstre Haand hører man Susen af en rullende
Elv, hvis Lyd og siden Vand forener sig med Storelvens, som fra
højre Haand i Vest sees kommende langt borte, falder styrtende
ned over Stene og ved Foden af Bakken deler sig i to Grene, og
derved danner en Ø, til hvilken gaar tvende Broer. Paa hin Side
disse maler sig for Øjet en flad Dal, fri for Skov, pralende med
græsrige Marker og frugtbare Agre, lig Urtebed i Haver, med
Græsvolde som mellemliggende Gange. Naar da enten Agrene
nylig ere tilsaaede, eller naar Vindene sætte disse Axhav i Bølger,
eller naar Kornet knejser paa den vajende Stør, frembringer dette
Forandringer og Følelser, som blive ubeskrivelige for den mest
malerske Hjerne. Midt iblandt alt dette ligger syv Gaarde, hvis
Samling af Huse giver Stedet Anseende af en liden Landsby; den
ottende har lagt sig hen paa højre Haand, og som Tilskuer af hine
hviler i et Hvælv. I Enden af Agrene opløfter Kirken sit
teglbehængte Tag og ranke Spir, omgiven af vidt udbredte Enge, som
Naturen har hist og her beplantet med Trær, for at betage dem
deres ensformige Nøgenhed. Paa venstre Haand rejser Stor-Elven
en Fjerdingvej hurtigt afsted i sine Bugter, svinger saa om til højre
Side og danner her en Mængde græsrige Øer under Foden af
Skorve-Fjeld; paa hver af disse knejser en Hø-Lade. Nu sees
Vandet Fladsjø, en Fjerding i Længden, enten spillende med sine
Sølv-Farver eller rusende med sine Bølger; hvorpaa Lie-Fjeld med
sine Pladser, Skove, Agre og nøgne Bjerg-Rifter ender Synet og
byder Øjet at se om til højre Side af Dalen, hvor det uhyre
Skorve-Fjeld i bestandig Række opløfter sin buede Ryg. Her ovenpaa
ere Sletter, broderede med Sne, som bliver liggende langt ud paa
Sommeren, ja ofte flekkevis hele Aaret. Her ser man Kreaturerne
forlyste sig i det fedende Fjeld-Græs, eller skjule sig for Solens Hede
i de græsrige Fjeld-Kløfter, eller nærme sig det rygende Lyng,
hvilket alt bliver forhøjet ved Hyrdernes Trillerhorn og Kjøernes
Brølen. Ligeoverfor Skorve rejser Mel-Fjeld sig i Vejret og praler
med sine mere behagelige Prospekter af om hinanden strøede
Pladser, Gaarde, Agre, Enge, Skove og nøgne Fjeld-Rifter, hvilket
alt kan sætte en Digter i Begejstring og en Tilskuer i
fortryllende Lune.

*

III.<footnote>Nordiske Billeder. Kbh. 1867, B. III, S. 6.</footnote>

Rejser man med Dampskib fra Løvejd op over Nordsjøen i
Thelemarken, kommer man paa Opsejlingen til Ulefos forbi et stejlt
Fjeld, paa hvis bratte Side omtrent midtvejs sees et stort sort Hul,
en Fordybning ret ind i Fjeldet; det er St. Michaels-Hulen eller
St. Michaels-Kirken, som den kaldes.

St. Michaels-Fjeldets stejle Sider hæve sig over 500 Fod næsten
lodret op af Søen, og Hulens Aabning ligger 200 Fod oppe paa
Fjeldet. Det er ikke uden en vis ængstelig Følelse, at man ser
op paa denne Stenmasse, og Tanken om at skulle klatre derop er
næsten afskrækkende. I Førstningen gaar det ganske godt, da der
er noget, der ser ud som en Sti med Rækværk; højere oppe er
Opstigningen ligefrem farlig, thi her er Rækværket faldet om, og
Regnen har skyllet Jorden bort, saa at store Stene ere styrtede
ned. Endelig naar man op til Hulens Indgang; udenfor den findes
der en liden, med enkelte smaa forkrøblede Graner bevoxet Afsats,
hvorfra man har en vid og smuk Udsigt over Søen og Kysterne
paa den anden Side af denne.

Hulen er ved Indgangen fem til sex Alen høj, men udvider
sig længere inde betydeligt, især i Højden. Bredden er fra sex til
otte Alen, og Dybden ret ind i Fjeldet er fyrretyve Alen. Hulen
bestaar af en mørk graalig Granit og bærer Spor af at være
udvidet ved Menneskehænder. Siderne runde sig indad ned mod
Gulvet, hvor der lader til at være paafyldt gulagtigt Sand. Hulen
er inderst noget indsnevret, og her mener man at Alteret har
staaet. Hvor langt tilbage i Tiden denne Hule har været benyttet
til hellig Brug, derom ved man intet. Derimod ved man, at den i
den katholske Middelalder har været indviet til Erkeengelen St.
Michael, hvis Dyrkelse mest skal have fundet Sted paa Fjelde og
i Huler. At den har havt sin egen Præst, er udenfor al Tvivl, da
den efter Optegnelsen i Oslo Jordebog ved Aaret 1398 ejede sit
særegne Gods. Desuden skal den være bleven rigeligt forsynet med
fromme Gaver, saasom Voxlys og andet som Sjælebod skjænket
Offer. Den har været i stor Anseelse som Valfartssted for
bodfærdige Syndere, og mange Vidundere skulle efter Sagnet være
foregaaede i denne simple, hellige Kirkehvælving. Man mener, at
den vanskelige Opstigning og den endnu vanskeligere og farefuldere
Nedgang skal have været Aarsag til, at man paa den Tid ansaa
det for en større Fortjeneste at besøge denne Kirke end de andre,
lettere tilgjængelige. Under Reformationens voldsomme Indførelse
har St. Michaelskirken været et sidste Tilflugtssted til
Andagtsøvelser for Katholikerne der i Egnen, som ikke vilde afsværge sine
Fædres Tro. Den sidste Munk, ved Navn Fader Sylvester, skal
være død i Hulen og begravet i en, indenfor dens Bagvæg nu
sammenstyrtet, mindre Aabning, hvor man mener at Kirkens
Sakristi har været.

Ved Reformationen bleve Kirkegodserne inddragne og tildels
fordelte til Adelige og Kongens Yndlinge. Man berøvede ogsaa
St. Michaels-Kirken dens Ejendomme; dens Prydelser borttoges, og
Præsten forjagedes. Ikke desto mindre vedblev den at være i stor
Anseelse for Hellighed og Underkraft, da Folket endnu bestandig
hang ved den gamle Lære og den forjagede katholske Gejstlighed.

*


Julen.

I.

<small>(Af <sp>Jo</sp>h. <sp>T</sp>h. <sp>Storake</sp>r.)</small><footnote>Efter et Manuskript i Kristiania Universitets Bibliothek.</footnote>

*

Ved Julen forstaar man nu i indskrænket Forstand Tiden mellem
Juleaften og Nytaarsaften, i videre Betydning Tiden indtil 13de
Januar eller «Trettendedagen»; sommesteds agtes ikke Julen ret at
have Ende før ved Kyndelsmesse.

Julen er en hellig Tid. Gude- og Menneskeverdenen og de
onde Magters Verden staa da hverandre nær, og Guder, Mennesker,
Døde og Trolde af allehaande Art færdes da tilsammen. Ved de
usynlige Magters Mellemkomst løftes Fremtidens Dække, og i Kraft
heraf kan man da gjøre, hvad man ellers ikke formaar.
Mangfoldige Forholdsregler maa dog iagttages, for at de onde Magter
ikke skulle skade, som deres Lyst er.

Som de øvrige Højtider har Julen sin Forberedelse. Tvætning
er hellig. Før de store Fester, især Jul og Jonsok, foregaar en
Hovedtvætning af alt, Klæder, Redskaber, Husene og ens eget
Legeme, og denne Tvætnings hellige Natur fremgaar blandt andet
af, at naar man netop er steget op af det rensende Bad, er man i
særlig Grad skikket til at gaa til Frett paa en Korsvej.

Der skal slagtes, brygges, bages, og alt maa være færdigt
betids Juleaften. Det heder derfor ogsaa: «Aaret er aldrig saa
langt, at Juleaften dog bliver for trang». Herved har man meget
at iagttage, og især gjælder det at mindes alle gamle
Forsigtighedsregler ved Brygningen af Øllet.

Inden Mørket indtræder, maa alle Gjeverne være æslede til
Kreaturerne for hele Julen. Julekornbaandet eller Juleneget skal
ogsaa opbindes til Fuglene, før Sol er nede. Dersom Fuglene da
indfinde sig i Mængde, og især hvis det er Spurvene, som komme
først, varsler det om et godt Aar; blive de borte, eller er det en
Skjære, som indfinder sig først, bliver det Uaar.

Naar saa Mørket falder paa, tager den egentlige Helg sin
Begyndelse. Alle have iført sig Søndagsklæderne, og Julelyset er tændt.
Børnene først og siden hele Familien er samlet om Bordet. Alle
ere højtidsstemte. Især ere de Unge forventningsfulde, og deres
Tanker gaa mellem Furuerne derude i Vinternattens Mørke og
Bethlehem, mellem Julebukken og Aasgaardsrejen og de himmelske
Hærskarer, som sang Julenatten. Og deres højtidelige Stemning
stiger, naar Julesalmen istemmes, naar man sætter sig til Julebordet
med dets Højtidskost og Ølkruset gaar rundt, naar Far og Mor
takke hinanden med Haandslag og alle de andre dem igjen, som
næsten aldrig ellers, naar det heder, at den eller den skal «sidde
over» og vaage, til Dagen gryr, naar mod Sædvane alle skulle
ligge inde osv. Da kommer ogsaa gammel Skik og gammel Tro
paa Tale.

Fra Søndag før Jul til Helgens Ende er Huldrefolket ude at
færdes. De rejse i Højtidsbesøg til hverandre, og da kan det
ogsaa hænde, at de tage ind paa en Gaard og forsyne sig, med
hvad de forefinde der.

Julebukken holder sig om Sommeren i Skoven, men kommer
hjemover et Stykke hver Dag. Lille Juleaften er han i Badstuen,
Juleaften er han i Krogene i Huset, og søger at tage de smaa Børn.
Ellers kommer han egentlig for at smage paa Julegrøden, og naar
han har gjort det, gaar han igjen.

I Vættehaugene er der Lystighed og Drikkelag, Spil og Dands.
Vættelysene skinne i lang Afstand, og da er det en spøgelig Sag
at nærme sig disse Steder. Vættehaugene ere egentlig Gravhauge,
og det er saaledes de afdøde Fædre og Frænder, som her holde
Jul paa gammel, vant Vis. Det kan ogsaa hændes, at de da samle
sig i Kirken, hvor Lysene skinne ud fra de Dødes Gudstjeneste.

Ogsaa Troldkjærringerne ere da paafærde. Juleaften samle de
sig i Kirketaarnet, gnave Rust af Kirkeklokkerne og smøre den paa
Sopelimen, raabe: «Høgt op aa langt fram!» og fare saa afsted til
Hornelen eller til Bloksbjerg eller til Dovre eller til Vardø eller
til noget af de andre Steder, hvor de træffe sammen med
Gammel-Erik og holde Højtid. Især paa Dovre yrer det i Juletiden af
Troldkjærringer; de se ud som svarte Katte. Sopelimen eller
Møgspaden maa Juleaften stilles udenfor Fjøsdøren, saa Troldkjærringen
kan finde noget at ride paa; ellers vilde hun tage en Hest eller en
Ko, og det var værre. Den, som vil forskrive sig til Fanden og
blive Troldkjærring, faar gjøre det Julenat. I Julen er det ogsaa
især, at Aasgaardsrejen er ude.

Julenat maa ingen ligge i Fjøset. Tjenestefolket, som ellers
har sit Natteleje der, ligger da inde i Stuen, ligesom ogsaa de
næste tre—fire Nætter. Alle Husets Folk lægge sig paa
Stuegulvet, helst i Halm.

Til Værn mod de onde Magter har man Korsets Tegn, Ild
og Staal.

Buskapen beskyttes derved, at der med Tjære males et Kors
paa Kjøernes Pande og bag paa Korsbenene, samt tillige paa Væggen
over hver Ko. Nogle Steder maatte der sættes mindst tre Kors
over Fjøsdøren; alle bleve de tegnede ved en fra Skorstenen hentet
Brand, over hvilken der var læst Fadervor.

I end højere Grad hører Staal med til de hellige
Indvielses- og Beskyttelsesmidler, som maa bruges i Julen. Juleaften sættes et
eller andet Staalredskab over Kjøerne i Fjøset og Hestene i Stalden.
For at være ganske sikker, lægger man desuden Staal i Vandet,
Sigd i Kornet og Ljaa i Høet; da kommer intet Troldskab til
Vandet, og næste Aar bliver et godt Aar paa Hø og Korn. Over
alt andet staar dog den festlige Brug af Ilden. Selv i den fattigste
Hytte maa Julelyset tændes, og før maatte det brænde den hele
Nat igjennem. Nogle Steder bruges flere Lys, sædvanlig et for
Manden og et for Konen i Huset. Den, hvis Lys brænder først
ud, kommer til at dø først. Slukner et af Lysene, forinden det er
udbrændt, faar den, som ejer det, en hastig og haard Død.

*

II.

<small>(Af P. <sp>Ch</sp>r. <sp>Asbjørnse</sp>n.)</small><footnote>Norske Huldre-Eventyr og Folkesagn, 3die Udg. Kristiania 1870, S. 79.</footnote>

*

Det var en Enke — en Kone noget over sin bedste Alder.
Saa var det en Juleaften; saa tænkte hun ved sig selv, at hun skulde
gaa i Fropræken om Julemorgenen, for hun var flittig til at gaa i
Kirken, og saa satte hun ud Kaffe, for at hun kunde faa sig lidt
varm Drikke, saa hun ikke skulde være fastende. Da hun vaagnede,
skinnede Maanen ind paa Gulvet; men da hun stod op og skulde
se paa Klokken, havde den standset, og Viseren stod paa halv
tolv. Hun vidste ikke, hvad Tid det var paa Natten, men saa
gik hun hen til Vinduet og saa over til Kirken. Det lyste ud
igjennem alle Kirkevinduerne. Hun vækkede Pigen og lod hende
koge Kaffe, mens kun klædte paa sig, og tog Psalmebogen og
gik i Kirken. Det var saa stilt paa Gaden, og hun saa ikke et
Menneske paa Vejen. Da hun kom i Kirken, satte hun sig i
Stolen, hvor hun plejede sidde, men da hun saa sig om, syntes
hun Folkene saa saa blege og underlige ud, akkurat som de
kunde være døde allesammen. Der var ingen hun kjendte, men
der var mange hun syntes hun skulde have seet før, men hun
kunde ikke mindes, hvor hun havde seet dem. Da Præsten kom
paa Prækestolen, var det ikke nogen af Byens Præster, men en
høj, bleg Mand, hun ogsaa syntes hun skulde kjende. Han
prækede nok saa vakkert, og der var ikke saadan Støj og Hosting og
Harking, som det plejer at være ved Fropræken om Julemorgenen,
men det var saa stille, at hun kunde høre en Naal falde paa Gulvet,
ja det var saa stille, at hun blev ganske angest og bange. Da de
begyndte at synge igjen, bøjede en Kone, som sad ved Siden af
hende, sig hen til hende og hviskede hende i Øret: «Kast Kaaben
løst om dig og gaa, for bier du, til det er forbi her, saa gjør de
Ende paa dig. Det er de Døde, som holder Gudstjeneste.» Da
Enken hørte Stemmen og saa paa Konen, kjendte hun hende; det
var Nabokonen hendes, som var død for mange Aar siden, og da
hun nu saa sig om i Kirken, huskede hun godt, at hun havde seet
baade Præsten og mange af Menigheden, og at de vare døde for
lange Tider siden. Det isnede i hende, saa ræd blev hun. Hun
kastede Kaaben løst om sig, som Konen havde sagt, og gik sin
Vej; men da syntes hun, de vendte sig om og greb efter hende
allesammen, og Benene skjalv under hende, saa hun nær var segnet
ned paa Kirkegulvet. Da hun kom ud paa Kirketrappen, kjendte
hun de tog hende i Kaaben; hun slap Taget og lod dem beholde
den, og skyndte sig hjem, saa fort hun kunde. Da hun var ved
Stuedøren sin, slog Klokken et, og da hun kom ind, var hun
næsten halvdød, saa angest var hun. Om Morgenen, da Folk
kom til Kirken, laa Kaaben paa Trappen, men den var reven i
tusende Stykker.

*


Sætersdalen.<footnote>Illustreret Nyhedsblad for 1860, Nr. 8.</footnote>

*

Sætersdalen er vistnok en af de mest afsidesliggende blandt vort
paa afsondrede Fjelddale saa rige Land. Kommer en enkelt Gang en
ensom, vildfarende Tourist derned, er det visselig af en Fejltagelse,
af en Hændelse eller af en vis Eventyrlighedens Forførelse. Og da
er det med Sjælen opfyldt af fantastiske Drømme om Fossefald,
om Styrtninger, om ubanede Veje, Fjeldstier, Kløvheste,
Naturmennesker og Bjørne; da er det med denne Nysgjerrighedens
underlige Higen, der griber endog den mest prosaiske Beaftilbeder
blandt os ved Berøreisen med det Ubekjendte, at den ensomme
Vandrer betræder disse sætersdalske Regioner, som endnu ikke fuldt
ere grebne af Kommunikationens og Civilisationens overalt
fremtrængende Magt, og hvis Tilværelses Enkeltheder derfor endnu
tildels hvile i det Dunkle. Virkeligheden vil imidlertid her som saa
ofte ellers desværre adsprede disse romantiske Drømme, idetmindste
naar de altfor meget dvæle ved Fjeldstier og ubanede Veje.
Allerede naar man fra Thelemarken gjennem Bykle kommer ned til
Valle Præstegjæld i Sætersdalen, vil man finde en god, bred og vel
vedligeholdt Landevej, der i en Strækning af 14 ⅜ Mile fra Valle
slynger sig gjennem Dalens hele Længde langs Byglands-Fjordens
og Otteraaens Bredder til Kristiansand. Paa et Sted, der, hvor
Vejen fører over den vilde og stejle Fjeldstrækning, som i Byglands
Præstegjæld med sin mægtige Kam styrter sig ned mod Vandet af
samme Navn, findes nu en med stor Kunst og megen Bekostning
i selve Klippevæggen muret Vej. Før havde man kun en ussel
Kløvvej, paa hvilken Sætersdølen møjsommeligt arbejdede sig frem
med sin Fjeldhest, paa hvis Ryg han førte sine Produkter til Byen,
og paa hvis Ryg han ligeledes fik op sine Fornødenhedsartikler.
Gamle Folk i Dalen se, som gamle Folk pleje, med usigelig Vemod
tilbage paa denne svundne Tid, hvilken de prise som en
Nøjsomhedens og Simpelhedens Tid i Modsætning til Nutidens
Forfængelighed og voxende Fordærvelse. Da fik man saa meget mindre op
fra Byen, det er sandt, og bragte saa mange færre Produkter til Torvs,
men saa nøjedes man ogsaa med saa meget mindre og trængte ikke
til det mere, som man ikke kjendte og ikke var vant til. Nu
derimod finder Luxus og Overdaadighed, Brændevin og Kaffe, Stads
og Fjas lettere frem paa den brede Vej og paa den brede Kjærre,
der rummer, hvad fire Hesterygge før havde nok med at drage paa.
Ikke engang de antike sætersdalske Hatte med sine nationale
Spænder, sin brede Pul og sin smale Skygge staa sig i Længden mod
Bycivilisationens skumle Pest fra Syden. Det var en Gang — og
der findes endnu gamle Mænd, som bruge denne Dragt — at
Sætersdølen gik i sid, hvid Kufte, korte, gule Skindbuxer, der vare
knappede ved Knæet, lange, hvide Strømper og Knæbaand med
Dusker. Men det er nu længe siden, og den opvoxende Slægt
mindes det knapt. Fra Thelemarken kom Moden og rev med sig i
sin hærjende Fremtrængen Knaebuxerne og de side Kufter — den
gamle raske og klædelige Dragt — og indførte i Stedet
Thelemarkingens korte Trøje og hans Buxe-Uhyrer. Disse vandrende
Buxer med lange, dinglende Arme og snauklippede Hoveder, der
forundrede stikke op, med Øret staaende som en Hank paa hver
sin Side, have knapt noget Menneskeligt, men snarere noget højst
Bjørneagtigt ved sig, og Ordet Buxebjørn vil først finde sin rette
Belysning ved Synet af en Sætersdøl. Dragten fremhæves forresten
ved en livlig Knappebesætning, ved en grøn, staaende Krave, ved
lysegrønne Opslag, Render og Rabatter, samt ved gult og rødt
Broderi paa den graa Bund. Søljer og Sølvstads mangler ikke.
Sætersdølens Sko have ved sin ejendommelige opadstaaende Snude
noget Komagermæssigt ved sig. Buxerne, der ere lige saa trange
nedentil som vide oventil, og som kun naa til midt paa Smallægen,
ere forneden besatte med brede, grønne Baand og knappede paa
Siden, idet de lade de tykke, hvide, paa en ejendommelig Maade
bundne Strømper tilsyne ovenfor Skoene. Om Vinteren bæres
over alt dette en Slags hvide, uldne, til Knæet gaaende Gamascher,
paa Siden og oventil udsyede med brede, sorte Render. Om
Sommeren bruger derimod Sætersdølen til Kjølighedens Befordring at
brætte ned en Del af sine Benklæder oventil under Armene,
hvorved det ikke altid saa rene Linned kommer tilsyne i en triangulær
Form paa begge Sider. Saaledes ved han paa den mest praktiske
Maade at indrette sig hyggeligt efter Aarets forskjellige Tider i
sine lange Buxer.

Den kvindelige sætersdalske Dragt, der aldeles uforandret er
bibeholdt saaledes, som den har været fra Arilds Tider, er
karakteristisk og smuk. De korte Skjørter naa kun til Knæerne med
underlige amagermæssige, tætsyede Folder, der give dem et vist
bølgende krinolinemæssigt Udseende; det røde Silketørklæde, der
paa en egen gratiøs Maade er slynget om Hovedet, den glimrende
Sølvstads med det snehvide Linned, men fremfor alt det uldne
Schavl med de brede røde Render, indvirkede i Gult paa den hvide
Bund, der som en Plaid med en særegen Ynde er slynget om
Skuldrene, give denne Dragt noget raskt og maleriskt, som
overrasker og indtager.

Sætersdølerne ere et ualmindelig vakkert Folkeslag. Høje,
hærdebrede, storslagne, velvoxne, med regelmæssige, ofte næsten
antike Ansigtstræk, udmærke de sig paafaldende fremfor de
omliggende Bygdelags Beboere. Det Hele, indtil Ansigtets ovale Form
og de smaa kokette Bakkenbarter, som enhver Sætersdøl bærer,
lige saa vist som sin korte Trøje og sin lave, bredpullede Hat, giver
ham et vist fremmed Udseende, som har foranlediget den Tanke,
der gaar om som et dunkelt Sagn, at han ikke skulde være af
ægte norsk Race, men at der skal flyde fremmed Blod i hans
Aarer. Man vil nemlig vide, at der i længst forsvundne Dage til
Sætersdalen og navnlig til Bykle skal have indvandret skotske
Familier, der her skulle have bosat sig og omsider gjennem Tiderne
saa aldeles have blandet sig med og gaaet op i Befolkningen, at
man nu ikke længer kan opdage Spor af den udenlandske
Oprindelse, uden at det da skulde være i dette dunkle Sagn og i
Sætersdølens fremmede Udseende. Dette Sagn ville vi lade staa ved sit
Værd og hellere tilskrive Sætersdølens fra de omliggende Bygdelag
saa højst forskjellige Præg egne klimatiske Forhold, hans
Levemaade, Egnens afsluttede Beliggenhed og hans Utilbøjelighed til at
indgaa Forbindelser med Folk udenfor hans Hjembygd; thi udenfor
denne er han sjelden, paa Grund af sine mange
Nationalejendommeligheder og en vis Ubændighed i sin Fremtræden, godt antagen.

Sætersdølen bærer sit Haar kort afstudset, strittende
grisebørsteagtigt frem til alle Sider; men foran ved Pandens øverste Grændse
lader han det voxe langt til en Pidsk, det saakaldte Spir, som han
gjerne fletter og lægger op bag Øret. Dette Spir er han lige saa
stolt af som Orientaleren af sit Skjæg, og han skiller sig ikke af
med denne Prydelse for nogen Pris. Hans udprægede Modbydelighed
for Krigstjenesten skal ogsaa væsentlig have sin Grund i hans Frygt
for den brutale militære Sax, der strax ved hans Indrullering under
Fanen afklipper ham hans Stolthed og Glæde, hans kjære Spir.
Som Indianeren har Sætersdølen altsaa sin Pidsk. Den hele
Forskjel er kun, at den ene bærer denne Hovedets Prydelse foran, den
anden bag. Pidsken har sin udfordrende Betydning hos det ene
Folkeslag som hos det andet, skjøndt det hos Indianeren gjælder
Skalpen og hos Sætersdølen mere Øjet. Under Kampen anbringer
nemlig Sætersdølen, med den Sikkerhed, som lang Vane og hævdet
Skik giver, sin højre Haands Pegefinger i det trodsigt vinkende
Spir, og med sin Tommelfinger søger han nu, ofte ikke uden Held,
at trykke sin Modstanders Øje ud. Mangen Kriminalhistorie og de
mange levende Vidnesbyrd, der vandre omkring her, enøjede som
Odin, et Offer for Modstanderens pligtmæssige «Øgon-Krystning»,
ville bekræfte Sandheden heraf. Det er heller ikke saa
ualmindeligt, at Næse og Øren bære Slagsmaalsmærket. At afbide og
nedsluge raa sin Fjendes Næse eller Øren ansees nemlig lige saa lidt
som at kryste hans «Øgon» for nogen Skam eller Klik paa en
ærlig sætersdalsk Kjæmpe. I sine Slagsmaal i Byen viser
Sætersdølen sig gjerne som en Mand af Smag og Levemaade, og benytter
kun sin Kniv; men blandt Landsmænd falder han mere an med
skarpe Tænder. Sætersdølen er forresten, naar han ikke ophidses
af Brændevinet eller af det stærke Øls tirrende Magt, ikke egentlig
angribende eller energisk fremtrædende. Han er i høj Grad
overtroisk; den vilde, ensomme Fjeldnatur og de gjennem Slægterne
endnu fra Oldtiden levende Sagn, hvor gamle hedenske Begreber
paa en forunderlig Maade parre sig med nyere kristelige, nære den
gamle Tro paa de hemmelighedsfulde Magter. Aasgaardsrejen gaar
saaledes endnu om her og spøger, og mange ere de tjærede Kors,
som Sætersdølen ved Juletider slaar over sin Dør, for at holde de
onde Magter ude. Sætersdølen tror fuldt og fast paa Aandernes
Magt, og der er vist ikke mange af dem, som ikke ere forvissede om,
i det mindse en Gang i sit Liv at have seet Aasgaardsrejens vilde,
ringlende Tog. Efter Solens Nedgang vover Sætersdølen sig derfor
aldrig ud, og selv de stærkeste Trudsler eller største Belønninger
ville neppe friste ham til at drage ud nogen Vej, efterat Mørket er
faldt paa. Sætersdølen er ikke hurtig i sin Vending. Han er endog
i højere Grad tvær og træg, end man i Almindelighed vil finde
det blandt vort Lands Befolkning, og udhæver sig herved fremfor
de omliggende Bygdelags Beboere, ligesom ogsaa ved en i høj Grad
i Forhold til Fremmede og Udenbygdsværende fremtrædende egoistisk
og beregnende Aand og Tænkemaade. Han gjør ikke gjerne den
Fremmede nogen Tjeneste, og mærker han, at der næres noget
Ønske eller gjøres noget Forlangende af Folk, som han tror kunne
betale, undlader han aldrig saavidt mulig at lade den forlangte
Villighed opveje med Guld. «Kaa vil Du gie?» er et Spørgsmaal,
som man da vil støde paa ved hvert Skridt, og førend dette vigtige
Punkt er bragt paa det Rene, rører han sig neppe af Pletten.

Sætersdølen har en medfødt Rædsel for Vand og vasker sig
saa at sige kun hver Julehøjtid. Paa Gulvet i hans Stue, der neppe
har undergaaet nogen Rengjøringsproces, siden det lagdes, springer
Grisen gladelig omkring, og paa Hylden mellem Melkeringe og
Oste sidder Hønen, medens Hanen majestætisk spanker omkring
paa Sengehimmelen. Sin Melk opbevarer Sætersdølen i det samme
Værelse, hvor han selv med talrig Familie og Tjenerskab hviler
mellem Gjedebukke, Grise og andre mindre, endnu mere livlige
Dyr. Kommer det højt, har han en egen Hylde til sin Melk og
Ost opunder Taget, og som oftest har den sin Plads paa selve
Sengehimmelen, hvilket ikke bidrager til at gjøre den mere lækker
eller dens Overflade mere hvid og ren.

Det vil strax smertelig paafalde den Rejsende her, ikke alene
i det egentlige Sætersdalen, men ogsaa i de sydligere beliggende
Distrikter, som maaske overhovedet paa hele Vestlandet, at se det
svagere Kjøn med en fremtrædende Raahed at være overlæsset med
det haardeste og tyngste Arbejde. Medens Manden med sin
Kridtpibe i den ene Mundvig strækker sig i dorsk og orientalsk Ladhed,
ser man Fruentimmerne at være nedtyngede under det groveste
Markarbejde, og det er ikke ualmindeligt at finde det smukke Kjøn,
bevæbnet med Fandens Attribut, at rode om iblandt «Bondens Guld».
Fruentimmerne tærske, slaa, pløje, hugge Ved og bære Vand,
medens Manden i Højden en enkelt Gang som en anden Pascha
kjører sit Læs til Byen. Den rige sætersdalske Bondes Ladhed er
saa stor, at han ofte anser det næsten som en Fornedrelse at tage
Haand med i noget Gaardsarbejde. Man ser ham ofte at fæste
eller leje sin hele Gaard bort til en mindre Bemidlet, der bruger
den for ham og svarer ham en vis Afgift, hvoraf han lever, medens
han skammelig driver sin Tid hen i dorsk Uvirksomhed. Her gives
Bønder, som med Hensyn til Hændernes bløde Finhed vilde kunne
maale sig med hvilkensomhelst Foreningsfigur eller Hovedstadsløve.
Spørger man slig en sætersdalsk Gentleman, hvorfor han da ikke
selv vil bestyre sin Gaard og drive den op, faar man gjerne
med en vis naiv Forundring til Svar: «Han tar inkje arbete, han
er rik; han nøjes inkje til det». De kunne ikke fatte, at den vil
arbejde, der ikke har det strengt behov. Man kan vide, at blandt
en Befolkning med saadanne Ladhedstendentser er det ved Siden
af den omtalte Bortfæstning meget almindeligt, ogsaa ved Føderaad
og Fledføring at sikre sig denne lykkelige, ørkesløse, dorske,
drivende Tilværelse, og det er let at skjønne, hvilken højst
ufordelagtig og hæmmende Indflydelse dette Væsen har paa Gaardenes
Værdi og Landbrugets Fremme. Dette Føderaadsvæsen har
desuden en forstyrrende og ødelæggende Indflydelse paa hele
Familielivet, hvor der ved Siden af Kjærlighed til Forældrene ofte indtræder
en Følelse af uhyggelig Beregning, der spekulerer i deres,
Ejendommen frigjørende Død.

Sætersdølen er som alle raa Folkeslag særdeles tilbøjelig til
stærke Drikke, og ved større Anledninger, ialtfald ved Brylluper
og Julefester, er intet almindeligere end at se saavel Mandfolk som
Fruentimmer paa samojedisk Vis at drikke saa længe og saa vel,
at de tilsidst ligge mellem hverandre uden Besindelse. Ved de her
særdeles hyppigt forekommende Sager i Anledning af
Brændevinsudsalg eller Øludsalg til Beruselse er næsten det Sædvanlige at høre
Vidnerne, og det saavel Mandfolk som Fruentimmer, afgive den
ved andres Vidnesbyrd tilfulde bestyrkede Forklaring, at de, satte
aldeles ud af Brugen af sine Sandser, intet have kunnet erindre af
det Forefaldne, ikke tale og ikke engang røre sig. Og dette er
noget, som endog det smukke Kjøn finder at være saa fuldkommen
i sin Orden, at man vanskelig vilde kunne faa dem til at indse, at
det kunde være anderledes.

Ved Siden af denne Raahed findes der dog enkelte Træk af
en vis romantisk Ridderlighed, som i Sandhed maa forbause.

I Sætersdalen ere Bortførelser ikke ualmindelige. Denne Skik
er gammel og synes at være fremgaaet af den Tilbøjelighed til
at stifte Partier, ikke mellem sine Børn, men mellem sine Gaarde,
der er almindelig blandt de sætersdølske Storbønder som blandt
Bønderne i det Hele i vort Land. Man ved jo, at der i Henseende
til Familieforbindelser gaar en saa stivnakket aristokratisk Tendents
gjennem den norske Bondestand, at den for den Sags Skyld gjerne
kan maale sig med hvilkensomhelst Adel. I Sætersdalen som ellers
er Bonden i denne Henseende Aristokrat, og ofte hører man derfor
ogsaa her tale om ulykkelige Partier, men endnu oftere om, at
Forældrenes Vilje er bleven trodset, og at Sagen er afgjort efter
Hjertets og ikke efter Forstandens Indskydelse. Man har her ofte nok
Exempel paa, at en Husmandssøn har giftet sig med en
Gaardmandsdatter; thi mod de Ældres Fornuft og Beregning sætte de
Unge en kraftig Handling. Her indtræde Bortførelserne med alle
sine romantiske Episoder.

Thi noget mere Romantisk kan jo neppe tænkes. Det er
Maaneskin — en ensom Fjelddal — en Hytte i Dalens Skjød. En
Hyrdinde viser sig, listende sig ud af Fædrenehjemmet med en Bylt
under Armen, hvori hendes faa arvede Kostbarheder, hendes
Smykker og uundværligste Fornødenhedsartikler. Hyrden venter hende
efter Aftale — et taarevædet Afskedsblik til Fædrenehjemmet — hun
løftes af hans stærke Arm op paa Hesten og bortføres paa
Sadelknappen. Dette lyder utrolig romantisk, og dog er intet mere
virkeligt. Intet mangler til Billedets Fuldstændiggjørelse, lige til
Forældrenes tragiske Fortvivlelse og Raseri samt den endelige
Tilgivelse, der med sin magisk rørende Belysning ender det Hele som
i en bengalsk Ild. Kun er Fortvivlelsen og Raseriet her —
ulykkeligvis for Effekten — stedse dæmpet af den stoiske Resignation —
et Nationaltræk hos vor Bonde — hvormed han finder sig i det
Uundgaaelige. Og Tilgivelsen fremgaar ikke af de Elskendes mere
eller mindre glimrende Intriger, men helt simpelt af Bygdens Skik
og sunde Tænkesæt. Man har aldrig seet, at der paa Grund af
en Bortførelse er opstaaet Uvenskab mellem Familierne. Er Sagen
engang gjort, er Bruden først bortført og har naaet sit nye Hjem,
finder man sig med Taalmodighed i, hvad der ikke kan være
anderledes. Ved Forbitrelse vil man kun gjøre sig endmere latterlig;
thi den dristige Elsker har stedse Bygdens hævdede Skik og Latteren
paa sin Side. Dog har man Exempler paa, at Forældre og
Slægtninge have bevogtet den altfor elskovsfulde Brud og til yderligere
Betryggelse endog have sat hende under Laas og Lukke eller stængt
hende ned i Husets Kjælder. Men man har ligesaa ofte seet, at
det elskende Par har trodset og overvundet alle Hindringer; thi
Mande-List er vel behænde, men Kvinde-List er som bekjendt uden
Ende. Naar en Pige har havt to eller flere Bejlere, og hun tilsidst
er bleven kjed af dette Væsen, hænder det ogsaa, at hun, for at
gjøre en Ende paa Sagen og komme ud af det paa en letvindt
Maade, har ladet sig bortføre af den, hendes Hjerte i Hemmelighed
har valgt. De forskudte Rivaler have da intet andet at gjøre end
hurtigst mulig at finde sig en anden Brud; thi saa vil hævdet
Sædvane. Man ser dem da gaa fra Dør til Dør og frie til den første
den bedste; thi kan den forskudte Rival faa lyst for sig og blive
viet før den begunstigede Elsker, da, og alene da, har han aftvættet
den Plet, som Forsmaaelsen og Kurven har sat paa hans gode
Navn og Rygte. Der er mere end en Sætersdøl, der saaledes har
vundet sin Brud par droit de conquête, og denne Skik bestaar endnu
den Dag idag.

I det Hele kan man ikke nægte, at en ædel Stolthed, en dyb
Uafhængighedsfølelse og Frihedstrang, der hader Tvang fremfor alt,
hører til de gode Egenskaber, der i høj Grad findes hos
Sætersdølen, og som skinne lysende frem gjennem al denne Træghed og
Skiddenfærdighed. Sætersdølen er djærv, aaben, ligefrem og
gjæstfri. Med den fulde Ølbolle træder Bonden den Gjæst imøde, der
kommer indenfor hans Dør, drikker ham til og byder ham det
skummende, stærke Øl, som det imidlertid hører til god Opdragelse
først at tømme efter gjentagen Nøden og under stadig Protest,
hvorved Værten har Anledning til at udtømme hele sit
Overtalelsestalent.

I Henseende til Oplysning staar Sætersdølen paa et saare lavt
Trin. Faa Sætersdøler kunne nogenledes læse, og endnu langt
færre kunne skrive. Sætersdølens Begreber ere naturligvis i høj
Grad primitive. Jordens Rundhed anser han saaledes endnu for en
tvivlsom Sag. Den mest udbredte Formening i dette Punkt er mere
antik. Som vore værdige Oldefædre tror nemlig Sætersdølen i
Almindelighed, at Jorden er flad som en Pandekage, at Vorherre har
sat Norge og Sætersdalen i dens Midte, samt at Amerika, Havet
og Jotunheim findes ved dens yderste Grændse. Gallileis Lære
synes heller ikke at have gjort synderlig Fremgang her. At
Jorden egentlig staar stille, og at Sol, Maane og Stjerner i ærbødig
Afstand bevæge sig om den gamle Kavaler, antages tvertimod at
være en temmelig uomtvistelig Kjendsgjerning.

*


Fyrtaarnet og dets Beboere.

<small>(Af <sp>Hedevig Rosin</sp>g.)</small><footnote>Folkevennen for 1876, S. 314.</footnote>

*

Langs Norges Kyst er nu ikke mindre end 119 Fyr, af hvilke
sex ere under Opførelse, men i en nær Fremtid kunne tages i Brug.
Desuden er der en Mængde Sømærker til Vejledning om Dagen
samt Taageklokker og andre Signaler, der kunne tale gjennem Øret,
naar tykt og disigt Vejr hindrer Sømanden i se.

Fordum var alt dette anderledes. Norges første Fyr blev
oprettet 1696. Det var anbragt ved Kristianiafjordens Indløb paa
Øen Store-Færders højeste Fjeldtop og bestod ligesom Oldtidens
Fyr af en aaben Jerngryde, hvori man underholdt Kulild. Men i
Storm og Slud, naar Lyset mest tiltrængtes, spredtes Ild og Kul
for alle Vinde.

Fire Aar senere, Aar 1700, fortælles det, at et Skib under
Storm og svær Sø styrede ind mod Stavanger, og at det ved
Nattetid med Nød og neppe reddedes fra Undergang paa de farlige Skjær
ved Hvidingsø. En af de ombordværende, en ung Mand ved Navn
Petersen, havde i sin Dødsangst lovet, at om han blev frelst, vilde
han anlægge et Fyr paa denne Holme. Han holdt Ord, og snart
efter fik ogsaa Hvidingsø sin Gryde. For at faa Blusset i
passende Højde blev Gryden hængt paa en Vippe og hejst tilvejrs,
omtrent som man trækker en Vandbøtte op fra en aaben Brønd.
Dette blev kaldt en Fyrvippe og var saaledes Norges andet Fyr.
Petersen tog Privilegium som eneberettiget til at underholde det,
tjente mange Penge derved og blev til Belønning for sin
Foretagsomhed adlet af Kong Frederik den Fjerde under Navn af
«Petersen von Fyren», et Navn, som hans Efterkommere endnu bære.

Nu har Hvindingsø et prægtigt Lindsefyr af anden Klasse i et
hvidt, sexkantet Stentaarn og i 145 Fods Højde over Havfladen.
Det er et fast Fyr med Blink, som lyser til alle Sider omkring fem
Mil ud over Havet.

«Von Fyrens» Vippe har dog i sin Tid været overmaade nyttig
som et af de faa Lys, der underholdtes for de Søfarende paa den
norske Kyst. Først langt hen i Aarhundredet var der bleven
oprettet flere Fyr; men det gik saa langsomt, at Norge endnu i 1830
kun havde elleve, og af disse ikke et eneste nord for
Trondhjemsfjorden. I de følgende 25 Aar udvikledes større Virksomhed, idet
der blev bygget 29 nye Fyrtaarne, og flere ældre bleve forbedrede
eller ombyggede. Men det er dog først siden 1855, at Fyrvæsenet
har taget Opsving, efter at Storthinget fra dette Aar bevilgede
meget betydeligere Beløb end tidligere. Alene i de 5 Aar til 1860
opførtes 27 nye Bygninger, foruden at et Par ældre bleve
ombyggede, og ialt har i disse 20 Aar rejst sig 66 Fyr paa Steder,
hvor de før savnedes, foruden at 10 enten ere gjenopførte,
ombyggede eller flyttede. 94 Fyr ere forsynede med Lindseapparat,
blandt hvilke 5 ere af første Klasse og 13 af anden.

Inden i Fjorde eller Havne underholdes hist og her Ledfyr af
vedkommende Kommune. Der er ialt 13 kommunale Fyr, af hvilke
9 ere opførte siden 1855.

Norges højeste og smukkeste Fyrtaarn er Færder. Efterat den
aabne Gryde havde holdt sig uforandret i omkring hundrede Aar,
undergik Fyret senere tidsmæssige Forandringer, indtil det i 1856 blev
flyttet til Lille-Færder, en lav Holme en halv Mil syd for
Store-Færder. Det 120 Fod høje Taarn bærer Lanternen eller Lygten,
der er saa stor, at tolv Mennesker magelig kunne rummes derinde.
Gjennem de store Lygteruder sender den sit straalende Skin fem
Mil ud over Søen til alle Sider. Taarnet er opført af støbte
Jernplader. Under taaget Vejr giver en Damppibe Signal.

Ved de større Fyr er ansat en Fyrforvalter og en Assistent,
som har sine særskilte Boliger i en Bygning ved Siden af Taarnet.
Der holdes ogsaa en Fyrkarl. Det store, kunstige Lindseapparat
maa omhyggeligt pudses og holdes blankt. Om Vinteren, naar
Olien vil fryse i Lampen og Is fordunkle Lygteruderne, er det ikke
saa let at holde alt i den rette Orden. Om Natten holder
Forvalteren og hans Underordnede skiftevis Vagt. En af dem ligger
i Regelen i Taarnet, for at den Vagthavende under tilstødende Uheld
ikke skal være ene.

Ved de mindre Fyr er Fyrvogteren ofte alene med sin Familie,
saafremt hans Hustru eller voxne Børn kunne yde ham den
nødvendige Bistand.

I de lange, stormfulde Høst- og Vinternætter vil den
Vagthavende vistnok mangen Gang føle Ensomheden trykkende. Regnen
pidsker mod de store Lygteruder, Stormen tuder og rusker saaledes
i Taarnet, at det dirrer, Søen bryder og suser ved dets Fod, og
det hænder, at den slaar Taarnruder ind i 70 Fods Højde over
Havet. Og dog kan endog under saadanne Omstændigheder
Ensomheden pludselig afbrydes ved et Besøg. Thi ført af Stormen
og søgende Lyset tørner af og til en Søfugl med saadan Kraft mod
Ruderne, at Glasset, skjønt ⅜ Tomme tykt, knuses i mange Stykker,
og Fuglen falder død ned inde i Lygten. Dette sker dog kun med
de større Fugle; de mindre falde ned udenfor Taarnet. Paa denne
Maade have Vogterne faaet sig mangen god Steg gratis, men med
adskillig Bekostning for Fyrvæsenet. Underligt nok finder saadant
hyppigst Sted i den første Tid, efter at et nyt Fyr er tændt.

Ogsaa paa andre Maader kan Ensomheden afbrydes.

I Kjælderetagen paa Boligen, som hører til Listerfyr, sad
en Høstaften en Kone, ivrigt optagen ved Bagstehellen. Det var
stille Vejr, men tyk Taage. Ret som hun sad, dumpede en sort
Skikkelse ned gjennem det aabne Vindu. Ved dette uventede Syn
sprang hun forfærdet op og flygtede; thi hun havde sine egne
Tanker om, hvem den sorte Mand var. Snart viste det sig dog, at
han ikke var saa farlig, som hun troede. I Taagen var et engelsk
Dampskib strandet tæt ved Fyret, og Kullemperen, som med det
øvrige Mandskab havde reddet sig iland, saa det lyse fra Vinduet
og kom for at søge Hus.

Paa Fuglehuk, nord for Færder, boede for faa Aar siden
Fyrvogteren alene med sin Hustru og deres eneste Barn, en halvvoxen
Gut, som de dog for en Tid maatte sende fra sig for at faa ham
konfirmeret, og for at han skulde vænne sig til at se andre end sine
Forældre.

En mørk, stormfuld Nat, medens Konen havde Vagt, hører
hun pludselig et forfærdeligt Brag. Manden for ogsaa op, og de
lyttede begge; thi efter Braget lød kun som sædvanligt Bølgernes
Brusen. Da med et hørte de stærke Nødraab, men kun et Øjeblik,
da Stormen ligesom trak Pusten, før den med fornyet Styrke atter
brød løs, og de forstod nu, at et Skib maatte være strandet paa et
af de nærliggende Skjær. Deres første Tanke var at bringe
Redning til dem, som ellers vilde være fortabte; men paa almindelig
Vis lod det sig ikke gjøre at sætte Baaden ud gjennem
Brændingen. Mellem Fuglehuk og det nærmeste Skjær er et smalt Sund,
som er indrettet til Baadhavn. Over dette er nemlig spændt et
Jerntraadtoug, i hvilket Baaden fortøjes saa langt fra Skjærene, at
den ikke kan sønderslaaes mod dem. Dette har her vist sig at være
den bedste Maade at bevare Baaden paa; thi Bølgeslaget kan være
saa voldsomt, at Baaden er bleven knust, skjønt den var ophængt og
fastgjort paa selve Bygningen. Under stærk Søgang er dette Toug
ogsaa det eneste Middel for Fyrvogteren til at komme til og fra
Skjæret, og det har ikke sjelden hændt, at Bølgerne overskyllede
ham, naar han entrede frem. Ad denne farlige Vej naaede han
over til den anden Side og skaffede de Skibbrudne, Mand for Mand,
tilbage med sig paa samme Maade. Hans Hustru stod ham bi og
taler endnu med en Blanding af Rædsel og Glæde om hin Nat, da
de efter udstanden Fare bragte ind i sit Hjem syv Mænd, som for
lidt siden syntes at være Dødens sikre Bytte.

Og hvilke Beretninger lyde ikke, naar en Vestenstorm har
faret hen over Kysten, -— alle ligefremme, uden Udsmykning, kun
nøgne Kjendsgjerninger, som tale for sig selv.

Her rejser Søen sig uhindret op mod Holmen, og de sværeste
Dønninger falde over Forbygningen; thi de udenfor liggende Skjær,
der som Forposter pleje at tage det værste Tørn, ere nu
overskyllede og øjnes kun af og til. Hist ryster Fyrtaarnet, som om
det skulde styrte sammen; dog «Herren ske Tak og Pris, det gik
bedre, end det i den værste Nød saa ud til.» Et andet Sted slaar
Søen over Holmens højeste Fjeld og strømmer i Fosse hen ad
Vejen, som udjevnes og forsvinder. Atter andre Steder
sønderbrydes Stenmure, Nøster ødelægges eller bortskylles, Baade knuses,
eller Gjærder, Render og Tagstene forsvinde, Ruder slaaes ind,
endog Ovnsrør sønderslides af Stormen. Paa Holmer, hvor Nøstet
ligger saa langt fra Land, at man skulde tro det umuligt, at Søen
kunde naa did, har den dog hævet sig lige til Nøstetaget, har løftet
store Stene fra Grunden og væltet dem midt ind mellem Baadene.
Paa Rundøfyr havde Forvalteren kjøbt sig en sexaaret Baad; den
saa han i en Storm blive løftet højt op i Vejret og falde ned mod
Fjeldet, splintret i tusinde Stykker. Til Gjengjæld slog de
voldsomme Søstyrtninger en anden Gang Sild op mellem Stenene, saa
man bagefter samlede et Par Tønder med Hænderne.

Norges nordligste Fyr, og ikke alene Norges, men hele
Jordklodens, er Fruholmen, en Mil sydligere end Nordkap. Til dets
Navn knytter sig en Begivenhed fra gammel Tid, da Finmarken
stod for den almene Bevidsthed som et Sibirien og ikke sjelden
brugtes som et Forvisningssted for Forbrydere og for dem, som
faldt i Unaade ved Hoffet i Kjøbenhavn. For omtrent tre hundrede
Aar siden blev saaledes en fornem dansk Frue hensat paa denne
øde Holme i Ishavet. Hun medførte sit Tjenerskab og fik en
standsmæssig grundmuret Bolig der, hvor der før kun fandtes en og
anden Finnegamme. Hvem hun var, og hvorfor hun blev straffet saa
haardt, vidste ingen. Men endnu gaar deroppe Sagn om den milde,
venlige Frue, hvis dybe Længsel og Savn dog ikke lukkede hendes
Hjerte for de ensomme Folk, hun af og til traf, og som hun altid
hjalp, saa godt hun kunde. En Højtidsdag vilde hun rejse til
Kirken paa Ingø. Undervejs opstod et Uvejr med heftige Kastevinde,
og Baaden forgik med Fruen og alle, som vare med hende.

Høst og Vinter kappes Fruholmens Fyr med Nordlysene og
sender sine Straaler langt forbi Nordkap ud over det ensomme,
majestætiske Hav med dets enkelte Sejlere. Og som Lampens sikre
Lys her vejleder de Søfarende til i Tide at vige afvej en for de
Farer, som kunne møde dem, saaledes udsendes ogsaa fra Norges
sydligste Punkt, Kap Lindesnæs, et glimrende Lys, som med sine
Blink sees halvsjette Mil nedover Skagerak. Det er Norges
kraftigste Fyr, som i Styrke svarer til omkring 25,000 Voxlys. I
Sydveststorm stræber Skageraks Bølger at naa op til det lave, hvide
Stentaarn, som ligger højt paa Fjeldet. Dette er dog hidtil ikke
skeet, skjønt Søstænket har naaet Fyrforvalterens Bolig, som ligger
lidt nedenfor Fyrtaarnet i hundrede Fods Højde over Havfladen.
Beboerne her ere dog friede fra mange Farer og Besværligheder,
da Lindesnæs ligger paa Fastlandet.

*

Listerland.

I.

<small>(Af <sp>Constantius Floo</sp>d.)</small><footnote>Constantius Flood, Listerlandet. Skildringer og Optegnelser fra ældre og
nyere Tid. 2den Udg. Kristiania 1876. S. 23.</footnote>

*

Sjøbrug er en ikke ringe Sag for Lister, hvis betydelige
Befolkning nærmest søger sin Grund i Halvøens bekvemme Beliggenhed
for Fiskeribedriften, der overalt her omfattes med Interesse, men
dog fornemlig af Kystbefolkningen, for hvem Sjøbruget nærmere er
en Hovedsag end en Bisag. I Overensstemmelse med Folkets Smag,
Tilbøjeligheder og nedarvede Sædvaner falder det sjelden Listringen,
der bor ude ved Kysten, ind at vælge en anden Livsstilling for
sine Sønner end Sjømandsstanden. Den økonomiske Stilling vilde
for manges Vedkommende ikke stille sig hinderlig for Valget af en
anden Levevej; men det hører til de sjeldne Undtagelser, at en
Listergut sendes til et Seminarium, en Folkehøjskole eller en højere
Dannelsesanstalt; thi at kjæmpe sig frem, hvor højere aandelige
Interesser brydes, ligger i Almindelighed udenfor hans Tankers Maal.
Med Udsynet over Havet og Færdselen paa denne Folkefærdenes
store Alfarvej drages Tankerne og Interesserne fortrinsvis didhen.
Sceneriet derude, de frem og tilbage under Landet duvende Sejlere,
der bæres fra Hav og til Hav ud over de blaa Vidder med Vinding
og Eventyr, udøver en stærk Tiltrækning paa den ungdommelige
Indbildningskraft — og saa er Sjømandsstanden desuden saa lige at
tage til, saa naturlig og let at komme ind i for den, der fra Barn
af har tumlet om i Baad paa Havet. Kommen saa vidt til Kraft
og Væxt, at de kunne klare sig ombord, tage derfor de fleste
Gutter Hyre og prøve sin Lykke som Sjømænd.

Man fødes ikke paa Listerlandet til nogen bred, slagen
Velstandsvej; kun hvad En med personlig Dygtighed og
Sparsommelighed kan erhverve sig, kan — som Forholdene i Almindelighed
ere — gjøres nogen større Regning paa; thi om end Folkets
økonomiske Stilling, navnlig ved Kysten, er jevnt god, saa bliver her
dog ikke Tale om at arve Formuer, der kunne berede
Uafhængighed, ligesaalidt som Landejendomme, der kunne byde saadant Kaar;
thi disse ere i høj Grad udstykkede, og de udstykkes fremdeles,
dels ved Salg, dels ved Skifte mellem Sødskende.

Det gjælder derfor at lægge sig noget tilbedste under
Sømandslivet, dersom man vil gjøre sig Haab om at sætte Foden under
eget Bord, og med denne Tanke for Øje er den listerske Sjøgut
sædvanligvis ikke nogen Ødeland, om han end ikke er fuldt saa
sparsommelig, som Folket paa hans Land har Ord for. Som
Sjømand har han Lov for at være rask og godlynt.

Men det er ejendommeligt for den listerske Sjøgut i en
forholdsvis ung Alder at opgive det egentlige Sjømandsliv. Har han
tumlet om paa Havet til 25—30 Aars Alderen, vender han gjerne
forgodt tilbage for at bygge og bo paa den hjemlige Strand. Det
hører til Undtagelserne, at han fængsles af det store Vestens
Herligheder eller slaar sig ned langt fra Hjemmet, ligesom Udvandringer
didover af Familier kun i ringe Grad finde Sted. Anderledes
forholdt det sig hermed i ældre Tider. I forrige Aarhundrede var
det gjængs, at Ungdommen her, saavelsom fra Vestlandet
idetheletaget, tog over til Holland og forhyrede sig derfra, hvoraf
Befolkningen heromkring nok hverken i den ene eller anden Henseende
drog stor Fordel; «thi Nogle bragte lidt hjem af Penge, endel slet
intet uden en hollandsk Trøje; andre bleve der enten af Lyst eller
Trang, da de ved Gjæld vare solgte ligesom til bestandige
Skibsslaver.»

Med Udviklingen af vor egen Handelsflaade har imidlertid
denne Slags Udvandringer ophørt, og for Tiden finder Ungdommen
herfra hovedsagelig Beskjæftigelse i de Byerne østenfor Næsset
tilhørende Skibe saavelsom i Listerlandets egne, indtil en bekvem
Lejlighed tilbyder sig for at faa en liden Jordejendom for
Spareskillingerne. Opgives da Sjømandslivet i videre Forstand, saa bliver
dog Sjøbruget fremdeles den Erhvervskilde, som bygges paa. Havet
vedbliver fremdeles at være for Listringen en Forhaabningernes
Mark; thi selv om det ungdommelige Haab om Eventyr og Gevinst,
der kan have draget ham ud over Vidden, er ødet i Kampen med
Livets oftest hverdagslige Virkeligheder og forstaaet som blot et
Ungdomssindets Medgift, saa staar dog altid Haabet for ham —
seet i Glandsen af de store Lodder, som det stundom saa uventet
og i Overflod har givet — som en værdifuld materiel Hjælpekilde.
Fra nu af deler han sin Tid mellem sit Jordbrug og de forskjellige
Fiskeribedrifter.

*

II.

<small>(Af F. A. <sp>Ott</sp>o.)</small><footnote>Folkevennen 1874, S. 424.</footnote>

Beliggende paa den sydligste Kant af Norge vestenfor
Lindesnæs — vestenfor Folkeskikken, som det heder — udgjør Lister
Vanse Kirkesogn. Mod Syd omgivet af Havet og mod Vest af
Feddefjorden, støder det i Nord til Herrød Sogn, medens
Ladestedet Farsund ligger paa den østlige Spids. Den større Del mod
Havet er et Lavland, den indre eller nordlige Del derimod et
Fjeldland, og man taler derfor om «det flade Lister» og «det høje
Lister». Havet sender en Arm ind forbi Farsund, og ved en for
Baade farbar Snevring staar denne i Forbindelse med Indsøen
Framvarn, der i nordlig Retning gjennemskjærer Højlandet. Dette er
den fattigste Del af Sognet. Træbart, som det hele Listerland,
med tyndt Jorddække, store Myrstrækninger og Fjeldrande, er det
kun faa Steder, hvor Ageren lønner sig. Kvægdrift er det vigtigste.
Anderledes er det paa det flade Lister. Der er den større Del
dyrkbar Jord, om end Jorddækket mange Steder er tyndt, og Sanden
derunder lurer paa Anledning til at komme frem. Her lykkes
Agerdyrkningen bedre, og der er Strækninger, hvor Kornavlen
endog giver et meget godt Udbytte. De Tangmasser, som Havet
stadigt opskyller langs Kysten, afgive en fortrinlig Gjødning, og
have været et væsentligt Middel til at ophjælpe Agerbruget.
Imidlertid vilde Jordens Afkastning være aldeles utilstrækkelig til at
ernære Befolkningen, dersom den udelukkende var henvist hertil.
Jorden er i høj Grad udstykket og Folkemængden for stor, til at
den vilde kunne leve uden de Binæringer, hvortil Havets Nærhed
frembyder Anledningen. Søfart, Lodseri, Makrel- og
Hummerfiskerierne, ligesom tidligere Sildefiskeriet, ere Næringsveje, som
optage Listringernes Sind og skaffe Beskjæftigelse for Hænder, der
ikke vilde finde saadan ved Jordbruget.

Den, som kun kjender Lister fra en klar, varm Sommerdag,
vil blive slaaet af Forandringen, dersom han ser det igjen paa en
kold, taaget Høstdag, hvor Stormen gjennempisker ham, og de
taarnhøje Bølger vælte ind over den flade Strand. Medens han
bevarer Erindringen om bølgende Kornmarker, smilende Enge og
et spejlblankt Hav, møder der ham nu et Billede af den mest
nedtrykkende Monotoni. Flade, sorte Marker, Torvmyrer, Sand og
Rullestene møde overalt Øjet. Intet Træ afbryder Ensformigheden,
kun hist og her et Hus, hvorfra Vinden driver ham en ubehagelig
Torvrøg i Ansigtet. Havet ruller oprørt fraadende Bølger ind over
en graaladen Strand, hvor uhyre Tangbundter vælte i Brændingen,
medens Skummet og Søraaket blænde Synet, og hæse Maageskrig
danne Akkompagnementet til Vindens Hylen. Det er Billedet —
alt graat i graat, saa uhyggeligt som det vel kan tænkes, og vel
istand til at bringe Vandreren til at vende om og gjøre Besøget
saa kort som muligt.

*

Makreldorging.

<small>(Af P. <sp>Ch</sp>r. <sp>Asbjørnse</sp>n.)</small><footnote>P. Chr. Asbjørnsen. Norske Huldre-Eventyr og Folkesagn. 3die Udg.
Kristiania 1870. S. 350.</footnote>

*

Ved Havet er jeg opvoxet, der færdedes jeg mellem Skjær og
Bølger fra min tidlige Barndom. Der er dygtige Sømænd i min
Fødeegn, men det er intet Under, thi de begynde tidlig: naar
Børnene have lært at gaa, er deres første Morgenvandring den, at
de i bare Skjorte jabbe op paa den nærmeste Sten eller Knot for
at se efter Vejret og Havet; og er det stille, putte de Fingeren i
Munden og stikke den i Vejret for at kjende, hvor Luftdraget
kommer fra. Saa snart de kunne løfte en Aare, ere de i Baad, og
nu varer det ikke længe, inden de lege med Havets Farer mellem
Bølgerne. Med en Lods fra de Kanter, som var en af de raskeste
Sømænd, jeg har kjendt, færdedes jeg ofte paa Havet i min
Opvæxt. De Tider, jeg tilbragte med ham, høre til de kjæreste i
mine Erindringer. Fri og glad som en Fugl fløj jeg ud paa
Bølgerne; i den lette Skjækte for vi paa Skytteri efter Ænder,
Ærfugl og Kobbe mellem Skjærene; paa Dæksbaaden færdedes vi
langt til Havs paa Makreldorg, og naar han fik et Skib at lodse
ind, sejlede jeg vel Baaden hjem alene eller i Følge med
Lodsgutten. Siden den Tid har jeg altid haft en stærk Længsel efter
Søen og det salte Hav. Men istedenfor at tabe mig i Udraab om
Sølivets Herlighed, vil jeg nu fortælle om en Tur, vi gjorde sammen,
da jeg for nogle Aar siden var i Besøg hjemme.

Vi tilbragte nogle Dage ude ved de yderste Havskjær. Vi
sejlede paa Dæksbaaden, en stor Hvaløerbaad. Besætningen var
Rasmus Olsen (saa hed min omtalte Ven), Lodsgutten og jeg. En
Morgenstund i Graalysningen stod vi ud til Havs for at dorge
Makrel. Det var en svag Fralandsbris, der neppe formaaede at
lette den tunge Taage, som rugede over Skjærene og de nøgne
Klipper, hvorfra Maagerne opskræmte flagrede omkring os med sine
hæse Skrig; Tærnerne udstødte sit skingrende «Tri Æg!» og
Tjælden det spottende «Klik Klik!», der har bragt saa mangen fejlende
Skytte til at smile. Over det blygraa Hav, hvis Flade kun sjelden
oplivedes ved en Alke, en Tejste, en Ærfuglflok eller en stønnende
Ise, hang Luften disig og tæt. Rasmus sad selv i Agterlugen ved
Roret, medens Gutten efter Omstændighederne snart var forud snart
agter. Rasmus var en høj, svær Mand med et af Vejret brunet og
medtaget Ansigt, hvis Udtryk var godmodigt. I Dybet af hans
graa, kloge Øjne laa dog et Alvor og et vist forskende Blik, som
vidnede om, at han var vant ved at gaa Faren under Øjne og se
dybere i Tingene, end Smilet om Munden og de spøgende Ord,
han ofte førte paa Tungen, syntes at antyde. Som han sad der,
med en Sydvest ned over Ørene, i en sid, gulgraa Kalmuks Kufte,
fik hans Figur i den tætte Morgenluft en næsten overnaturlig
Størrelse, og man kunde gjerne faldt paa den Tanke, at man havde
for sig en Gjenganger fra Vikingtiden, — dog i Vikingtiden brugte
man ikke Tobak, men det gjorde Rasmus Olsen og det tilgavns.

«Han har ikke saa meget Vind, at han kan blæse en
Barkeskude over Ende i en Rendebæk,» sagde Rasmus og byttede Skraaen
om med en lille sortrøget Kridtpibe, idet han kigede ud paa alle
Kanter. «Igaarkveld ved Solnedgang stod han fuld af de grejeste
Vindskyer, men nu har han ikke en Hatfuld.»

Lodsgutten, som holdt Udkik forud og arbejdede med
Styrbords Aare for at støtte for Affald, da Strømmen gik vester i,
svarede, at han syntes det letnede forud.

«Fanden heller, det er ikke Solgangsvejr,» svarede Rasmus;
«han kommer ikke, før det lider paa Dagen; men da tør vi faa
mere, end vi vil have for Makrellens Skyld.»

Der kom imidlertid snart et friskere Drag i Luften, saa at vi
uden Aarer kunde holde Kaas, og nu gled vi raskt ud imod Havet.
Taagen svandt efterhaanden og lod os se den blaa Kystlinje og
dens yderste nøgne Holmer; men foran laa Havet i sin uendelige
Udstrækning rødmende for Morgensolen. Landvinden havde vel
endnu sin Magt, men jo højere Solen steg, des friskere blæste det
op fra Havet; de stigende Taager lagde sig som et Tæppe ind over
Landet; nu var det en stiv Makrelkuling. Vi vare snart inde i
Makrelstimen; Snørerne kommanderedes ud, og den ene Fisk bed
efter den anden, saa det dirrede i det hele Snøre; under voldsomme
Spræl og Ryk bragtes disse sølvblanke Havets Børn op. Men
Glæden var som sædvanlig ikke af nogen lang Varighed. Ud paa
Dagen tiltog Kulingen alt mere og mere i Styrke; Havet satte ind,
Søgangen voxte; tilsidst stod Snørerne lige ud, og Fiskestenene
hoppede hen over Bølgetoppene, medens Braadsøer, uagtet Lodsens
ledende Haand søgte at afværge dem, brød over vor lille Nøddeskal
og sendte Skum og Sprøjt højt over Sejl og Mast. Snørerne gaves
op. Lodsgutten sad i Storlugen, dinglede med Benene og kigede
af gammel Vane ud, snart hid, snart did. Undertiden var han nede
i Rummet og saa paa sit Uhr, som laa i en stor rødmalet
Skibskiste.

«Ja den Kisten og den Klokken,» sagde Rasmus med et Smil
og et Nik, «den holder han af, og det gjør han Ret i, for havde
ikke de været, saa laa han nu og grov Smaasten paa Havsens
Bund.»

Jeg bad om nærmere Forklaring, og han fortalte: «Det var
ifjor i Oktober Maaned; han stod ind med svært Vejr, det var med
Nød jeg kunde holde Søen, men jeg blev ude, og han var med.
Tilsidst praiede jeg en Hollænder og kom ombord i ham, men jeg
tænkte begge om Baaden og Gutten; mine Tanker vare ikke der
de skulle være, for hvert Øjeblik kikkede jeg efter Baaden og
Gutten, og tilsidst saa jeg han fik en Braadsø agter, saa han
lettedes op og gik forover og under — borte var han. Vi kunde ikke
hjælpe, om Skipperen ogsaa havde villet; det var for langt borte.
Jeg bad for mig selv, og tænkte jeg aldrig skulde se ham mere.
Men den første jeg mødte, da jeg kom hjem, det var Gutten; han
var kommen hjem længe før han, end jeg. Han tog op Klokken
sin og viste mig den og sagde: «Jeg har bjerget Klokken, Far,
og den gaar endnu.» Nu Gudskelov, tænkte jeg, at du er frelst;
en Baad blir det vel Raad til igjen, endda den havde kostet mig
halvtredje hundrede Daler; og splinternye Sejl var der paa den. —
Hvordan han blev frelst? — Jo, det gik saaledes til — ja ja, du
lille,» sagde han til Gutten, som lo til ham og dinglede stærkere
med Benene, «den drukner ikke, som hænges skal, — der kom en
Brig, som havde hjemme strax nordenfor her. Med Et hører de
et Skrig; der løb En forud, men der var ingen Ting paa Færde,
for de tænkte mindst paa, at det var udenbords; men bedst det
var, hørte de Skriget ret under Bougen, og da Kaptejnen selv kom
forud og saa ud over, sad Gutten paa Skibskisten og holdt Klokken
sin i den ene Haand højt op over Bølgerne. Det var saavidt, at
Kaptejnen fik givet et Vink til Manden til Rors, saa de ikke
sejlede om Bord i ham, og de fik lagt bi og stukket ud en Ende og
halet ham op.»

Da det led ud paa Dagen, løjede Vinden af, og vi fiskede igjen
enkelte Fiske, under mangehaande Fortællinger. «Ja, ja,» sagde
han og rystede lidt paa Hovedet, idet han atter gav sig til at slaa
Ild paa sin Pibe. «Det brygger til noget der sydpaa. Den Gufs,
vi fik, var bare en Morgendram. Han skal se vi faar Traktement;
selv Fisken ved om det; den napper ikke mere, og Fuglene er
bange: — hør, hvor de hvæser og skriger og søger ind under
Land. Det blir rigtig Troldkjærringvejr til Kvelds. Nej, se paa
den! tumler hun ikke saa nær, at — Gud hjælpe mig kunde jeg
ikke gjerne» — spytte paa den, vilde han have sagt, men i det
samme knaldede min Bøsse, som jeg havde kastet til Øjet og
trykket af paa en Ise, der væltede sig op mellem Bølgerne tæt ved os.
Rammet slog den saa heftigt med Halen, at Vand og Skum
pidskedes op i en liden Fos, saa højt som Masten i vor Baad, og
oversprøjtede og gjennem vædede os alle.

«Den Troldkjærring tror jeg ikke skal sende os noget Vejr,»
sagde jeg, da jeg saa, at Vandet var farvet rødt af dens Blod.
Strax efter kom den op stærkt stønnende og vendte Bugen i Vejret.
Rasmus var ikke sen til at hugge Baadshagen i, og halede den ved
min Bistand ind i Baaden. Han var meget fornøjet for den Tran
han skulde faa, vendte det tunge Dyr fra den ene Side til den
anden, kjælede for det som for et Svøbebarn og forsikrede, at det
var et smækfedt Vastrold, som skulde være velkomment til
Støvlesmørelse og Lampelys.

Det begyndte nu at lide mod Aften. Uvejret nærmede sig
langsomt og steg højere paa Himlen som et mørkt Forhæng; Lynene
glimtede snart ned mod Havet, snart bugtede de sig som horisontale
Slanger og dannede Flammefryndser om Forhængets rige
Foldekast af Skyer og Vejr; snart gjorde de det Hele gjennemsigtigt
som Musselin. Endnu var Uvejret fjernt; Tordenen slog svagt, og
Havet rullede, saa langt vi kunde øjne, kun lange, blanke Bølger,
men det var farvet som Blod og Vin; thi Solen gik ned i røde
Stormskyer, hvis Farver opfangedes i Havspejlet. Men det var
tydeligt nok, at vi ikke skulde undgaa det; Bølgerne voxte,
Strømmen drev os mod Land, og der kom kun af og til et Vindpust,
som fyldte vort Sejl. Ved det sidste Dagslys saa vi fjernt ved
Himmelranden en sort Stribe; alt som den kom nærmere, gik der
en hvid Rand af pisket Skum foran den, og Stormen og Natten
var over os. Som en Pil for Baaden afsted, og det varede ikke
længe, før vi vare ved de yderste Skjær, hvor Søfuglene,
opskræmmede af de hyppige Lynglimt og Tordenskrald, hvæsede og
skreg og flagrede om i Mængde som hvide Skyer. Men deres
Skrig lød hæst og svagt gjennem Brændingerne. Holmerne og
Skjærene tog vel lidt af for den heftige Søgang, men længere inde
mod Land, hvor hele Havet stod paa, voxte den atter, og i
Lynenes Glimt saa vi langs hele Kysten højt skummende Brændinger,
hvis Drøn lød tordnende i vore Øren. Rasmus holdt skarpt Udkig
i dette Mørke, som forekom mig uigjennemtrængeligt; jeg kunde
ikke skimte andet end det brede hvide Skumbaand, som vi nærmede
os med truende Hastighed. Omsider opdagede jeg et lidet mørkt
Punkt, som vi stævnede imod, og inden faa Minutter for vi mellem
Brott og Brand ind igjennem det smale Sund under Ullerhovedet,
og naaede lykkelig ind i den trygge Havn, hvor Pynter og høje
Klipper lunede mod Vind og Bølger.

*


II.   DET VESTENFJELDSKE NORGE.

*

Jæderen.

<small>(Af J. B. <sp>Bart</sp>h.)</small><footnote>J. B. Barth. Naturskildringer og Optegnelser fra mit Jæger- og Rejseliv. Kristiania 1877. S. 105.</footnote>

*

Jæderen kaldes den flade og lavlændte, omtrent 6 Mil lange
Del af Landet, der strækker sig fra Stavanger sydover indtil en
Milsvej nordlig fra Egersund, og som begrændses af Havet paa
den ene Side og de 1 ½ à 2 Mil indenfor dette liggende
Bjerglandskaber paa den anden. Terrænforholdene ere paa det nærmeste
de samme som i Danmark, nemlig store, flade Strækninger,
vexlende med for det meste svagt bølgeformige Højdedrag, og hist og
her med enkelte, noget stærkere opadstigende Rygge, hvis Højde
over Havet dog neppe nogetsteds naar op til mere end et Par
hundrede Fod. Naar undtages disse sidste, der for Størstedelen bestaa
af Rullestene uden synderlig løst Jordsmon imellem, kan hele
Jæderen paa det nærmeste betragtes som et eneste stort
Dyrkningsfelt, hvoraf dog endnu kun en forholdsvis ubetydelig Del er virkelig
opdyrket. Dette sidste er i Særdeleshed Tilfældet paa Højderne
og Bakkeskraaningerne, hvor ogsaa selve Gaardene, det vil sige
Husene, ligge oppe paa deres øverste, flade Del, for det meste
samlede i tætte Klynger, med almindeligvis 5—8 Gaarde i hver,
saa at de kunne lignes ved ganske smaa Landsbyer. Sjeldnere
ligger en Gaard for sig selv alene, saaledes som det derimod som
oftest er Tilfældet andetsteds i Landet. Husene ere, som det er
at vente i en saa træløs og vejrhaard Egn, samtlige smaa og
enetages, men vel vedligeholdte og oppudsede, ofte hvidmalede mod
Søsiden, mangesteds ogsaa beklædte med Tagsten paa en eller flere
af de Vægge, der vende mod de Kanter, hvorfra den meste Væde
kommer. De have i Regelen smaa, ofte med enkelte Trær eller
større Buske smykkede Haver mellem sig og tage sig med sine
friskgrønne Enge og høje, bølgende Agre ret malerisk ud i de
ellers saa nøgne, mørke og ensformige Omgivelser, hvilke de paa
Grund af sin frie og i Almindelighed højere Beliggenhed ligesom
beherske. Mellem hver saadan Gaardklynge er der sjelden mere
end en halv til en hel Fjerdingvej, saa at man i Regelen ser fra
den ene til den anden eller flere paa en Gang. Saadanne store,
milevide, ubeboede Strøg som de, der forekomme paa de jydske
Heder, gives der ikke paa Jæderen, men vel en halv, ja en hel
Kvadrat-Fjerding store Vidder, hvor der ikke findes nogen
Menneskebolig.

Bortseet fra Gaardene, med deres opdyrkede Marker, der
nærmest tage sig ud som Oaser i en Ørken, bestaar Jæderen alene
af tuede, lyngbevoxede Strækninger, bløde, ofte næsten
utilgjængelige Myrer samt nøgne, blot med en sparsom Vegetation af
krybende Smaavæxter bedækkede Sandflader, der mangesteds, især
længst ude mod Havet, gaa over i rene Flyvesandstrækninger.

Sin egentlige Hovedkarakter erholder Jæderen af de nævnte
tuede, lyngbevoxede Strækninger, der optage den ulige største
Del af hele det saaledes benævnte Strøg. Hvor Terrænet er mere
ujevnt og bakket, ere disse Lyngmarker ogsaa af en mere eller
mindre tørlændt Beskaffenhed, idet den af Sand, Grus og Rullestene
bestaaende Aur eller Undergrund her fordetmeste kun dækkes af
Lyngen, uden noget overliggende Tørv- eller Muldlag. Ogsaa er
Marken paa dette Slags Terræn almindeligvis oversaaet med en
Mængde større og mindre, skarpkantede Stene eller Klippestykker
— saakaldte erratiske Blokke eller Vandreblokke — som ere førte
derhen under Istiden. Dette Terræn kan nærmest lignes med de
danske Heder, hvorfra det alene adskiller sig ved sin overalt tuede
Overflade, ligesom det ogsaa maa bemærkes, at man intetsteds paa
Jæderen ser den frodige, tætte, høje og rigtblomstrende Lyngvæxt
som paa Hederne. Den overalt og uafladelig paa Jæderen
stedfindende Havning med Sauer bevirker nemlig, at Lyngen her
allevegne holder sig kort, tynd og forkrøblet. Derfor iføre disse
vestlandske Lyngmarker sig heller aldrig det vakre Højtidsskrud, som
under Lyngens Blomstringstid forvandler de danske Heders brune
Teppe til det pragtfuldeste Lyserødt, og som ogsaa paa Afstand
meddeler dem en saa ejendommelig Skjønhed. Paa Jæderen derimod
beholde Lyngmarkerne ogsaa under Blomstringen væsentlig sit
sædvanlige triste, mørkebrune Udseende, og det er kun, naar man
vandrer hen over dem og retter sit Blik paa de nærmere Tuer, at
man bemærker, hvorledes Lyngblomsternes røde Farve vexler med
Plantens dystre Bladværk.

De heromhandlede, mere tørlændte og bakkede Lyngmarker
udgjøre, skjønt mangesteds betydelige nok i Udstrækning, alligevel
blot den mindste Del af de nævnte tuede, lyngbevoxede
Strækninger. Disse optage for den langt overvejende Del de store, flade,
lavlændte Vidder, der allevegne paa Jæderen brede sig ud mellem
de førnævnte Rygge og Højdedrag, og som almindeligvis have en
myrlændt Karakter, idet Undergrunden her næsten overalt er dækket
af et tykkere eller tyndere Lag af Brændtørv, hvis øverste Flo det
nævnte tuede Lyngteppe udgjør. Lyngen, der overalt paa disse
Kanter næsten lige saa meget bestaar af den for Vestlandet
karakteristiske Klokkelyng (erica tetralix) med sine smukke lyserøde, tæt
sammenhobede Klokkeblomster, som af den almindelige Røslyng
(calluna vulgaris), saaledes at man neppe bemærker en eneste Tue,
hvor ikke begge disse Arter voxe i Forening, er paa disse
Strækninger gjerne ogsaa mere almindeligt blandet med forskjellige andre
Planter, blandt hvilke som de hyppigste maa nævnes den paa visse
Steder i Mængde forekommende vellugtende Pors (myrica gale),
Kræklingen samt den lille vakre, liljeformede, ligeledes Kystegnene
og Vestlandet fortrinsvis tilhørende gulblomstrede narthecium
ossifragum, der i Særdeleshed voxer hyppigt paa de mere fugtige og
græslændte Steder af de heromhandlede Lyngmyre.

Disse flade Lyngmarker gaa mangesteds over i de store, vaade
Myrer, hvor Lyngdækket afløses af egentlige Myr- og Sumpvæxter,
og som i Modsætning til Tørvgrunden, der altid er fast at gaa paa,
almindeligvis ere saa bløde og moradsige, at man blot med den
største Forsigtighed kan vandre omkring i dem. Saadanne
Blødmyrer ere, forsaavidt de ikke skylde igjengroede Kjærn eller Dele
af større Indsøer sin Oprindelse og saaledes danne de saakaldte
Hængemoser, der ligeledes ere almindelige paa Jæderen, i Særdeleshed
opstaaede paa de for Tørven ved dennes Udgravning blottede
Strækninger, hvor de over store Vidder vexle med gjenstaaende Bænke
af den faste Tørvmasse. De ere nærmest at betragte som
Begyndelsen til en ny Tørvdannelse, hvormed det imidlertid gaar saa yderst
langsomt, at de rimeligvis allesammen ville være udvejtede og
forvandlede til Ager og Eng, længe forinden de paany kunne benyttes
til Tørvskjær.

*

Stavanger.<footnote>Norsk Folkeblad 1867, S. 104.</footnote>

*

Stavanger By er gammel og alvorlig, uden dog at være
ærværdig; den er raskt opblomstrende, uden dog at være moderne.
Det første Indtryk, man faar af Byen, har intet tilfælles med en
800 Aar gammel Bys pietetsindgydende Affældighed; man spejder
forgjæves efter en eller anden Ruin fra Fortiden, gamle
Mindesmærker eller middelalderske Gjengangere eller andre Tegn paa
Byens høje Alder. De lyse, jævne, borgerlige Træhuse have en
beskeden Alvorlighed, ingensteds søger Rigdom, Pragt eller Luxus
at prale med sin Lykke eller tiltrække sig de Fremmedes
Opmærksomhed og Beundring; man er blandt Kvækere, Haugianere,
forsigtige Kjøbmænd og vindskibelige Sømænd. Paa Havnen og i
Gaderne er der megen Færdsel, alt tyder paa en driftig og
arbejdsom Befolkning i en raskt opvoxende By, hvor Handel og
Skibsfart er Pulsaaren; men i Modsætning til andre lignende Byers
moderne Jernbanesving og rastløse Maskinmæssighed i et og alt, møder
man her Tarvelighed, Støhed, en vis trofast Betænksomhed i alle
Foretagender.

Kommer man til Byen ad Landevejen over Jæderen, vil man
sikkerlig finde, at Stavangers Vaaben er velvalgt; det viser et
afhugget Træ, der skyder nogle smaa Grene: Jæderens golde Sletter
har man passeret for at betræde Stavangers skovbare og træløse
Klippeegn. Ved et lidet Trip tilvenstre kommer man ind paa
«Kannikets» Grund og staar da ved Bredevandets Strandbred
ligeoverfor Domkirken og Latinskolen. Intet andet Parti af Byen kan
mere passende ved sin stille Ro og sit tause Alvor repræsentere de
højere Interesser: Kirken og Skolen. Stavanger har, mere end de
fleste andre norske Byer, omfattet disse Ting med dyb Interesse;
Befolkningen udmærker sig i det Hele taget ved megen Religiøsitet
og en alvorlig Sindsretning. Den rette Grændse har været naaet,
men kun sjelden overskredet; Hykleri og Ufordragelighed, der saa
let spirer frem under lignende Forholde, mærker man lidet til;
Religionens Sandheder have hos Befolkningen slaaet dybe Rødder
uden at fremlokke de Udvæxter, der bære Frugt i Sektervæsen og
religiøs Vanvid. Har man end undertiden frygtet for, at sygelig
Overdrivelse og religiøs Fanatisme skulde fremavles af den
stavangerske Befolknings ensidige Aandsretning, saa har man
dog hidtil i det store taget kunnet glæde sig ved, at de
rette Grændser for et sundt, kristeligt Aandsliv ikke have været
synderlig truede. Grunden til den religiøse Vækkelse paa den
ene og til det prisværdige Maadehold paa den anden Side turde
søges i Befolkningen praktiske Bedrift og Distriktets vigtigste
Næringskilder; fra Havet har Stavanger hentet al sin Velstand, og
til Havet har det igjen betroet sin Formue; hvad et usikkert og
højst variabelt Vaarsildfiskeri kaster af sig, nedlægges som Kapital
i en stor Handelsflaade, for paany at betroes til Havets Lykkespil.
Var Befolkningen mindre stø og sindig, vilde den let forfalde til
Svindleri og Letsindighed, ved saaledes at skulle stole paa det
lunefulde Hav; men Befolkningen er rolig og betænksom og bliver
derfor religiøs.

«Byen er bygget paa Sildeben» er et Ord, der passer godt
paa Stavanger, skjønt det er sagt om Amsterdam. Ved
Aarhundredets Begyndelse var Stavanger en ubetydelig By med lidt
over 2000 Mennesker, der i en lang Række af Aar forgjæves
havde ventet paa Vaarsildens Tilbagekomst til Kysten. Mangelen
paa Sild udarmede Byen og formindskede Indbyggerantallet. Da
Fiskeriet atter slog til, voxede Byen i Magt og Velvære. Efter
henved 800 Aars Bestaaen dels med, dels uden Sildefiske havde
Stavanger kun naaet op til 2,300 Indbyggere, men efter blot 26
Aars stadige Sildefiske var Folkemængden mere end fordoblet.
Vedvarende gode Aar for Sildefisket har fremdeles haft samme
Indflydelse, saa at Byen nu tæller 16,647 Mennesker; dens
skatteydende Borgere antages at eje en Formue af 4 ½ Mill. Spd., og dens
Bygningers Assurancesum gaar op til nær 2 Mill. Spd.

En saadan rask, jævn og sikker Tilvæxt i Folkemængden er
ikke tilfældig og skyldes ikke udelukkende det tilfældige gode
Sildefiskeri; denne Byens Udvikling har en bedre og solidere
Grundvold og maa tilskrives Befolkningens Dygtighed, Flid og
Sparsommelighed i hvad der danner Byens Hovednæringsveje. Flere af
Norges Byer have været i samme lykkelige Stilling som Stavanger,
idet en enkelt Næringsvej, hvormed Befolkningen især var
sysselsat, pludselig har taget et mægtigt Opsving, men neppe har nogen
anden By nydt en saa sund Væxt og skabt sig en saa jævn
Velstand, som nu maa siges at være Tilfældet med Stavanger. For
30 Aar siden var Stavanger en meget mindre By end Kristiansand
og Drammen; den er nu ikke alene større end disse, men synes
ogsaa at være paaveje til at indhente Throndhjem, baade hvad
Handel, Velstand og Folkemængde angaar; med Hensyn til
Skibsrhederi er den forlængst langt forbi Throndhjem. Med
Kristiansand har Stavanger i sin Tid haft en skarp Strid, og den faderlige
Regering søgte ved et Magtsprog at fremtvinge Kristiansands Sejer;
Stavanger blev nemlig berøvet sine Kjøbstadsrettigheder til Gunst
for Kristiansand, og Biskop, Stiftamtmand og den lærde Skole
fulgte med i Kjøbet. Hensigten opnaaedes ikke, og 1690, eller
kun efter 6 Aars Forløb fik Byen sine Privilegier tilbage, og først
mer end 100 Aar senere tog Stavanger det mægtige Opsving, som
det endnu synes at nyde godt af.

Det er fra de rige Sildefiskerier,<footnote>I de senere Aar have disse dog begyndt at slaa fejl igjen.</footnote> at Stavanger har hentet
Kapitaler til sin store og prægtige Handelsflaade, der endog kappes
med Bergensernes vakreste Klippere og udgjør 24,000 Kom.-Læster.
Allerede meget tidlig begyndte Stavangers Handelsstand at indse,
at det var for voveligt at sætte al sin Formue i Sildespekulationer;
derfor kastede den sig med Iver og Held paa Skibsrhederi og
fulgte mere Bergens end Østlandets Exempel i Skibes Anskaffelse.
En talrig Skare af mindre Fartøjer er beskjæftiget med Sildeførsel
og Fragtfart med Korn, medens mange af de større Skibe føre
Korn fra det sorte Hav og Salt fra Middelhavet samt Stenkul did
tilbage. Stavangers direkte Handel er ikke meget udstrakt eller
omfattende, den er samlet om to—tre Varesorter: Sild, Korn og
Salt; andre Varer indføres dels over Bergen, men fornemmelig over
Kristiania; disse Byer ere ogsaa Stavangers vigtigste Pengemarked.

*


Ryfylke.<footnote>Illustreret Nyhedsblad 1866, S. 74.</footnote>

*

De to Stifter Kristiansand og Bergen forekomme mig som to
Søstre, der ligne hinanden, men hvoraf den ene, netop paa Grund
af denne Lighed, stilles ganske i Skyggen af den anden. Den
storartede Skjønhed med de imponerende Træk har alle Slags
Beundrere, Turister, Malere, Digtere, for sine Fødder, medens ingen
husker eller har Hjerte og Øje for stakkels Askelad. Dog en Ven
har den, som ikke glemmer den, og det er Vaaren. Den glemmer
ingen. For den er intet Strøg for usselt, intet Sted for fattigt.
Lige villig, lige venlig kommer den med Glæde og Liv, Jubeltoner
og Farvepragt til Jordens ensomste og tarveligste Kroge som til
de rige, fornemme Egne. Og da skulde du se, hvorledes Naturen
efter den lange, taagede Vinter leger sig, bygger Lysthuse og
Dukkestuer i det lune, milde Klima, alt saa smaat, saa smaat, men
hvor yndigt! — det sirligste Filigransarbejde, det fineste Broderi.
Kom blot og tit ind i denne Dal, hvor Solstraalerne glide som
gjennem en halvaaben Dør paaskraa ind mellem de hvidstammede
Birke, strejfe Mostæppets fine Væv, sprede sig over Violerne og
Hanekammene paa Skrænten og lægge sit gyldne Skjær over
Kaprifoliumbuskene, hvis Duft strømmer dig imøde. Humlen summer
og koser sig i denne Rigdom, Maaltrosten slaar sine klare Toner
fra Trætoppene til Havets dumpe, regelmæssige Bas fra Stranden
nedenfor.

Har du Lyst at være med, saa ligger min Baad ved Bryggen
og venter. Der er tre Mand i Skyds, som Skik og Brug er paa
denne Kant. Thi lig Fiskerne og Fiskene undgaar jeg helst
Dampbaaden, «det Styggabejst», «det Ubejst», naar jeg kan komme
frem paa den gamle, kristelige Maade. Mine Folk «Pir» eller
«Per», hvad du vil paa Stavangersk, «Ræsmys» og «Jesp» (Jesper),
der med Rette anse Søvn og Hvile for et stort jordisk Gode, have
redet et indbydende Leje til mig af grønne Kviste, duftende Hø
og mit Rejsetøj. Klokken er «aade»; bag os ligger agtværdige,
gamle Stavanger, endnu iført sin Morgendragt af Netteldug, og
foran os ere endnu Rullegardinerne nede. Smaa Klatter af Damp
og Taage hænge rundt mellem Stene og Trær, og imellem dem
skyde sig Glimt af den frembrydende Morgensol, saa man synes at
se om sig talrige Bivouakilde, tændte til Soldaternes Morgenkaffe.

Og nu ruller Taagen sig ud mod Havet. Holme og Stene
stikke Hovederne op, Landet viser sine Omrids og begynder at
ryge og tørre. Hvor jeg kan unde disse Bjergrygge og Aase at
blive varme til Skindet, der de ligge saa tunge og lave og lange
som størknede Bølger eller sovende Sødyr, hvoraf et og andet
ungdommeligt nysgjerrigt stikker Hovedet op, men saa strax putter
det ned igjen bag de andres Ryg. Jeg synes, jeg ser dem vaagne
og gabe og strække sig og sove ind igjen. Tunge og dorske se
de ud, og ulige ere de, det er vist, hine lysvaagne, knejsende
Kjæmper derhenne, der stolt kaste Snekappen over Skulderen og
skue med Kongeblik ud over Dalen, hvis Beherskere og Beskyttere
de ville være — uden dog at gjøre Nytte; nej, ikke mindste Gran
af Nytte skal nogen faa dem til. Dertil ere de for kaute og stolte,
medens deres vestlandske Brødre, milde og bløde i Hu, lade sig
benytte til alslags, ja selv til Guldgruber, om nogen har Lyst til
at prøve.

Nu titte enkelte Gaarde med sine i Solen blinkende Ruder
frem gjennem Morgentaagen, og mine Skydsfolk udpege dem for
mig og sige mig deres Navne. Det har altid forekommet mig, at
man af Gaardenes Navne i de forskjellige Strøg har kunnet danne
sig en Forestilling om Karakteren af Fjeldene eller af de Folk, som
bo paa dem eller i deres Nærhed. Saaledes have vi i Valders
Vælta, Rulla og Trilla paa Oleberg; her er altsaa ikke saa brat
som i Bergensstift, hvor Beboerne ofte «bære Livet sit i imse kar
hand» udenfor deres Stuedør. Der have vi da ogsaa Hengjesteg,
Otta Bringja, Ørnebu og utallige Djup og Stup. Men her i
Ryfylke er det Ryggen, Krakken, Gofastolen, som tyde paa al mulig
Magelighed, — Klypa, Øglebu og et Par Navne, som jeg har
Fornøjelse af at nævne for deres poetiske Klang, nemlig
Fagertun, Elfarvik, Onarhejm og Valen, de to sidste paa Grændsen af
Bergensstift. I de industridrivende Bygder have vi jo Sultestad,
Belgum, Hovelsrud, Lærredstvæt, Grisebu, Hønen, Klattevold,
Grødheim, hvilke alle, hvis jeg ikke tager Fejl af Betydningen,
vidne mere om Flid end om egentlig Smag.

Jeg fik Tid nok til at anstille disse Betragtninger, medens jeg
Time efter Time laa og stirrede paa de samme Landformationer;
thi idag vilde «han ikke ro». Vind og Strøm vare imod, saa
Folkene tidt og ofte maatte hvile paa Aarerne for at tørre Sveden
af Panden og drikke Vand. Ja, saa som de kunde gjøre begge
Dele!

Jeg lider godt disse blide Stavangere og disse polerede smaa
Ryger i deres store Træsko, med deres store Nøjsomhed og
Tarvelighed; jeg lider godt deres lune, monotone Sprog i Takt med de
langsomt skvulpende Bølger, deres sejge, udholdende Taalmodighed,
den de have lært i Omgang med deres Fjelde og Fjordbugter og
af — Hans Nielsen Hauge. Hvor Menneskene ere overladte saa
at sige til Naturens Paavirkning, blive de en næsten lige saa tro
Gjengivelse af denne, som Nøddemarken og Kaalormen ere det af
deres Hylstere. Derfor maa ogsaa Kystboerne, til hvem Havet
paa sine stærke Arme bærer Kulturen lige ind i Døren, staa højt
over Fjeldfolket. Det ser man da ogsaa paa de sværtvoxne
Sætersdøler og Thelebønder, som i sine korte Trøjer og langlivede
Buxer og med Piben i Munden komme herned for at søge Arbejde,
men fortære sin lille Fortjeneste i Brændevin og tjærestærk Kaffe,
uagtet de, som de fortælle, have «Kjærring og fem eller sjau eller
ni Bodn, som sidde hime og sulte». Derfor kalder ogsaa
Vestlændingen dem «de store, vilde Austmenner» — og denne
Høflighed gjengjælder da «de Vilde» med: «Vi ville heller, naar galt er,
være fulde end fule, heller Drikkar end Læsar.»

En gammel Fisker i sin Baad laa i vor Vej. Havde det
været lidt dunkelt i Vejret, kunde vi gjerne have taget ham for en
Fjeldformation, saa graa og gammel og udslidt var baade han og
Baaden. «Fisk? Gamlen!» raabte den geskjæftige Per. Det likte
ikke den Gamle. «Eg inkje avlet Livet idag; fins inkje mejre
Raat i Sjøen.» «Hvorfor det?» spurgte Per igjen. «Inkje Fre at
faa for al Slags Styggadom.» Det fik Per paa sin Tallerken,
smadskede de to andre. Hvad nu Grunden er, saa klages her altid
paa Fisken, og vist er det, at naar undtages i Vaar- og
Sommerfisket, spises der neppe noget andet Sted saa lidet Fisk som langs
disse Søkyster.

Den gamle Mands Bedrift havde nok heller ikke gjort ham
rig. Nogle store Stene paa Stranden vare hans Baadnøst og en
Kasse saa stor som et gammeldags Slagbord hans Hus. Men
Lyngen groede frisk og grøn derover, og oppe paa en Sten havde
han lavet sig en Potetesager, hvis skinnende Hvide, Violette og
Grønne straalede som den livligste Emaille mellem Ur og Mos.

Mine Folk haabede hele Tiden paa, at Vinden skulde springe
frem bag dette — og dette — og dette Næs og hjælpe fremad ved
at fylde vore Sejl; men den sidste lille Skypose forsvandt fra Himlen,
hvor Solen idag vilde herske alene. Nu stod den op i al sin
Majestæt, lyste og varmede og befalede almægtig og kjærlig, at
alt Levende skulde komme frem og fryde sig ved Tilværelsen. Og
strax yrte det og kryede det, og dandsede og legede, jublede og
fløjtede og skreg det af Glæde i Luft, i Hav og paa Land. Alle
Slags Fiske gjorde utallige Spræt og Svingninger op over
Havfladen og krusede med Ringe i Ringe dens klare Spejl. Niserne
boltrede sig ude i det aabne Hav, viste os deres sorte Rygge ligesom
Hjul hist og her paa Overfladen og kastede Straalerne derfra højt
i Vejret. Sælhundene glyttede nysgjerrigt op med de vaade
Ansigter mellem Stenene paa Stranden, gjemte sig og saa op igjen.
Men Heden har overmandet Hejren; den sidder paa et Ben og sover
under Bergnabben og flyver tungt og kluntet op ved den Uro,
som Pladsket af vore Aarer voldte den. Vildanden svømmer med
sine sexten Smaa om sig stille ind i Bugten, hvor Aaen lister sig
ud i Orekrattets Skygge, hvor Løvet staar i lyse og mørke Grupper
langs det smale Vasdrag. Ubeskrivelig Lyst havde jeg havt til at
forstyrre den yndige Ro derinde, saameget mere som jeg havde en
Følelse i mine Leder, som om de vare sammensatte med
Knappenaale, men mine Folk, hvem jeg forklarede dette, forsikrede: «Det
var betydelige (det kunde være sandt); de vare saa fornøjede (meget
leje, bedrøvede), jeg maatte være taalige; jeg kunde ikke komme
iland uden at svømme». Og saa var jeg taalig og saa paa Kari
og Martha, som fyldte Luften med deres Uro og Prat — Kari og
Martha ere Navne paa Skjærer og Kraaker og Fruentimmer hele
Kysten rundt — og paa Maagerne, som hæst skrigende omflagrede
den nøgne Pynt, og paa den søde lille Terne, der med sin
utrættelige Tilbeder efter sig skyder langt ud paa Søen og snapper en
ulykkelig Sild, der har forraadt Slægt og Venner ved at vise
Fiskeren, hvor han skal sætte sin Not. En nyttig Ting for os er
altsaa denne smukke, pyntede Terne med sit gule Næb, sin sorte
Silkehue paa den yndige Nakke, sine lyseblaa Tegninger paa
Vingerne, den koket kløftede Hale og de fine, smukke, røde Ben.

Ud paa Dagen passerede vi Finnø, hvis smukke Forside ligner
et Kanavabroderi. Vaargrønne Agre, Træer i Buketter, hvide og
røde Huse med blaa Røg i de smaa Piber laa rundt i
blomsterstrøede Enge med Søen foran og Skoven bagenfor og straalende
Ungdom og Sundhed i alt. I Syd stak Rennesø sin graa Top frem
og mindede om det Oldtids gjæve Hoved, som her maatte falde.
Saa var der Stjernerøerne, smaa, dejlige, frugtbare Sjølunde. Skulde
vi gjøre en Afstikker til en af disse Pleiader og besøge Øens
Ejermand, den anseede H.? At gjøre hans Bekjendtskab er som at
læse, saa forekommer det mig, et Blad i vore Sagaer. Det er
Njaal Torgejrsøn eller Erling Skjalgsøn eller vel endog Haakon
Jarls Skikkelse, der staar for dig i den vakre Gamlingen med
Sjælens Adel i hvert Træk. Men nu er den kraftige Gubbe
vejrslidt og malmgraa som et Sømærke; dog blinke endnu Øjnene klart
som Lyset i et Fyrtaarn — uroligt spejdende, søgende efter nogen,
som kan hjælpes. Hvormange Mennesker H. i sin selvpaatagne
Lodsbestilling har reddet fra Døden i Bølgerne, har han neppe
nogen Greje paa; men man hører snart, han er mere hjemme paa
det oprørte Hav end i sin Dagligstue, og ved Raad for alt, hvad
der indtræffer paa Vand, ja paa Land og i Luften med. Du kan
faa lære at finde frem Tyvekoster og Tyve og straffe
Ugjerningsmændene; thi i lang Tid var H. eneste Øvrighed og Politimester i
en vid Omkreds, og straffede og belønnede efter selvgivne Love,
saa der stod stort Ry af hans Magt og Klogskab rundt omkring.
Han er en meget god og gavnmild Fader mod sine trængende
Naboer og studerer paa sine gamle Dage flittigt i Bibelen. Den
syntes han nu før, at han ikke stort behøvede; han stolede paa
egen Kraft og Forstand, men dem stoler han ikke mere saa vist
paa. Et andet Lys er tændt i hans Sjæl, og den gamle Sømand
søger sin Havn i ham, som gik paa Søen og tæmmede den
oprørte Bølge.

*


Røldal

<small>(Af O. N. <sp>Løber</sp>g.)</small><footnote>Aftenbladet for 1868, Nr. 49. — Se ogsaa L. Daae, Norske Bygdesagn,
Kristiania 1870, S. 8—14.</footnote>

*

Hvem har i vore Dage ikke hørt tale om Røldal? Hvem kjender
ikke, idetmindste af Omtale, denne underlige Nedsænkning midt
imellem Højfjeldene, hvor den ligger som en af Røldalsvandet halv
fyldt Kjæmpegryde, rundt omgiven af Fjeldmasser og beboet af et
eget Folkefærd, som i den senere Tid desværre altfor ofte har
draget Opmærksomheden hen paa sig? I de gode gamle Dage, i
Kristian den Syvendes og hans Forfædres Tider, da vi endnu ikke
havde Fattiglove eller disse lidet benyttedes, da en af Misvæxt
rammet Bygd kun var henvist til sig selv og sit Barkebrød og højt
taget til nærmeste Nabobygders Goddædighed, vidste man lidet eller
intet om Røldal udenfor de nærmeste Sogne i Ryfylke, Hardanger
og Øvre Thelemarken, med hvilke Bygden paa en eller anden Maade
stod i Forbindelse, og paa hvilke de nødlidende Røldøler derfor
syntes at have et Krav paa Hjælp, naar de ikke længere kunde
hjælpe sig selv. Og da maatte disse hjælpe, enten de vilde eller
ikke. De mere Bemidlede fik Laan, især i Kornvarer, vistnok i
dyre Domme, men de bleve dog reddede. De Fattige droge skarevis
omkring paa Tiggeri i de nærmeste Bygder, og Navnet Røldøl var
nok til at aabne dem baade Hjerte og Haand, saa tung Byrden end
ofte kunde synes i den snevre Kreds, til hvilken de i sin
Terminering indskrænkede sig. Thi for Røldals faa Beboere var Verden i
den Tid ingen vid Verden. De fleste af dem kjendte meget lidet
af den uden netop de Bygdelag, som umiddelbart stødte op til deres
Dal, og faa af dem havde været udenfor dennes Grændser. Lige
saa lidt kom Udenverdenens Beboere til dem, med Undtagelse af de
handelsdrivende Hardangere, og der levede gamle Folk, som aldrig
havde set en «Kjolefant». «Han Far sjöl» regnedes ikke til denne
Klasse, og «Skrivaren» og «Futen» forvildede sig ingensinde op
til Røldal. Tiltrængtes disses Bistand, maatte den søges paa Thinget
i Odde. Om Røldølerne i den Tid «tjente Kongen», er ikke saa
ganske afgjort. I ethvert Fald foregik Mandtalstegningen da, som
længe bagefter, nede i Suldal; thi der gik en lang Række af Aar
hen, endog i vore Dage, førend en Officer paa Embedsvegne havde
sat sin Fod i Røldal. Siden hin Tid, da Røldølerne vare indskrænkede
til sig selv alene og de nærmest omliggende Sogne, ere Forholdene
meget forandrede. Folkemængden er tiltagen og Fattigdommen
med den; thi Bygden er aldeles overbefolket og kan ikke brødføde
sig selv, og Røldølerne ere saa fastgroede til sin Dal, at de synes
ikke at kunne leve og aande andre Steder, selv om man bød dem
nok saa gode Vilkaar. Derfor ser man dem ogsaa stedse at vende
tilbage til sine smaa og usle Hytter, naar de paa sine
Tiggerudflugter have samlet sig saa meget, at de en Stund kunne friste
Livet. Men nu ere Nabobygderne blevne dem for trange. Disse
kunne ikke længere finde sig i den store Beskatning af en fremmed
Kommunes Fattige, og de ville det heller ikke; thi ogsaa med
Fattigplejen er der i den senere Tid foregaaet en gjennemgribende
Forandring, idet den ikke længere er en kristelig Barmhjertighedssag,
men en Kommunesag, og den Fattige ikke længere behøver at
trygle om Hjælp, men kan fordre den med Loven i Haanden.
Dette har i Røldal havt den Virkning, at de Trængende først have
udnyttet den Smule Evne til at hjælpe, som har været paa enkelte
Hænder i Sognet, til det alleryderste, og dernæst krævet den
manglende Understøttelse af vedkommende Amtskommune, og, naar
ogsaa denne er befunden utilstrækkelig, ved Opfordringer til Bistand
hele Landet rundt søgt at erstatte det manglende. Paa denne Maade
er Røldal desværre bleven altfor bekjendt ogsaa længere omkring
end i de nærmeste Bygder, hvem Sognets Fattige i lange Rækker
af Aar have været en sand Hjemsøgelse, og sandsynligvis vil der
gaa lang Tid hen, om denne nogensinde kommer, inden Røldal
kan hjælpe sig uden fremmed Bistand. Det er ialtfald fornødent,
om saa skal ske, at der foregaar en Omskiftelse i alle de Forhold,
hvorunder Befolkningen deroppe for Tiden frister sin elendige
Tilværelse.

Men saaledes har det ikke altid været i Røldal. Ogsaa denne
afsidesliggende Egn har engang havt sin gyldne Tid, da alt var
Velstand og Herlighed, og da Fremmede her skarevis strømmede
sammen. For at forstaa dette, er det nødvendigt at kaste et Blik
tilbage paa Røldals Fortid.

Naar denne besynderlige, afsidesliggende og af Højfjelde paa
alle Sider indesluttede Dal først er bleven bebygget, mangler man
enhver Underretning om. Den nævnes allerede langt tilbage i Tiden
og hed da Røjringjadal. Man skulde neppe tro, at nogen frivillig
har fordømt sig til at opslaa sin Bolig paa et Sted, saa ugjæstmildt
og lidet indbydende, som Røldal maa have været, da dens første
Bebyggelse foregik. Langt hellere kunde man falde paa, at
Skovgangsmænd og Rømlinger have været Dalens første Beboere, og at
de her have fristet det Liv, som var dem negtet at føre i det Samfund,
hvor de egentlig hørte hjemme. Ser man hen til den Folkestamme,
som for Tiden udgjør Røldals Befolkning, og hvori lidet fremmed
Blod hele Aarhundreder igjennem er indpodet, skulde man helst
gjætte paa, at Stamfædrene have været bortrømte Trælle, maaske
hærtagne Mænd og Kvinder af et fremmed Folk eller disses
Efterkommere; thi Røldals Befolkning er en ganske anden Typus, som saa
aldeles skiller sig fra de omliggende Bygders, at man blandt hundrede
Mænd med Letled kan udpege de enkelte Røldøler. De ere alle
sort- eller mørkhaarede, hellere under end over Middelhøjde,
undersætsige, firskaarne og stærke, af mørk Ansigtsfarve, med temmelig
skarpe Træk og med paafaldende sydlandsk Præg. Røldals beboede
Del ligger nu paa Nordsiden af det en Mil lange Røldalsvand og
paa sammes indre, østlige Side, hvor Hovedbygden findes. Der
ligger Kirken, og der strækker sig en vakker og tætbeboet Bygd
op igjennem Dalen fra Vandet til Sognets øverste og maaske bedste
Gaard Horda. Dalen er nu aldeles blottet for Furuskov og har i
den lille Løvskov, som findes, saa knapt et Forraad paa
Brændefang, at dermed maa omgaas med den yderste Sparsomhed, og
sandsynligvis ligger ikke den Tid fjern, at der vil indtræde en
fuldstændig Mangel, da den stedse voxende Folkemængde har et stedse
stigende Krav, og da vil ny Nød blive at bære af Røldals Beboere.
I gamle Dage har det ogsaa i den Henseende været anderledes.
Dalen har været tæt bevoxet med Furuskov.

Hvor lang Tid efter Dalens Bebyggelse Kirken er opført, er
umuligt at komme efter. Længere tilbage end til Slutningen af det
12te eller Begyndelsen af det 13de Aarhundrede kan Kirken neppe
henføres. Heller ikke lader det sig bestemme, naar denne Kirke
begyndte at komme i Ry for Hellighed, og hvor tidligt den katholske
Gejstlighed forstod at drage Valfartende fra hele det Vestenfjeldske
til denne afsides liggende Fjelddal. Om Munke og Munkevæsen
tier Sagnet, men paa en rig og talrig Klerus ved den lille, men
rige Kirke henpege alle de Levninger, som endnu haves tilbage fra
denne Røldals Velmagtstid, saavel i efterladte Rester fra
Katholicismens Dage — og disse strakte sig her langt længere ned end
til Reformationen — som i hvad Sagnet har bevaret om disse Tider.
Røldals Kirke — vi tale her og senere om den, som den var for
henved et Snes Aar siden, før den blev paabygget og forandret —
er eller vel rettere var en Lovekirke, det vil sige en Kirke, til
hvilken der gjordes Løfter og skjænkedes Gaver i Haab om
Bønhørelse i Nød og Sorg. Der valfartedes til den af Pilgrime fra
det vestenfjeldske Norge og fra Thelemarkens Dalfører hele Aaret
igjennem, dels af Syge og Sørgende, som selv kunde møde frem,
dels af de Syges Stedfortrædere, som havde at føre tilbage med
sig Helsebod og Trøst for Liv og Sjæl. Der gjordes Løfter til
den i store overhængende Ulykker, i Ildebrandstilfælde, i Havsnød,
i Barnsnød og i mange andre Tilfælde; der lovedes til den for
Opfyldelse af eftertragtede Goder, for heldig Hjemkomst efter farlig
Rejse, for Sejer i Kamp, for Erholdelse af Livsarving og for meget
andet; der indkom Gaver fra alle Kanter af Taknemmelighed for
Held i vanskelige Foretagender, for uforudseet tilflydte Goder, for
overstanden Sygdom, for vunden Kjærlighed, for mættet Hævn,
og utrolige Rigdomme strømmede sammen, hvorved ikke alene en
talrig Gejstlighed havde sit rigelige Udkomme og Kostbarheder
opdyngedes, men som ogsaa paa mange forskjellige Maader kom
Bygden til gode.

Kirken i sig selv er en saare liden Stavekirke, hvis ubetydelige
Dimensioner vidne om, hvor liden Menigheden var i den Tid, den
byggedes, og af dens Lidenhed har man vel ogsaa Lov til at slutte,
at der fra først af neppe var tænkt paa, at den nogensinde skulde
naa sit fremtidige Ry og trække til sig Pilgrime i den Mængde,
som senere blev Tilfældet. Den bestod af Skib og Kor, alt i
Spidsbuestil, med smagfulde Udskjæringer og rigt udstyrede, med
Undtagelse af de Karrikaturmalerier, som vansirede Væggene,
Vrængebilleder fra den sidste Halvdel af det 17de Aarhundrede, hvoraf de
mest fremtrædende var en David og Goliath i røde Kjoler og
Allongeparykker, en Samson i lignende Antræk, sønderrivende en
kronet Løve osv. Naar der tales om Røldals Kirke som en
Lovekirke, da er det egentlig ikke — som flere andre Steder er
Tilfældet — selve Kirken, hvis Hellighed dette er at tilskrive, men i
Lighed med, hvad der finder Sted ved mange andre af de katholske
Kirker, er det et undergjørende Billede, man har at takke for
Kirkens Ry. Dette er et særdeles smukt, emailleret Kristusbillede
i Legemsstørrelse, forestillende den tornekronede, korsfæstede Frelser,
saa skjønt udført i stenhaard Eg, at det vilde gjøre den største
Billedhugger Ære. Til dette Billede knytter der sig følgende
Legende.

Meget langt oppe i Tiden laa en Dag en fattig Fisker i sin
Baad ude paa Korsfjorden — uvist om det var den bergenske Fjord
af dette Navn eller Korsfjorden i det nordlige Ryfylke. Det var
en varm, vakker Sommerdag og blikstille, som det ogsaa maatte
være for at lokke den gamle og blinde Mand ud; men han laa
længe uden at kjende Nappet. Paa engang fik han et godt Bid,
og ved at rykke raskt til mente han at have faaet en stor Fisk
paa Krogen. Men da han fik Fangsten op i Vandskorpen, kunde
han ikke faa den i Baaden, og ved at føle sig for med Hænderne
mærkede han, at han havde noget ganske andet end en Fisk. Uden
at kunne gjøre sig Rede for, hvad det kunde være, arbejdede han
paa at trække det i Baaden, men forgjæves. Alle hans
Bestræbelser tiltrods vilde det ikke lykkes ham, skjønt Anstrengelsens
Sved flød ned over hans Pande. Med Haanden vilde han tørre
Sveden af Ansigtet, da han med Forbauselse blev var, at han kunde
se. Det første Blik var vendt opad med en inderlig Tak for den
pludselige Helbredelse, og det andet kastede han udenfor Baaden
for at komme efter, hvad han havde paa Krogen. Og der fik han
Øje paa et vidunderlig skjønt Billede af den korsfæstede Frelser,
som hvilede roligt i Søen lige ved Baadens Side. Atter vilde han
som seende forsøge, hvad han som blind ikke havde formaaet, men
han magtede ikke at faa Billedet af Vandet. Da lovede han at
skjænke det til Pryd for sin Sognekirke, om han kunde faa det i
Baaden, men uden Virkning. Han lovede det dernæst til flere andre
Kirker, som stode i Ry for sin Hellighed, til St. Svithuns Kirke i
Stavanger, til Apostelkirken i Bergen, til Fane, Avaldsnes, Mosters
og andre; men Billedet forblev ubevægeligt. Først da han blandt
mange flere nævnte Røldals, til den Tid saa godt som ubekjendte
Kirke, kom der Liv i Billedet, som saagodtsom af sig selv sprang
i Baaden. Den taknemmelige Fisker opfyldte glad sit Løfte, og
ledsaget af et talrigt Følge af troende Venner og Naboer førte han
det undergjørende Kristusbillede til Røldal. Det varede ikke længe,
før det viste sin undergjørende Kraft, og Rygtet om Billedet i
Røldals Kirke spredte sig snart rundt om til alle Kanter og lokkede
først enkelte Troende og siden Pilgrime i skarevis til den fjerne
Dal, som til den Tid havde været saagodtsom ukjendt af den
omliggende Verden. Istedetfor at Kirken før havde havt en eneste
fattig Præst, som delte Menighedens usle Kaar, fik den nu en talrig
Gejstlighed, hvis Hovedsæde var paa Præstegaarden i Kirkens Nærhed,
men som ogsaa havde Filialafdelinger paa Gaardene Saltvold og
Gryting. Lidt efter lidt lagde Kirken sig Jordegods til, og endnu
i vore Dage ligger en Femtedel af hele Røldal under Kirken.

Omkring 1755 hjemfaldt Kirken til Menigheden. Formodentlig
have Brugerne af Kirkens Gods, for ikke at blive skilt ved dette,
overtaget Kirken som Ejendom og til Vedligeholdelse. I deres
Interesse var det, at Valfarterne og Gaverne fremdeles vedbleve, og
saaledes tilsagde Egennytten dem at gjøre alt for at opretholde
Troen paa Kirkens undergjørende Kraft. Deri understøttedes de
kraftigt af den nedarvede Overtro, som ogsaa i flere andre
Retninger har holdt sig oppe i de vestlandske Fjord- og Fjelddistrikter,
og, man kan gjerne lægge til, af de suldalske Sognepræsters
Ligegyldighed for hvad der foregik i det afsidesliggende Røldal; thi der
skulde en alvorlig og kraftig Optræden mod hele det katholske
Uvæsen til for aldeles at rykke det op med Rod. Men Præsterne
kom kun tre Gange om Aaret til Røldal: St. Hans-Tider, sex Uger
efter og Mikkelsdag, og paa disse Tider vare de saa optagne af
ministerielle og egne Forretninger, at der kun levnedes dem faa
Stunder til at undersøge Menighedens aandelige Tilstand. Ubekjendte
kunde de dog ikke være, med hvad der gik i Svang; men de have
formentlig betragtet det Hele som en ærværdig, fra Fædrene
nedarvet Skik, som ikke var værd at røre ved, og maaske have de
heller ikke villet støde Kirkeejerne, Bygdens bedste Mænd, for
Hovedet. Saaledes vedblev Overtroen at blomstre lige indtil vore
Dage. Paa denne Maade gik Tiden hen til Aaret 1835, da
Provstevisitats blev afholdt i Røldals Kirke. En halvudslettet latinsk
Indskrift skrevet med Kridt med den daværende Provsts egen Haand
paa en af Væggene i Koret udviste, at denne havde været i Kirken
1809 eller 1811. Senere havde ingen gejstlig Overøvrighed besøgt
Røldal.

Visitatsen var berammet til fjorten Dage efter St. Hans-Dag,
hvorfor Sognepræsten til den Tid opsatte sit sædvanlige
Midsommerbesøg. Der er knapt med Husrum i Røldal, hvorfor Provsten
blev indkvarteret paa Gaarden Gryting, medens Sognepræsten tog
ind i det sædvanlige Herberge paa Saltvold, Lørdagen før Visitatsen
faldt ind paa St. Hans-Aften efter gammel Stil, 6te Juli, Røldals
største Helg fra ældgamle Tider, den Dag, da Kristusbilledets Kraft
fornemmelig viste sig virksom, og da de fleste Pilgrime plejede at
indfinde sig. Klokken kunde vel være 11 om Aftenen, og Provsten
var netop kommen i Seng, da han med Forundring hørte
Kirkeklokken begynde at ringe. Ved at kaste et Blik ud af Vinduet
blev han i den halvdunkle Sommernat var et stærkt Lysskjær ud
af Kirkens Vinduer. Uden at forstaa, hvad dette havde at betyde,
stod han op, gik ned til Saltvold, hvor han fandt Præsten vaagen,
og begge begave sig nu til Kirken. De fandt Kirkens Skib
indhyllet i Mørke, medens derimod Koret var glimrende oplyst og tæt
opfyldt af Mennesker. Foruden flere Lys rundt omkring i Koret
brændte paa Alteret 6 klare Voxlys, og over den hele Forsamling
hvilede ved det første Skue en vis Højtidelighed, forhøjet ved Nattens
stille Dunkelhed og de Røgskyer, som opstege, dels af Kjerterne
paa Alteret, dels fra den Røgelse, som af og til antændtes i et
gammelt, Kirken tilhørende Røgelseskar. Foruden dem, der befandt
sig i Koret som handlende Personer, fandtes i Kirken som Tilskuere
ingen uden de to Præster, der den hele Tid holdt sig bag i Kirkens
Skib, hvorfra de kunde høre og overse alt, hvad der foregik i Koret.
Efterat en Salme var afsungen, oplæste Forsangeren, en gammel
afskediget Skoleholder, en Prædiken af en Postille. Oplæsningen
foregik med en snøvlende og monoton Stemme, hvorfor den hele
Handling ogsaa lidet syntes at tiltale Forsamlingen, der aabenbart
kjedede sig og viste Længsel efter at komme til Hovedakten af
det Hele. Nogle gabede, enkelte tog sig en Lur, og en halvtosset
Pige fra Hardanger kortede sig og andre Tiden ved at gjøre
alle Slags Grimaser med Ansigtet. Endelig var Oplæsningen
tilende, hvorpaa to af de tilstedeværende Kirkeejere hentede ned fra
dets Plads over Kordøren det ældgamle, hellige Crucifix og satte
det med Ansigtet til Kordøren, lænet op til Alteret, hvor nu det
skjønne Kristusbillede viste sig i fuld Belysning for den tilbedende
Mængde, hvoraf maaske ingen tilforn havde overværet en lignende
Gudstjeneste. Under Afsyngelsen af en Salme gik derpaa de
Valfartende — thi Saadanne vare alle de Tilstedeværende paa
Skoleholderen og Kirkeejerne nær — en efter en op til Alteret, hvor
de med en Linklud tørrede Sveden af Billedets Pande og Ansigt
og derefter med stor Omhyggelighed gjemte den fugtige Klud.
«Hver St. Hans-Nat sveder Billedet» nemlig, og denne Sved er
Helsebod for alle Brøst, enten saa den Troende personlig søger denne,
eller den af den Lidende hentes ved en lejet Stedfortræder. At
der paa det haarde Billedes Ansigt i den kjølige Nat kaster sig
Dug, naar saa mange Mennesker ere tilstede, tilskrives selvfølgelig
af de Valfartende, som nu selv faa Syn for Sagen, kun Billedets
guddommelige Egenskab og hjælper dem til Bestyrkelse i Troen
paa dets Bistand. Efterat alle havde faaet sin Part af den dyrebare
Sved, fulgte Slutningsscenen, for Kirkeejerne dog den fornemste
Del af den natlige Handling og den, der rimeligvis væsentlig har
bidraget til at opretholde Troen paa Billedets undergjørende Kraft
lige til vore Dage. Billedet blev atter ærefrygtsfuldt taget fra
Alteret og ophængt over Kordøren, og paa dets Plads stillede sig
en af Kirkeejerne; den gamle Offer-Salme «Al den ganske
Kristenhed» intoneredes, og de Valfartende gik op «til Offers». Offerets
Størrelse afhang af de Valfartendes Formue og Stilling i Livet og
rimeligvis ogsaa af Styrken af deres Tro; men at der ved denne
Lejlighed ikke kom saa ganske lidet ind, kan sluttes af, at der var
dem, som lagde indtil 10 Spd. paa Alteret; i det Hele var der en
14—16 Ofrende. Efter Ofringen sang man endnu et kort Vers,
hvorpaa Forsamlingen skyndsomt brød op. Kommen ud af
Kirkedøren greb hver sin der eftersatte Stav og begav sig saa hurtigt
som muligt paa Vandring; thi «Pilgrimene maatte ikke komme til
Bygden, før Sol gik ned, og være ude af den, før Sol gik op», en
klogt beregnet Bestemmelse, skjønt ikke hjemmehørende i de ældste
Tider, men rimeligvis skrivende sig fra den senere Tid, da Vantroen
havde faaet Indpas i selve Bygden, og kun Kirkeejernes
Beregninger vedligeholdt Troen blandt fjernere Boende. Disse Troende
maatte da ikke indlade sig i nogen Samtale med selve Røldals
Beboere, for at deres Tro ikke skulde svækkes. Dette var den
sidste af de saa højt priste natlige Gudstjenester i Røldals Kirke.
Visitator traf saadanne Foranstaltninger, at de fra den Tid af ganske
hørte op. Men om dermed Troen paa Billedets Underkraft og paa
Kirken som Lovekirke er udryddet overalt omkring i Bygderne,
er et stort Spørgsmaal. Saameget er ialtfald vist, at endnu Aar
bagefter indsendtes der fra flere Steder Gaver til Kirken, dels til
Kirkeejerne, dels gjennem Suldals Præst. I selve Røldal er, som
før bemærket, Troen forlængst uddød.

Vi have længe opholdt os ved Røldals svundne Herlighed og
dens Kirkes og Gudebilledes Glands. Der er mindre at sige om
Bygden, saadan som den nu er. Røldal har nu sin egen Præst
med Tilskud af Oplysningsvæsenets Fond. Bygdens største
Herlighed ere de ypperlige Fjeldbejter, der ikke alene forslaa til dens
eget Behov, men ogsaa yde tilstrækkelige Havnegange for en
Mængde fremmede Kreaturer. Det er især Hardangerne, som have
forstaaet at gjøre sig Fordel af disse Røldals Herligheder. Selv
have Røldølerne ikke Lejlighed til om Vaaren at anskaffe sig
saamange Kreaturer, som der er Rum til i Bejterne. Deraf benytte
Hardangerne sig, og for en billig Penge, eller maaske rettere for
en ringe Afgang i Afdrotten, faa de sine Kreaturer bejtede og
røgtede og hvad der falder af Smør og Ost sig tilbragt. Men ikke
nok dermed. De stedse trængende Røldøler, hvis Trang desuden
har afstumpet den ubehagelige Følelse af at være gjældbunden
opover Ørerne, tage i Smaapluk op hos Hardangerne, hvad de
tiltrænge. Naar nu dette er voxet op til en 12—16 Spd. — i gamle
Dage 10 Spd. — heder det: «Nu skylder du mig et Ku værd».
Dette kan Røldølen ikke benegte. Men saa heder det endvidere:
«altsaa har du at betale mig, hvad en Ko kaster af sig.» Dette er
2—3 Bismerpund Smør og ligesaameget Ost, som altsaa bliver
Renten af den laante Sum. Hvorhen saadan Trafik maa føre, er
let at forstaa.

Røldals Beliggenhed gjør Bygden lidet skikket til Kornavl.
Men det gaar her som saamange andre Steder; man kan ikke
bekvemme sig til at gjøre nogen Forandring i Driftsmaaden og aldeles
give Slip paa den uvisse Korndyrkning for alene at lægge sig efter
Kvægavl. Dette skriver sig vel for en Del fra, at enkelte gode
Aar, naar Høsten er mild, give et særdeles godt Udbytte, men vel
ogsaa fra den Vanskelighed, der er forbunden med at transportere
Kornet lange Veje fra Søen over Fjeldene, hvorved en Tønde Korn
i Røldal gjerne bliver dobbelt saa dyr som i en By.

Tilsidst nogle Ord om det engang saa berygtede Røldals
Marked. Til hvilken Tid dette Marked tog sin Begyndelse, er
indhyllet i Fortidens Mørke. Det har vel, som saa mange andre
Saadanne Stevner, gjort sig selv og skylder vel nærmest den store
Sammenstimling af Mennesker til Røldals Lovekirke sin Tilværelse,
hvad man saameget mere maa antage, som det afholdtes
umiddelbart efter Røldals største Helg, Santhans-Helgen, da de fleste
Fremmede vare forsamlede. Især var det et Hestemarked, og som
saadant ledsaget af al den Svir og Sværm, som et Hestemarked
plejer at føre med sig. Det vedvarede i fulde otte Dage, og i den
Tid samledes her oppe i Fjeldet de ryggesløseste af Ryfylkes,
Hardangers og Thelemarkens Hesteprangere og andet løst Pak,
hvor de da uden Politiopsyn og uden nogensomhelst Kontrol førte
et saa vildt og tøjlesløst Liv med Drik og Dands og Slagsmaal
og al anden Uterlighed, at Røldals Marked snart blev lige saa
berygtet som dens Kirke bekjendt. Foruden de til Kirken valfartende
Pilgrime samledes Ungdommen af begge Kjøn fra de nærmeste
Bygdelag, og ikke alene paa selve Markedspladsen, men rundt hele
Bygden gjenlød der Nat og Dag af deres vilde Sværmen.
Markedspladsen laa ved Røldals vandets indre Ende, men den, som nu
vises denne Plads, skulde have vanskeligt for at tro, at der var
Rum for nogen stor Ansamling af Mennesker; thi den er en Slette,
saa opfyldt af større og mindre Stene, at man knap kan sætte
Foden paa grøn Mark, og at en Hest her kun med Vanskelighed
kan ledes frem. «Aa lel kan du tru, at mangen Dans er snud
paa Fætta her», sagde en ældgammel, men paa Sjæl og Legeme
rørig Mand i Aarene nogle og Tredive til Beretteren, som ytrede
sin Forundring over, at Stedet kunde være benyttet som
Markedsplads, «og», lagde han til, «mangen gild Gamp er her sprængt,
og mangen spræk Kar er her dængt». Han meddelte forskjellige
Hændelser fra sin Barndom og fra endnu tidligere Dage, som
vidnede om den Raskhed og det vilde Liv, som i den Tid førtes,
fornemmelig af «de galne Austmenner», om Slagsmaal og Røveri og
selv om Drab, om Folk, som med mange Penge vare rejste fra
Markedet, og som aldrig vare komne til sit Hjem, samt i
Forbindelse dermed om mistænkelige Personer, som med et vare blevne
rige. Paa Spørgsmaal, om han godt kunde huske den Tid, og om
hvor gammel han var, svarede han, at han var «16 Aar ældre end
den store Flaumen», og at det var i den, Markedspladsen var
bleven oversaaet med Sten. Siden var der ingen, som vilde
overlade noget af sin Jord til saadant Brug, da Bygden følte sig altfor
ulejliget ved det store Uvæsen, som under Markedet øvedes, helst
af «Utmænninger», og da disse endda vilde tage sig tilrette og
drive del vilde Bestyr hvorsomhelst og paa en Maade gjøre den
hele Bygd til Markedsplads, blev Markedet, efter Andragende fra
samtlige Indvaanere, hævet ved kgl. Resolution.

*

Hardanger.<footnote><sp>Fin</sp>n, Turistbref från en resa i Norge sommaren 1875. Sth. 1876. S. 144.</footnote>

*

Paa Kartet over Norge ser man mellem Haugesund og Bergen
en stor Fjord strække sig dybt ind i Landet. I Begyndelsen gaar
denne Fjord i nord-nordostlig Retning, vender sig derpaa
hovedsagelig mod Øst, udsender derefter forskjellige Viker mod Nordost,
og bøjer endelig af næsten lige mod Syd. Det er denne mod Syd
gaaende Vik, Sørfjorden, der i Tidemands og Gudes ligesom endnu
tydeligere i Eckersbergs «Brudefærd», i Wergelands og Munchs Digte
og i Kjerulfs Musik er bleven malet og lovsunget i skjønnere Drag
end nogen anden Bygd i Norden. Forholdsvis faa ere de
Udlændinger, som hidtil har besøgt Sørfjorden, og ingen af dem er vel
kommen did uden højt spændte Forventninger; men jeg troer
alligevel, at ingen har gjæstet denne fortryllende Strand, ingen,
der har havt Øjne at se med og Øren at høre med, uden at have
baaret hjem med sig baade Opfyldelse af hvad han havde haabet
paa, og end mere, baaret hjem med sig et Minde om den fagreste
Natur og et levende Gjenskin af den skjønneste Udvikling, hvortil
hjemlig, ægte nordisk Almue hidtil paa egen, fri, selvstændig Grund
er kommen.

Lad os først kaste et Blik paa den Natur, i hvilken den ægte
Haring-Type lever. Sørfjorden har en Længde af tre og en halv
Mil og en Bredde af en halv. Paa den østre Side af Fjorden hæve
sig, ofte temmelig stejlt, de store Hardangervidders yderste Formure
til en Højde af i Gjennemsnit 3500 til 4000 Fod; paa den vestre
Side rejse sig lige stejlt, men en tusinde Fod højere, de
Fjeldvægge, der omkrandse den store Halvø, hvis Indre helt og holdent
er opfyldt af Folgefondens lige til en Højde af 5300 Fod over
Havet optaarnede, blaagrønne, af og til med Sne dækkede
Ismasser.

De høje og stejle Fjelde, der saaledes paa begge Sider omslutte
Hardangerfjordens ejendommeligt grønhvide Vand, styrte imidlertid
sjelden lodret ned i Bølgerne, men udsende fra sin Fod vakre,
løvskovklædte Skraaninger, duftende Birkelier, som tilsidst løbe langt
ud i Vandet, idet de danne lave, løvrige Odder. Disse Skraaninger
og disse Odder maa regnes blandt de frugtbareste Trakter i Norge,
og Gaardene ligge ogsaa tæt, tæt ved hverandre, uden at dog
Ageren faar ødelægge Engen, eller Opdyrkningen har faaet udslette
Naturens eget fagre Værk. Intetsteds ved jeg at have faaet
Indtrykket af Natur og Mennesker, der trives saa vel tilsammen, som
i Hardanger. Hvad der forhøjer Indtrykket af Løvrighed, samtidig
med at det i høj Grad forøger Jordens Afkastning, er at Engene
overalt langs Sørfjorden ere bevoxede med Æble-, Pære- og
Kirsebærtræer, og det i saadan Udstrækning, at det paa mange Steder
er bestemmende for hele Landskabets Præg, især om Vaaren, naar
alle de store Frugtskove langs Stranden staa i Blomst.

Hæve vi nu vort Øje over disse venlige Skraaninger til de
vældige Fjeldmure, saa byde disse i sit Slags en lige afvexlende
Skjønhed. Snart staa de nøgne, sorte og uden nogen Vegetation,
lig Gjengangere fra Naturens sublime Urmasser, inden endnu et
indre eller ydre Liv havde sprængt deres Stenskal, snart ere de
splittede i Kløfter, Indhuk og Revner, i hvilke Dalens saftige
Grønne har trængt sig ind, eller til hvilke det er klatret op, om
det end har gjældt at storme selve de øverste Tinder, snart igjen
gjennemskjæres de vældige Fjelde fra øverst til nederst af svimlende
høje, smale Fosser, der glitre og skinne saa meget klarere, jo
mørkere selve Fjeldet er, som de smykke. Og disse mangfoldige
Fossefald tørke i Hardanger aldrig ud; thi de have sin Næring fra
de store Sne- og Ismasser, som krone Fjeldenes Toppe og især
paa Sørfjordens Vestside strække vældige Arme af blaa, dybt
søndersprængt Is ned gjennem de øverste Fjeldgab.

Det er vanskeligt at sige, i hvilken Belysning Sørfjorden er
skjønnest. Om Morgenen lyse Torsnuten, Aganuten og alle de
vestlige Fjeldes Skrænter og Ismasser af Dagens første Purpur,
medens de vakre Bygder omkring Kinserviks og Ullensvangs Kirker
endnu ligge i Nattens dybe Skygger; om Aftenen igjen, naar Solen
gaar ned, kaster den, endnu længe efter at Vestsiden er bleven
mørk, over Kanten af Folgefondens Is en glitrende Ildrand, der
spreder sit Gjenskjær over paa Skrikjofossen og alle de andre høje
Fosser paa Fjordens Østside.

*

Brudefærd paa Hardangerfjorden.

<small>(Af A. <sp>Munc</sp>h.)</small>

*

<poem>
Der aander en tindrende Sommerluft
Varmt over Hardangerfjords Vande,
Hvor højt mod Himlen i blaalig Duft
De mægtige Fjelde stande.
Det skinner fra Bræ, det grønnes fra Li,
Sit Helligdagsskrud staar Engen klædt i —
Thi se! over grønklare Bølge
Hjemglider et Brudefølge.

Som en Oldtids Kongedatter saa prud,
Med Guldkrone paa og Skarlagen,
I Stavnen sidder den prægtige Brud,
Saa fager som Fjorden og Dagen.
Lyksalig Brudgommen svinger sin Hat,
Nu fører han hjem sin dyreste Skat
Og ser i de Øjne milde
Sit Liv som et Bryllupsgilde.

Alt risler det lokkende Tonefald
Af Gangar og Slaat over Voven,
Fra Fjeld til Fjeld ruller Bøssens Knald,
Og Glædesraab svare fra Skoven.
Med Brudens Terner drives der Skjemt,
Og Kjøgemesteren har ikke glemt
At fylde ustandselig Kruset
Til Ære for Brudehuset.
</poem>


<poem>
Saa drage de frem med lysteligt Spil
Hen over den blinkende Flade,
Og Baad efter Baad sig slutter dertil
Med Bryllupsgjæster saa glade.
Det blaaner fra Kløft, det skinner fra Bræ,
Det dufter fra blomstrende Abildtræ —
Ærværdig staar Kirken paa Tangen
Og signer med Klokkeklangen.

I dette bævende, flygtige Nu
Før Draaben af Aaren er trillet,
Har Kunsten fæstet med kjærlig Hu
Det hele straalende Billed,
Og løfter det stolt for Verden frem,
At alle kan kjende vort herlige Hjem
Og vide de Eventyr klare,
Som Norges Fjelde bevare.
</poem>

*

Rosendal.

<small>(Af John <sp>Paulse</sp>n.)</small><footnote>Bergensposten, Marts 1875.</footnote>

*

Det var en lys, dejlig Junidag, jeg sejlede fra Skorpen, en stejl
liden Ø med en mærkværdig rig og forskjelligartet Trævegetation.
Med et begjærligt, beundrende Blik stirrede jeg paa den stolte
Natur, som udfoldede sig for mig i Middagssolens varme Glands,
disse høje, mægtigt formede Fjelde, der glide ud i smilende
«løvbekranste Tanger», hvor vakre Smaahuse, i fyldige Skoves Ramme,
staa og spejle sig i den nedenunder drømmende Fjord. Søen havde
her, rimeligvis af det fra Fjeldtoppen nedrindende Fjeldvand, antaget
en Farve, der mindede om Jøkelens, og som i sine spillende,
silkegrønne Nuancer var vidunderlig smuk. Dertil havde Luften en
forfriskende Klarhed, og lige imod mig straalede Molderskin, en
prægtig Fjeldgubbe med snehvid Kalot paa det gamle ærværdige
Hoved. Som en Kjæmpe staar han der, vældig og imponerende,
kastende et beskyttende Blik udover sine fagre Omgivelser, og lader
Beskueren allerede fra Søen af ane alle de Herligheder, han gjemmer
ved sin Fod.

Gjennem en smuk Allee og en endnu smukkere Have kom
jeg, den hele Vej fulgt af Hattebergsfossens syngende Brus, til det
saakaldte Baroni. Dette er ifølge en anonym, interessant Skildring
af Kvindherred i «Ferdamannen» bleven oprettet ved Aaret 1678
af Ludvig Rosenkrantz, en forgjældet dansk Adelsmand, der,
misfornøjet med den herskende Regjering, drog herop. Han kunde
mellem Kvindherreds Fjelde aande friere, og efter sit Giftermaal
med den rige Karen Mowatt halvt spille en liden Konges Rolle.
Rosenkrantz-Slægten uddøde omsider, og i Aaret 1723 tog derfor
Kongen Godset tilbage og lagde det under Kronen. 1725 solgte
Fredrik den Fjerde det til Statholder Ditlev Vibe, i hvis Familie
det forblev til 1749, da atter en ny Slægt traadte ind i de gamle
Haller. Titulær Biskop Edvard Londemann, født paa Island 1680,
kjøbte ved dette Tidsrum Rosendal, hvoraf han med Kongens
Samtykke gjorde et Stamsæde. Men da det før havde været et
friherreligt Lensgods og saaledes endnu var et Adelssæde, blev Londemann
og Efterkommere adlede til Baroner, antagende Navnet Rosenkrone.
Denne Londemann skildres som en begavet, meget dygtig og lærd
Mand. Han var saaledes Forfatter af flere latinske Digte. Hans
Søn, Marcus Gerhard, fik Titel af Greve, blev Kongens Sendebud
ved flere Hoffer og fungerede en Tid som Rigsraad i Kjøbenhavn.
Den nuværende Slægt paa Rosendal hidrører fra disse Londemanns.
Oprindelig hørte den til en holstensk Sidelinje ved Navn Hoff; men
ved Overtagelsen af Stamhuset i Aaret 1811 antog den Navnet
Hoff-Rosenkrone.<footnote>Se J. Chr. Bergs Afhandling i Samlinger til det norske Folks Sprog og
Historie, B. VI., Kristiania 1839, S. 210—258.</footnote> Man ser altsaa, at Slægten i sin inderste Rod
er norsk, da den nedstammer fra en Islænding.

Ved selve Bygningen er der ikke meget mærkeligt. Den er
bygget i den gammeldags Kasse-Stil, i en Firkant, med en rummelig
Borggaard i Midten. Hvad der blandt andet minder om, at vi her
staa paa en Adelsmands, vi kan sige historiske Grund, er den i
Sandsten fint udskaarne Portal over Borgporten. Den bærer
Rosenkrantzernes Skjoldmærke og disse store Ord: «Melius est
mori in libertate quam vivere in servitute», indhugget af Ludvig
Rosenkrantz for den kommende Efterslægt, der kritisk maa trække
paa Smilebaandet, naar den erfarer, at denne tilsyneladende saa
stolte, frihedselskende Sjæl siden — formodentlig fordi han kjedede
sig i sit landlige Exil — endte som «kongelig Stiftsbefalingsmand»
i Kristianssand.

Jeg betraadte det indre af Baroniet, og min elskværdige
Cicerone, en Ven af Huset, førte mig omkring allevegne. Vi vandrede
gjennem lange Gallerier, fra hvis mørke Vægge gamle Portræter
nikkede gravitetisk ned til os, og kom til Bibliotheket, der var
prydet med velkonserverede Familiebilleder og Familieerindringer,
saasom Vaaben, Ridderdragter osv. Efter derpaa at have passeret
en Række Sale, der vare udstyrede, ikke pragtfuldt, men værdigt,
i en enkel Smag, der lod de antike Prydelser fremtræde til sin
Fordel, beseet det «pompejanske Værelse» og beundret Thorvaldsens
Portrætstatue af Fyrstinde Bariatinska, forlod jeg Rosendal henimod
Aften. Den dejligste Juniaften! Luften var lyttende stille. Fossen
durede og klagede paa sin gamle, tungsindige Vis. Over de friske,
blomsterrige Marker laa en let, sølvhvid Taage, og brede, lysende
Klynger af hvide og violette Syrener duftede stærkt og sødt til alle
Sider.

Et Stykke fra Gaarden maatte jeg vende mig endnu engang
og se mig om. Ja, Borgens Beliggenhed kunde neppe være valgt
heldigere. Molderskins snehvide Hoved ludede i den dalende Sol
og bøjede sig ligesom værnende ned over den. Malmangernuten
nikkede fortroligt over fra den sydlige Kant. Løvskoven og Havens
fine Buskvæxter indhegnede den skinsygt som et fortryllet
Ridderpalads og gav dens jevne Former, formedelst Dulgtheden og
Fjernheden, et vist storladent og romantisk Anstrøg, og hist ude i
Forgrunden blaanede Fjorden stille og blank som et stort, straalende
Smil til Godnat.

*


Fra gamle Dage.

*

I.<footnote>Dagens Nyheder, Bergen, Septbr. 1878: «Livet paa Vestlandets Øer for 50 Aar siden».</footnote>

I Begyndelsen af vort Aarhundrede bestod Beboelseshusene paa
Vestlandets Øer af to smaa Rum. Det yderste, 2—3 Alen bredt
og 5—6 Alen langt, med Kjøkken og Forstue. Det inderste var
i Regelen 5, stundom 6 Alen i Firkant og tjente til Dagligstue,
Soveværelse, Spisestue, Spiskammer og Klædekammer. Naar man
saa hertil lægger Værksted — alle Folk vare den Gang
Haandværkere — saa har man hele Listen. Men ikke nok med den,
det maa nemlig ikke forstaaes saa, at hver Gaardmand havde et
saadant Hus alene. Ofte maatte det give Bekvemmelighed for flere
Familier, lige op til fire. Mange af disse Stuer vare Røgstuer,
det vil sige, der var ikke lagt Loft paa Bjælkerne, og dette blev
en stor Fordel i sanitær Henseende. Det er dog noget nær
ufatteligt, hvorledes saa mange Mennesker kunde faa Plads til at sove i
et saa lidet Rum; men en Kjendsgjerning er det, at de sov godt,
sammenstuvede som de vare. Det lange Bord ved den inderste
Væg var afdelt saa, at hver Familie fik sin Del deraf. Det samme
gjaldt ogsaa Gulvet. Rivninger mellem de forskjellige Familier
kunde selvfølgelig ikke undgaaes, og under de ikke sjeldne
Skjændsmaal — stundom desværre ogsaa Slagsmaal — var der altid en
tilbagevendende Forseelse at tugte: Overskridelse af Grændsen og
Indrykning paa fremmed Territorium. Huslivet kunde selvfølgelig
ikke være behageligt. Men det var dog bedre, end man efter
Omstændighederne kunde være tilbøjelig til at antage. De Gamle vare
ærlige. De opstaaende Rivninger blev derfor snart bilagte, vare
Midlerne end iblandt noget barbariske; naar de vare anvendte, vare
de glemte og fuld Overensstemmelse tilvejebragt, fordi man talte
ud af Hjertet og handlede i Overensstemmelse dermed.

Børnene opdroges i en til Karrighed grændsende Tarvelighed
og i en til Overanstrengelse gaaende Arbejdsomhed. Man spiste
tre Gange daglig om Vinteren og fire Gange om Sommeren. En
Skaal Havresuppe og en «Lubbesild» (lufttørret Vaarsild) modtoges
med Begjærlighed ved Frokosten. Saasnart dette var fortæret, var
det at gaa til Arbejde for Store og Smaa, til «Dauren» (Middagen)
var færdig. Dens Retter vare da ikke flere: Fisk og Suppe, en
vis afmaalt Mængde til hver. Til Mellemmad kunde man til
Afvexling faa Grød og Mælk; men Aftensmaden bestod atter af Suppe
og Sild. Store og Smaa, Tjenere og Husbondsfolk spiste samme
Retter og, som tidligere antydet, ved samme Bord. Husbondens
Part var dog noget større end de andres.

Kvindens Stilling var ikke misundelsesværdig. Næsten alt
Gaardarbejde maatte hun udføre. Det var saaledes hendes Bestilling
at kjøre Gjødsel, spade og tilsaa Ageren og at høste den.
Mandfolkene syslede næsten udelukkende med Fiskeri. Ogsaa i dette
deltog ofte Kvinderne. Endnu levende, otteti Aar gamle Kvinder
kunne fortælle, at de have roet tolv Fiske (Vaarsildsfiske) og tærsket
tretten Lø (tretten Aars Kornhøst). De maatte være paa Marken
hele Dagen, selv om de havde Smaabørn. Disse stængtes inde,
med Paalæg om at de største skulde passe de mindste. Husstellet
var som Følge heraf kleint og Sandsen for det slap. Stuegulvet
vadskedes ikke mere end et Par Gange om Aaret, kanske neppe
det. For at det dog skulde se anstændigt ud, strøede man grov
Sand over det hver Lørdag, og ellers naar det blev meget vaadt.

Endnu den Dag idag ere Øboerne maadelige Kavalerer. Træffer
man en Baad med Kvinder og Mænd, er det de første, som
haandtere Aarerne. I Kirken og ved andre offentlige
Sammenkomster optage Mændene de bedste Pladser, og Kvinderne faa da
nøje sig med at staa eller sidde ved Døren eller endog være
udenfor.

De religiøse Ceremonier bleve strængt hævdede og visse
Kristendomsøvelser nøjagtigt udførte i sin bestemte Orden. Saaledes
holdtes regelmæssig Husandagt Lørdag Aften samt Søndag Morgen,
Middag og Aften samt de øvrige Helligdage. Børnene maatte være
med ved slige Lejligheder. Desuden var det en almindelig
Straffebestemmelse, naar Barnet havde gjort sig skyldig i en strafbar
Handling, at det, før det gik tilsengs, skulde læse Aftenbønnen af
Kingos Salmebog eller ogsaa en temmelig lang Bordbøn. Der
gaves ofte Forbryderen Valget mellem dette og Riset; efter
Forgodtbefindende valgtes da et af Alternativerne. Maalet for
Undervisningen var kun Læsefærdighed og Lydighed. Den sidste
opnaaedes i høj Grad, hvorimod det gik af og til med den første.

*

II.

<small>(Af N. <sp>Hertzber</sp>g.)</small><footnote>Af en, nærmest Hardanger vedrørende Opsats «Om Bondestandens Levemaade,
Klædning, Huse, Møbler, Skikke og Sæder i vore Bygder» i Budstikken for 1ste
Marts 1821.</footnote>

Bryllup forudsætter Frieri, og naar Tingen sker i sin rette
Orden, gaar det saaledes til. Naar Bruden ved Fædres eller
Frænders Raad er udseet, befuldmægtiger den Sejlende en agtet
god Mand til paa sine Vegne at ytre Ønsket til Lauværge, om det
er en Enke, til Fader eller Formynder, om det er en Pige; dette
kaldes at «bære op Maalevnet». Svar: «Tio læra», om end
Tilbudet er nok saa kjærkomment. Man maa nu bie en Tid lang,
før atter æskes Svar. Det gives for det meste da. Er det bejaende,
saa først taler Frieren med sin Elskede alene; giver hun sit Minde,
række de hinanden Haanden, og Pagten er sluttet. Det forstaar
sig, at det ofte gaar omvendt til. Mange Mænd have fortalt mig,
at de tidligere have «hoglagt» sin Elskede, bevaret «Hogleiken»
flere Aar i smukt og godt Hjerte, uden at «bære den op», end
ikke for «Gjento», eller lade hende den i mindste Maade forstaa.
Andre igjen forlove sig hemmeligen, uden at røbe Forbindelsen
enten for Slægt eller Venner; og atter andre forlove sig mod alle
Indsigelser af Forældre eller Frænder.

Her brugtes i fordums Dage de saakaldte «Bela-Stevnar»; men
disse ere nu næsten aflagte, som dels bekostelige og dels
uanstændige. Den Mand, som vilde være af de «gjildeste», forlovede ofte
ej sin Datter før efter to eller tre deslige Bela-Stevnar, som han
holdt med to eller tre Friere, til Bevis at han ej var forlegen med
sin Datter. Hermed gik det saaledes til. Bejleren kom med ti,
ja tyve «Bela-Menner», som han maatte have vel skjenket, saa de
havde godt Mod, til Pigens Forældres Hus. Udenfor Døren mødte
en af Værtens Frænder med tre til fire af Granderne; her opstod
et forstilt Mundhuggeri, som undertiden blev hel alvorligt. Alt,
hvad Bela-Mændene sagde, maatte modsiges; alt, hvad de ombade,
maatte nægtes; bade de om godt Svar, var det Nej, endog før de
havde sagt, hvad de vilde. Bade de kun om Hus, som her er
Niddingsværk at nægte, var Svaret Nej. Endelig ringe de Lov at
komme ind. De tiltagne Grander maatte da forinden sidde om
Bordet, naar Bela-Mændene indkom; disse modtages med et: «Sjau
de fau sejkkja dekko ned» (se til at sidde ned), og Ølbollen bydes
dem med: «De kan væ tøste». Derpaa bydes de tilbords; der
æske de Svar paa det egentlige Ærinde, som almindeligst, efter
alskens Diskussion, bliver bejaende — kunde og hænde benægtende,
og det var Ultimatum af alt Frieri. Bejleren, som fulgte sine
Mænd, maatte under hele Ventilationen sidde nederst ved Døren
som en arm Synder og vente sin endelige Dom. Blev denne efter
Ønske, maatte hans medhavende, saakaldte «Frierdreng» oplede
«Gjento»; jo omhyggeligere denne havde skjult sig, eller rettere
var afgjemt af de andre Piger, jo mere pristes hendes Blyhed.
Man skjulte den stakkels Pige i Hø og Halm, ja i Kister fandtes
hun ofte krumsluttet og nær kvalt; endog i et gammelt hult
Tun-Træ stod hun den halve Vinternat, og selve den brændende
Kjærlighed frøs paa Hænder og Fødder. Fandtes hun omsider, maatte
hun dog drages med Magt, forsvaret med Næb og Klør af de
andre Piger.

*

Vestland og Østland.

<small>(Af <sp>K</sp>r. <sp>Elste</sp>r).</small><footnote>Kr. Elster, Om Modsætningen mellem det vestlige og østlige Norge, i «For
Ide og Virkelighed», Kbhvn. 1872, B. II., S. 97.</footnote>

*

For at faa et bestemt Indtryk af Naturforskjellen mellem
Øst- og Vestlandet behøver man blot at gjøre en Kariolrejse ad den
brede, slagne Landevej tvert over Landet. Man lægger da strax
Mærke til, at hele Fjeldtyngden er væltet udover mod Vest, væltet
lige ud i Havet, medens Østlandet synes at have givet fra sig det
meste af sin Stenforsyning til dette Jætteværk. I Øst ere Fjeldene
ligesom blevne mere slunkne; de ere sunkne sammen til lave,
skovklædte Aaser, og der er bleven Rum for vide Sletter, store Søer
og brede Elve med stille Strømgang. Men i Vest er Græs- og
Skovdækket sprængt, her ligger den indre Stenbygning fremme i
Dagen i hele sin vilde, nøgne Storladenhed; det Græs, som vil gro
her, maa have en nøjsom Natur; de Trær, som ville have Fæste,
maa lude sig ned og endda tage et godt Tag i Fjeldgrundens Revner
for at staa sig mod de vilde Vinde, og de Vasdrag, som ville frem
til Havet paa denne Side af Langfjeldene, maa finde sig i at leve
i et evigt Kog.

Ved det første Syn af Vestlandet, naar man kommer sejlende
ind fra Havet, kryber man ligefrem sammen under et overvældende
Indtryk af Uhygge. Et godt Stykke ude i Havet modtages man
af en Rad lave, hvidgraa Skjær. Og omkring disse graagamle
Stenvagter, der ligge og se med et ondt Øje efter hvert Skib, som sejler
frelst forbi, gaar der en evig urolig Budsending af brydende Bølger,
og over den stige og synke Søfuglene med kolde Skrig. Det er,
som om der var et uhyggeligt Samfund mellem dette Hav, disse
Skjær og disse Fugle. Kommer man længere ind, dukker der op
bag det lave Gjærde af Skjær og Holmer et eneste uhyre, sort
Fjeldbryst, der ligger og tager mod det indgaaende Hav. Endnu
er der ikke Spor at se af Menneskehjem i denne Sten- og Havørk,
og man venter heller ikke at finde det. Men ligesom dukkende op
af Dybet eller springende frem af selve Fjeldgrunden sejler der med
et en liden Havby eller mindre Husklynge frem paa den golde
Kyst; det er netop saa vidt man faar et lidet Skimt af en Del hvide
Huse i uregelmæssigt Leje mellem Hamrene, nogle store, brede
Søboder nede i Stranden, større Skibe for Anker ude paa Viken,
Smaaskuder og Baade fortøjede i Land, og saa er hele Herligheden
atter gjemt bag den næste Pynt, og nogle Saudeflokke omkring
paa Øerne ere det eneste Tegn paa, at man endnu er i Nærheden
af et Menneskehjem. Men snart fejer Vinden igjen over glat
Berg og lyngklædte Knauser, uden andre levende Væsener end
Søfuglene og kanske en og anden Hjort.

Men Skibet lægger om og styrer ind over en at de mange
Fjorde, der gaa ind i Fjeldmassen langs hele Kysten. Holmer og
Skjær ro sammen bag om En, og det vide Hav er med Et blevet
borte. Det er en Dør, der falder til mellem En selv og Verden
udenfor. Der kommer en Følelse over En, som om det hele Liv,
man hidtil aandede i med alle sine Tanker og Længsler, sank
sporløst for Ens Blik med et svagt Vift til Farvel, og idet man nu
vender Synet indover, rejser den nye Natur sig for En i hele sin
Vælde, og man synes at aande i en ny Luft, som bringer Døden
for alle, der ikke kan skaffe sig et helt nyt legemligt og aandeligt
Lungeværk. En Stund er der nu lukket baade foran En og bag
En; men her ligesom ude ved Havet slaaes med Et en Dør
vidaaben op for nye, uventede Syner. Fjeldene vige ud til Siderne,
grønne Strande bue sig lyse og varme til begge Sider, hvide Kirker
og andre hvide Huse smile lunt og fortroligt ud til En, sidløvede,
vajende Birke hænge ud over Vandet, hvide Bække springe kaade
fra Fjeldsiderne bent ud i Luften, briste i Skum og forsvinde for
Ens Syn, og alt er lyst og let lige fra Søen og op til den kulsorte
Furruskov om de øverste Slaatter. Men det er bare som et eneste
frit Aandedræt blandt hundrede bundne. Snart er Strøget paa
begge Sider, foran En og bag En, fuldpakket af bare graa,
kulryggede Fjelde. Det nærmeste Sæt er lavere, men tyngere og
arbejder sig stadigt kvælende ind paa En; men bagom og over
disse løfter der sig et andet Sæt, nøgne fra øverst til nederst,
sprængte i Hundreder af Tinder og Takker, riftede og ruklede og
med blændende hvid Sne i kvasse Skavler, i Striber og brede
Fonner paa blaa Grund. En kan sejle Fjorden ud og ind, En
kan bugte sig ind gjennem alle dens Arme og svinge om alle Næs
og Odder; men hvor En færdes, rejse disse Snefjelde sig over alt
andet; de herske over det hele Strøg og se ligesom efter den
Rejsende, der vover sig indenfor deres Omraade.

Mellem de svimlende Tinder, der ere som paa Rejse tilhimmels,
mellem smaa grønne Hæld i Fjeldsiderne med Gaarde paa Fald
udover mod Søen, nærme vi os Fjordbunden. Her er bredere, her
er Flader, flere Huse og mere Skov, her er Hvile for Øjet og
Tanken. Men Rejsen gaar videre ind gjennem Dalen. Kolde
Sneglimt lyse ned fra det Fjerne; en rasende Elv staar med et iskoldt Gufs
ud af Dalgabet, snor sig i de vildeste Vendinger og falder hist og
her ned i en favnedyb Gryde, hvor den bliver liggende, som om
den aad en Fangst, den havde gjort paa sin Vej. Vaadt Græs
staar i Dusker langs Vejen, vaade Fjeldvægge hænge over En, og
et brunt Fjeldvand ligger under og venter paa, at den Rejsende
skal gjøre et Fejlsteg og lade sit Liv i dets kolde Dybder. Men
bag om En rejser sig hver Nab, man svinger om; Orekjær og
Enerbuske krybe op paa Bakken, man sejler ned over; de brede
sig krogede og grenede mod Himmelbrynet, træde i Vagt og sige:
Ind slipper du vel, men ud —? Og alt, En ser om sig, er i
Forbund med Naturen; den tjærebrune Stavekirke, de lave, graa Huse,
som klynge sig sammen paa en liden græsgrøn Bakke hist og her,
ja selv den lille lurvede Fjordhest er i Forstaaelse med Noget, som
vil tage En til Fange og udlevere En til en fremmed, fjendsk
Magt. Og med Et ser man, hvad det er, som huser i Elv, i
Hamre, i Fjeldvand og Hauger: det er her de bo, disse Fjeldets
Uvætter, de Jotunhejmens Trolde, som først Thor førte Livskampen
mod, som Hellig-Olaf siden stenbandt med sit Kors, og som alle,
Folket skulde adle til sine Sagn- og Sanghelte, maatte øve sit
Riddermod paa.

Saaledes gaar det nu indover, til man er kommen op til hine
<poem><small>
— — «svale,
mørke, kirkestille Dale
uden Arner, uden Sti og Navn»,</small>
</poem>

hvor den sidste knappe Mulighed for at bygge Menneskehjem slipper
op, og hvor Viddernes snetækte Stormænd træde sammen og rejse
sit Isgjærde om alt videre Landnam.

Man vil let forstaa, at Folk, som Aar ud og Aar ind sidde
under de høje Fjeldes rimkolde Slagskygger, som Dag efter Dag
gaa og se paa sort Berg, paa vilde tordnende Iselve eller blaa
Bræer, som leve under Sne- og Jordskredenes evige Trudsel, eller
som har sine Haab ude i det mørke Vintervejr paa et farefuldt Hav,
at Folk, som sne og fryse inde i Maanedsvis, der naarsomhelst maa
sætte Livet ind for at vinde et knapt Underhold, og som foruden
alle disse Naturens Rædsler lige inde i sit daglige Liv har en anden,
Spedalskhedens, Sot, der kan sove gjennem flere Led og saa
pludselig løfte sit mørke Aasyn og kræve sit Offer, eller som ogsaa kan
flytte ind i en ny Slægt og sige: fra nu af vil jeg bo her, — man
kan let forstaa, at dette Folk i hele sit Levesæt, sit Sindsliv og
sin Karakter maa bære dybe Mærker af saa særegne Kaar. I
Almindelighed kan man sige, at Mennesket under denne Natur føler
sig forunderlig afmægtig og forladt. Men denne Følelse af Afmagt
har en yderst forskjellig Indflydelse paa de forskjellige Individer.
Nogle opgive nemlig Kampen strax, de bøjes haabløst til Jorden,
de synke sagte ned i Tungsindets Nat og føre hele sit Liv igjennem
en frygtsom Tusmørketilværelse. Andre forstenes under den daglige
Kamp i den iskolde Forvisning, at Livet styres af en ubøjelig
«Lagnad» (Skjæbne), som det ikke nytter at kjæmpe mod. Det
er ofte stærke, men haarde Mænd og Kvinder, der have klædt af
sig alt, hvad der heder Haab og Illusion; de gaa med kold Ro i
Faren og med taus Ligegyldighed forbi alt, som vil lokke Sindet
til at aabne sig for mildere Magter. Udholdenhed, Mod og
Raadsnarhed eje de i rig Fylde; men alt er som gjennemiset af denne
forfærdelige Overbevisning: ud over denne Lagnad kommer du ikke.
Atter andre, hvis Fantasiliv er for stærkt til at kunne slukkes,
fyldes af utydelige Rædselsbilleder og se ingen Fremkomst for sig
i Livet uden ved at bøje sig for Naturens hemmelighedsfulde Magter.
De søge at indgaa Forbund med dem, de søge at udspejde deres
Vilje og gjøre dem tillags, for til Gjengjæld at faa leve i Fred med
dem eller kanske faa deres Hjælp. Her bliver Naturen omsat i
Overtroens levende Væsener, som har Menneskene i sin Vold.
Over alle disse har Naturen mere eller mindre Overmagten, de
bøje sig alle under den, hver paa sin Maade, i Tungsind, i
Forhærdelse eller Overtro; den sande Sindets Befrielse er ikke vundet.
Men denne Natur har en Evne til at berede Sindet for religiøst
Liv som meget faa Strøg. Det siger sig dog selv, at Religiøsiteten
under denne mørke Natur ogsaa let vil faa noget af dens haarde
og vilde Karakter. Hænder det, at en i og for sig livssky Retning
bliver den, der først eller med størst Magt bryder ind og byder
Mættelse for den vansmægtende Troestrang, da har den her villige
Voxevilkaar. Fantasien har her paa Forhaand størst Evne til at
indsuge rædselsfulde Forestillinger, og Folkekarakteren er forud
beredt paa en haard Viljelære, der ikke ret har noget Rum for
Kjærlighedens forsonende Magt. Og bærer en saadan Retning
allerede strax en Spire til Overdrivelse i sig, saa finder den her en
Natur, der paa alle Hold raser ud i Yderligheder, og inden man
veed et Ord af, staa Fanatismens Luer højt imod Himmelen.

Men denne Natur har ogsaa sin Lysside med en tilsvarende
Indflydelse paa Folkesindet. Og ere disse dybere Drag end ikke
mange, saa have de til Gjengjæld en uendelige fin Ynde over sig,
en erobrende Kvindelighedens Poesi, som virker saa meget stærkere
paa En, som dette stilfærdige Skjønhedsliv altid synes En at trues
med Vold af al denne Stenmagt, denne blaa Is og dette dødeligt
vrede Hav, som veed, det har Dalens Lykke i sin Haand. Denne
Naturens Lysside Straaler især frem i Vaarbruddet. Thi disse Egne
har en Vaar, hvis Liflighed ikke findes igjen i noget Østlandsstrøg.
Har man i Vintermaanederne maattet savne Solen, saa er dens
Gjenkomst ogsaa saa vidunderlig festligt bebudende. Vinteren drager
sig ikke trægt bort som paa Østlandet, og Vaaren kommer ikke
med brunsorte Jorder og leret Sneblande. Her kommer strax
Sommerbud fra Luft og Jord og Vand; de dandse med Elvenes
løsnende Is, de sejle ind med Havets lune Vind, de vugge sig
smilende i den dejlige blaa Luft, de dufte frem af hver bar Flæk; thi
her spirer det strax grønt lige i Sneens Bræm. Her i disse
Vaar- og Sommerdagsindtryk fra et spejlende blankt eller let vuggende
Hav mellem de sollyse Fjelde, fra de duftende Grønninger, der
ligesom skyde frem med en vis sejrende Livslyst lige i Favnen af
Is og Sten, saa disse Jættemagter maa forundre sig over alle de
Skjønhedsvæld, deres Omraade ejer, og fra en saltfrisk Luft med
Bud fra de fjerneste Lande, — herfra er det alle de Lysblink
komme, der spille saa varmt og uendeligt friskt mellem de mørke
Drag i alt, som Vestlandsnaturen har sendt ind i vort Aandsliv.
Naar disse forløsende Indtryk faa Lov til at blive en Magt i
Sindslivet, naar det dybe Alvor, den Sjælens Enfold, det faste Viljesliv,
som andre Indflydelser fra denne Natur i saa høj Grad drive frem,
faa sin rette Tilgang af Lys og Varme fra de mildere Naturmagter,
da møder du just her en saadan Inderlighedsmagt, en saadan
Sanddruhedens Bramløshed og et saadant varmt Skjønhedsvæld i
Sjælelivet, at du føler, en saadan Natur kan have sin store Mission
i Folkets Udvikling. Hos disse, i hvis Sindsdyb den blaa Strime
af Himlen, som her er synlig, har kunnet blinke ned med sine
Stjerner, er Sejren over Naturen vundet, dens hemmende Magt er
brudt, og hele dens vækkende og hærdende Evne naar ind i Livet
uden at herje det, uden at stenbinde det.

Naar man har opholdt sig i længere Tid i Fjordbygderne og
saa kommer over Grændsefjeldene og ud paa de østlandske Sletter,
kan man ikke lade være for hver Gang at forundre sig over, hvor
vidt Himmelsynet dog er. Skjønt Vestlændingen under et længere
Ophold paa Østlandet altid føler et Savn, et længselsfuldt Drag
mod den hjemlige Natur, saa øver det dog et velgjørende Indtryk
paa ham, engang imellem at have disse store, dyrkede Vidder for
Øjet, og det er unegteligt en Lette i nu og da at befries for
Fjordstrøgets truende Modsætninger. Her ligge brede, hvilende Dalfører,
som munde mageligt ud i store Floder; her sejle blanke, stille
Elve ind gjennem Enge med tykt, frodigt Græs og langs høje,
fulde Agre, der bugne og synge i Vinden. Eller Bygden skraaner
jevnt ned mod et Vand med lave Strande og lyse Odder, der se
ud som svømmende Agre og Skove. Gaardene med sine store
røde, gule eller graa Huse med hvide Vindueskarme staa enten
fremme paa Bakkerne, sees nedenfra mod Himmelsynet og se selv
udover Dalen og hilse med sine solblinkende Vinduesruder over til
hverandre, eller de ligge langs Vejene i Dalførets Dybde eller nede
ved Søerne og med alle de fede Enge, de gule Agre og længere
oppe de mørke Aaser bag sig. De ligge og sole sig i en vis bred,
tryg Velstand, i en rolig, dagligdags Lykke, rummelige og
pyntelige, med Have foran Vinduerne og enkelte store Trær paa Tunet;
de synes, seet paa Frastand, altid at befinde sig i Middagshvilen
og at have god Tid og Ledighed til at se ud over Vandet og Vejen.
Der er noget selvgodt og selvsikkert over dem; men samtidig faar
man ogsaa en Følelse af, at de altid ere rede til at aabne sine store
Rum med ubegrændset Gjæstfrihed.

At den materielle Overmagt ligger her i Storbygderne, er
saaledes noget, man strax kommer til Indsigt i. Man ser det paa
Jordsmonnet, der intetsteds er saa ulændt som vestpaa, men ligesom
indbyder Chausseerne og Jernbanerne til sig. Man ser det paa
Ager og Eng og paa de vældige Granskove, der, blot afbrudte af
Tjern og Myrstrøg, kommandere overalt, hvor Englandet ender, og
som love fuld Føring for de dampende Træn. Man ser det paa de
store Heste, de solide Grejder og Kjøredon og de mægtige Læs,
man møder paa Landevejene. Man ser det paa de store Udhuse
efter de bedste Mønstre; man føler det ud af den hele Drift med
alle de Forbedringer, der møde Ens Øje, som Vandledninger,
kunstige Enge, Vejter, den større Brug af Maskinkraft osv. Stiger
man ud af Kariolen og kommer indenfor, saa ser man det i de
større Rum og det bedre Husstel, og man ser det paa Folket selv
med disse ejendommelige aabne, lyse Ansigter, som man finder
igjen inde i Sverige, men aldrig paa Vestlandet, og med Velstandens
Præg baade over sin Dragt og over sin Optræden. Alt holder
bedre et europæisk Maal her end vestpaa. Alle Tal fortælle om
det samme Forhold. Skylddalerens Værdi er jevnlig dobbelt saa
stor som paa Vestlandet. Agervidden er tre Gange saa stor, med
to til trefold saa stor Avl; Melkeudbyttet er en halv Gang til saa
stort, og Skoven dækker i Øst 36 p. Ct. af Fladerummet mod
7 p. Ct. i Vest. Samler man de østlandske og vestlandske Bygders
Formue i to Grupper, finder man da ogsaa, at der falder dobbelt
saa meget paa Individet i hine som i disse. Og alt dette, den
lysere Natur og den større Velstand, alle disse rigere materielle
Muligheder samle sig til et blidt og velgjørende Indtryk; man ruller
saa tilfreds gjennem dette Sceneri, man føler sig næsten selv
velhavende og finder Livet skaansomt og behageligt.

Begge de tvende her vigtigste Næringsveje, Skovdriften og
Jordbruget, samle store Kapitaler paa enkelte Hænder, udruste
Folket med Evne til betydelige Foretagender og give i det Hele
Livet en større Kulturvidde end vestpaa. Dette solide materielle
Grundlag gjør det ganske anderledes let her end vestpaa at sprede
Oplysning, ialtfald gjennem de øvre Lag af Bondebefolkningen, og
at skabe et livligere Medliv i de større aandelige Interesser, ligesom
det ogsaa støtter Bondens Selvstændighedsfølelse ligeoverfor
Embedsmanden og giver ham en Jevnbyrdighed med denne, der lidt efter
lidt udrydder den nedarvede Mistænksomhed, den dulgte Uvilje,
som Aarhundreders Misforhold i Dannelse, i Sympathier og
Levesæt, og som tildels ogsaa vilkaarlig Færd fra Embedsmandens Side
har indplantet i Bondens Sind. Men her staa vi ganske vist ogsaa
foran det, som er Storbygdernes Fare. Vistnok falder det lettere
her at bygge Bro mellem Bondens og Bymandens Dannelse,
vistnok hindrer Naturens større Gavmildhed den bekjendte vestlandske
Dværgvæxt og lægger Landet mere aabent for Kulturens Indsig;
men til Gjengjæld have ogsaa de samme Næringsvilkaar fremavlet
Samfundsdannelser og skabt Fristelser, som de fattigere Strøg have
været befriet for. Den store Formuessamling i enkelte Slægter har
saaledes grundlagt en Klassesplid indenfor selve Bondestanden — et
Bondearistokrati ligeoverfor en fattig Husmandsklasse — som der
ikke findes synderlig Spor af paa Vestlandet med sine jevnstore
Smaabrug uden Afsætning af betydeligere Kapitalmængde og med
Fiskets Alfarvej til Vinding. Storbøndernes rigere Midler og
Landets bedre Samfærdselsvilkaar har ogsaa ledet til en Forelskelse i
Kulturens Udvortes, som ofte har endt med at sprænge de
naturlige Forhold og at forfuske de bedste Grunddrag i Folkenaturen.
De østlandske Forhold friste nemlig i langt højere Grad end de
vestlandske til et Liv paa Laan og Leje; man vil have baade sit
Husliv og sit Samfundsliv i de store udenlandske Mønstre; man
kommer til at fornegte sin egen Ejendommelighed, som den er
voxet frem af oprindeligt Anlæg, naturlige og historiske Vilkaar,
som en blot og bar Indskrænkning, man med en unaturlig
Kraftanstrængelse maa tøje sig ud over. Det kan ikke negtes, at
Østlandet med sin lettere Tanketilgang udenfra, sit hurtigere aandelige
Luftskifte, har et mindre Fond af selvstændige Ideer og mindre
Tankemod end Vestlandet, kort, at det stærke Drag mod det
Fremmede har frembragt en Afdæmpning i dets nationale Særpræg,
som ikke har sin Grund i en virkelig Folkenaturens Gjenfødelse i
et kulturvoxent Aandsliv, men i den Sort løse Tankeomsætning,
der netop hindrer de folkelige Grundkræfter i at bryde frem til
Selvvirksomhed. Skjønt man derfor godt føler, at Østlandets
rummeligere Forhold i Afstengselens Tider har frelst det fra at
forkrøbles i saadanne Særtilstande, som afsætte sig der, hvor
Kulturstrømmen ikke naar frem, saa ender man dog med at kaste et langt
Blik efter den gamle Folkeskik og at lytte med et vist smerteligt
Savn efter den svindende Klang af det gamle Maal.

*

Til Bergen.

<small>(Af <sp>Bjørnstjerne Bjørnso</sp>n.)</small><footnote>Ved Sangerfesten i Bergen 1863.</footnote>

*

<poem>
Som du sidder der
bagom dine Skjær,
tunge Fjeld omkring og Havets Dyb for Foden,
grunder du vel paa
Saga, som skal gaa
end engang med Undre ifra Land.
</poem>

<poem>
Hil dig, norske By,
«Bergen aldrig ny»,
gammeldags og evig som din Holbergs Lune;
engang Kongers Vagt,
siden Handelns Magt,
Præsident paa første Friheds-Thing!

Høj og liflig som
Solskins-Dagen kom
stundom af din Regn og vindforrevne Taage,
steg med store Mænd
eller Daad igjen
du, naar der var mørkest i vort Land.

Op af Folkegrund,
vittig, kjernesund,
skjød der stærke Tanker, byggende i Landet,
skjød vor Kunst tilsidst
i sin Fødsel kyst
af din mørke, mægtige Natur.

I din Højfjelds-Sal
Maler blev vor Dahl,
langs ved dine Strande drømmede Welhaven,
og i Morgnens Guld
gynged Ole Bull
paa din Vang iblandt Europas Flag.

Med dit Hav i Pagt
har du evig Magt,
blaae Fjorde er dig Aarer ind i Landet,
Fra dit norske Sind
skinner Lykken ind, —
af din Fortid maa der Fremtid gaa!
</poem>

*

Bergen.

I.

<small>(Af L. <sp>Holber</sp>g.)</small><footnote>L. Holberg, Den berømmelige norske Handelsstad Bergens Beskrivelse. Kjøbenhavn 1737, 8vo.</footnote>

*

Saasom Bergens Indbyggere ere en Samling af alle Nationer,
saa ser man dem meget udi Talemaader, Skik og Sæder at differere
fra andre Norske. Og er der ingen Nation, som de mere have
udkopieret udi Sprog, Tarvelighed og Arbejdsomhed end den
hollandske. Borgerfolk havde for 30 Aar siden deres egen Dragt,
hvilken de bestandigen holdt vedlige, uden at rette sig efter
fremmede Moder, saa at man paa Klæderne strax kunde kjende en
Borger-Kone eller Dotter fra Folk af anden Stand; thi
Magistrats-Personer, Gejstlige og Folk af militaire Stand fulgte de almindelige
Lande-Moder og alle de Forandringer, som de ere underkastede,
saa at man derfor kunde anse hele Ny-Kirke-Sogns Folk og det
øvrige af Stranden i visse Maader som en anden Nation og Staden
bestaaende af tvende Partier, hvoraf det ene gjorde Commentarier
og Gloser over det andets saavel Klædedragt og Sæder som
Talemaader. Saaledes bleve i min Ungdom Borgerfolk af de andre
spotvis kaldne Peter af det Hollandske Ord Petie eller Faster, efterdi
de kaldte deres Faders Søstere og Morbrødre Peter og Ohmer.
Borgerfolk forsømmede ikke paa deres Side at gjøre Critiquer over
de andre saakaldne fornemme Folk, hvilke de ansaa som fattige og
hoffærdige, og til Vederlag kaldte dem Top-Høner, efterdi de bare
Sætte og Fontanger, som var en contrebande Klædedragt paa
Stranden, hvor Borger-Koner samt Piger og Døtre bare Huer eller
rettere Hætter af en særdeles Façon, hartad gjorte som de
Straahætter, Fruentimmeret bruger om Sommeren paa Landet. De
samme kaldes gemenligen Skur og bestode af fint Lærred.
Mandfolkenes Dragt var og hel simpel, saa at de fleste Borgere saa ud
som Skippere, bærende Kjoler uden Haandklapper.
Fruentimmeret af begge Partier var dog enige udi en særdeles
udvortes Modesti udi Mandfolks Omgjængelse, hvilket gik saa vidt,
at det holdtes uanstændigt for et Fruentimmer, som blev hilset af
en Mandsperson paa Gaden, at hilse igjen; skjønt saadant ikke altid
er et Bevis paa en fuldkommen Kydskhed; thi Fruentimmeret er
der ikke mere uovervindeligt end andetsteds.

Intet Folk er mere arbejdsomme og duelige end Bergens
Indbyggere, og det saavel Mands- som Kvindes-Personer; thi man ser
der Borger-Koner undertiden den hele Dag at staa i deres
Kramboder og der at gjøre samme Tjeneste som Krambod-Svende paa
andre Steder. Ja, adskillige af dem ere saadan drevne udi Handel,
at de ikke give de største Kjøbmænd derudi noget efter. Mændene
paa deres Side ere ogsaa ideligen occuperede, indtil at paatage sig
Tjeneres og Arbejdsfolks Skikkelse, saa at det ikke er rart at se
fornemme Borgere selv at rulle deres Tønder paa Bryggerne og
hidse deres Varer op paa Pakhusene. Man maatte derfor ikke
regne det saa nøje, om man hilsede en Borger paa Gaden og ingen
Hilsen fik igjen, saasom saadant ikke skeede af Grovhed eller
Storagtighed, men efterdi de gemenligen vare udi hastige og vigtige
Ærender og derfore ikke havde Stunder til at gjøre mange
Complimenter, eller rettere ikke gave Agt paa de Forbigaaende. En af
de dueligste Borgere i min Barndom var en ved Navn Jacob
Andersen, hvilken var saadan Hader af Ørkesløshed, at han ikke kunde
lide at se nogen ørkesløs ung Karl paa Gaden, men snappede dem
op og strax flydde dem noget at bestille hos sig selv, om de intet
andet havde at forrette, saa at hans Aasyn var lige saa forfærdeligt
for dovne Arbejds-Karle, som en Hververs er for Bønder og
Løsgjængere.

Mange fornemme Borgere føre deres Skibe selv som Skippere
og sætte en Kabuds paa deres Sønner og gjøre dem til
Cajut-Vogtere, saa at mangen Borger-Søn, førend han har naaet sit 20de
Aar, er bleven en experimenteret Sømand og bekvem til at
fortsætte sin Faders Handel. Det var i min Tid rart, at Borgerfolk
allierede sig ved Ægteskab med Gejstlige og Magistrats-Personer;
thi en Borger saa ikke saa meget efter, at hans Dotter kunde gjøre
et rigt og anseeligt Parti, som at hun kunde faa en Mand, der kunde
fortsætte Forældrenes Handel og var arbejdsom og duelig. Det
forunderligste er, at endogsaa unge Borger-Døtre selv, som ellers
paa andre Steder ser efter Ungdom, Stand og Politesse, her alene

gemenligen reflecterede paa Duelighed og Arbejdsomhed, saa at hos
dem en duelig Sømand og fornuftig Kjøbmand, skjønt han aldeles
intet besad, hvormed han kunde charmere et ungt Fruentimmer,
blev præfereret den galanteste, artigste og fornemste Frier,
hvorpaa jeg har seet adskillige mærkelige Exempler i min Tid i Bergen.
Det var at ønske, at denne fortræffelige Sædvane havde altid været
holdet vedlige; men der er paa en Tid af 20 Aar gjort temmelig
Skaar derudi, saa at Bergen nu omstunder ligner sig ikke selv mere
udi Sæder og derfore maaske ej heller udi Velstand. Og kan denne
Uheld tilskrives visse fremmede Personer, der have indført Vellyst
og fremmede Moder, ruineret sig selv med hele Familier ved daarlig
Handel og, det som mest er, forvendet Indbyggernes gamle og
priselige Levemaader, som i mine Tanker ikke lidet have
contribueret til denne Stads Velstand og Conservation. Saa at det er
gaaet udi dette Seculo til med denne Stad som med de fleste
hollandske Stæder, hvilke man overalt ser at vanslægte fra deres
Forfædres Simplicitet og forfalde til Stads og saadanne Levemaader,
hvoraf fornuftige Folk ingen god Virkning ominere sig. I min
Skole-Gang begyndte man alt med Baller og alamodiske
Assembleer at omstøbe Indbyggerne, og har jeg siden fornummet, at den
borgerlige gamle Klædedragt ganske er afskaffet.

Jeg har tilforn viset, at Bergens Indbyggere ingen Nation mer
have efterfulgt udi Skik og Levemaade end den hollandske, saa at
end ogsaa de fleste Spil og Leg blandt Ungdommen ere hollandske,
som at svømme og dukke under Vandet, at lade flyve Drager i
Luften og at rende paa Skøjter, og det med saadan Behændighed
og Kunst, at jeg aldrig paa noget Sted har seet slige Exercitier
udi større Fuldkommenhed. Med de gode hollandske Sæder ere
ogsaa indbragte adskillige onde, saa at unge Personer øve visse
Licencer, som er altfor republikanske. I min Skole-Gang var det
ikke rart at se et Kirke-Sogns Ungdom at føre Krig med et andet,
iligemaade at den hele latinske Skole har bevæbnet sig nu mod
Garpe-Geseller og Junger paa Bryggen, nu mod Styrmands-Skolen.
Saaledes var det sidste Aar, jeg gik udi Skolen, den hele Stad
bragt udi Allarm formedelst en Tvistighed, som var rejset imellem
latinske Skole og Garperne, saa at det kom til en Slags Bataille,
som jeg selv bivaanede. Og formerede da Styrmands-Skolen det
tredje Korps, for at give Agt paa Krigens Udfald. Saasom
saadanne Krige gemenligen afgjordes med tørre Hug, saa bekymrede
Øvrigheden sig ikke om dem at dæmpe; tvertimod mange Borgere
vare selv Spectatores deraf og undertiden gave Lektioner for deres
Sønner, hvorledes de bekvemmeligen kunde forraske deres Fiender.
Den største Exces jeg derudi haver seet, var, at Ungdommen en
Gang paa Torvet oppassede Politimester Peder Glad og
bombarderede ham med Stene, da han steg udi Baaden. Men disse
licentieuse Exercitier ere ogsaa temmeligen komne af Brug.

Blandt Ungdommens uskyldige Spil og Exercitier ere
adskillelige, som jeg ikke har seet nogen andetsteds; thi en Del ere
saadanne, som sætte den hele Stad eller i det ringeste en hel Gade
udi Bevægelse, saasom udi en Leg, som man kalder at spille Vink;
hvorudi en hel Gades Ungdom deler sig i visse Bander og posterer
sig paa visse Steder overalt udi Byen; item de Processioner, som
ske ved Mortenstider, hvor en Dreng gaar først ud med en Gaas
paa en Stang, syngende en Vise om Mortens Gaas og paa Vejen
faar Tilløb af andre Drenge, hvilke intonere samme Vise med ham,
saa at, inden han kommer til By-Enden, er han gelejdet af den
hele Ungdom, og al Staden er udi Sang. At ellers Ungdommen
her er saa levende, foraarsages deraf, at mange halvvoxne Drenge
have været paa fremmede Steder, sær udi England og Holland, hvor
de frie Levemaader ere.

Lærdom og boglige Kunster have i Bergen ikke været synderlig
dyrkede; thi saasom Indbyggerne fast alle have deres Tanker
henvendte til Handel og Kjøbmandskab, saa have de fleste Borgere
fundet for godt heller at sætte deres Børn udi den store
Styrmands-Skole end udi Latin-Skolen, saa at de fleste Disciple udi
Latin-Skolen have bestaaet enten af Ungdom fra Landet eller fattige Byens
Børn. Dog er formedelst Handelens Aftagelse nu omstunder ogsaa
temmelig Forandring derudi gjort, saa at man ser mange Kjøbmænds
Børn nu aarligen at dimitteres til Kjøbenhavns Universitet.

Men omendskjønt Lærdom saa lidet haver floreret i Bergen,
saa haver dog Staden havt den Lykke frem for andre danske og
norske Stæder, at adskillige brave Mænd der have antegnet vigtige
Ting, som tjene til Bergens Historie. I det øvrige kan man sige,
at Bergen ikke haver været det Sted, hvor lærde Folk og Philosophi
kunde finde Fornøjelse at fæste deres Sæde, saasom Staden har
havt temmelig Mangel saa vel paa Bøger som paa literate Folk.
Det var derfor underligt, at den store Voyageur og Philosophus
Abelin, der i saa lang Tid havde opholdt sig udi Italien, kunde
persvadere sig til at bortdrive sin Alderdom udi Bergen. Den samme
boede udi min Barndom der i Staden, men var kun lidet agtet.
Saaledes gik det ogsaa den store norske Historieskriver Tormod
Torvesen, hvilken boede nogle Mile fra Staden ud paa Landet, men
var udi Bergen fast ubekjendt. Men dette uanseet har dog Bergen
havt det at berømme sig af, som ingen norsk og dansk Stad kan
vise, nemlig at den har produceret den største Poetinde, som de
nordiske Riger have havt, nemlig den bekjendte Dorothea Engelbrekts
Datter, om hvilken Olaus Borrichius og andre vore Poeter have givet
prægtige Vidnesbyrd, og det med al Billighed; thi endskjønt hendes
poetiske Skrifter ikke have været frie for Censure i Henseende til
Reglerne, saa kan man dog sige, at de ere saa fulde af Gejst og
vise slige Prøver paa poetisk Fertilitet, at faa danske poetiske
Skrifter kan lignes derimod.

Hvad som udi boglige Kunster har manglet udi Bergen, har
været erstattet ved Indbyggernes Duelighed i andre Ting og deres
særdeles Capacitet udi Handel og Vandel, saa at, ligesom Staden i
Henseende til dens Situation har Fordel for alle andre norske Stæder,
saa have Borgerne i Henseende til deres Activitet Fortrin for alle
andre norske Handels-Mænd, saa at Staden har stedse været anseet
som den fornemste høje Skole for Kjøbmænd udi Norge. Bergens
Borgere have ogsaa altid havt Reputation for Oprigtighed udi
Kjøbmandskab, saa at de, som derved ere komne til Midler og Formue,
have forhvervet dem heller ved Activitet, Arbejdsomhed og Oeconomi
end ved utilladelig Negotie. De have stedse været holdne for Folk
af liden Façon og faa Complimenter, saa at det har været en
Borger-Søn besværligere at gjøre Cour eller frie til et Fruentimmer end at
gjøre en spansk Rejse; hvorudover Forældrene ofte have maattet
slutte Partier for deres Børn og afgjøre Sagen forud, saa at der
stod intet tilbage for Børnene end uden videre at gaa i
Brude-Seng. Vel er det sandt, at en og anden ung Kjøbmand ogsaa
lægger sig efter Galanteri, men de samme have af de andre været
anseet med skjele Øjne.

*


II.

<small>(Af F. <sp>Walle</sp>m.)</small><footnote>F. Wallem. En bergensk Cicerone. 2 Udg. Bergen 1865. S. 122.</footnote>

Letbevægelighed er en Sindets Egenskab, der bestandig har
karakteriseret Bergenserne. I det daglige Liv kan Spøg og Latter
og Vittigheder høres overalt. Det har vist sig, at ligeoverfor de
store Spørgsmaal have Bergenserne i Regelen været blandt de første,
der have gaaet ind paa dem. Da Reformationen endnu ikke var
indført i Danmark eller Norge, prædikede en Munk Antonius — i
Aaret 1528 — Luthers Lære i Bergen og vandt næsten strax den
hele Almue for sig. Bergens Biskop, Gjeble Pederssøn, var den
første protestantiske Biskop i Norge. Den franske Revolution i
Slutningen af forrige Aarhundrede havde mange Venner i Bergen,
og dette var ikke uden megen Indflydelse paa de bergenske
Ejdsvoldsmænds Fuldmagt og Votering ved Kongevalget. Maalstrævet
og Syttendemajsfesten tælle sine første og varmeste Dyrkere blandt
Bergenserne.

Bergens Almue vil helst regjere sig selv, og Politiet, dets
Betjente og Vægtere synes at maatte rette sig derefter. Det er ikke
mange Aar siden, at de fleste Vægtere havde sine bekjendte
Øgenavne og stadig drilledes af alle Gadegutter. Det er vel almindelig
bekjendt, at da en Linjedanser bad Politimesteren om Tilladelse til
at danse paa Torvet, svarede Politimesteren, at han maatte først
spørge Gadegutterne om Tilladelse; men da Opinionen blandt disse
var imod Linjedans paa Torvet, blev der intet deraf. Nogle
Gadegutter vare engang i Slagsmaal lige udenfor Politimesterens Vinduer,
men istedetfor at fare løs paa dem med en Stok, gik han ud til
dem og sagde: «E dokker snopt galen, slaas dokker udenfor
Politimesteren sine Vindøger? gaa bare længere hen i Gaten med dokker!»
«Ka?» Og Gutterne standsede blot for at høre paa Politimesterens
Raad om at flytte Kamppladsen forbi Naboens Hus, men begyndte
derpaa uforstyrret paany.

«De henne paa Bryggen» vare engang ligesom et eget
Folkefærd for sig, en egen Race med visse Ejendommeligheder; nu for
Tiden er der ikke noget skarpt Fremtrædende ved dem; de ere
ganske skikkelige, jævne Borgermænd, der have Hus og Familie
og ernære sig ved Nordlandshandel og andet Kjøbmandskab. Den
Tid er forbi, da det var «dem henne paa Bryggen» forbudt at gifte
sig og bo i Byen, da en Port ved Bryggesporden og en anden ved
Slotsgaden dannede en af glubske Hunde bevogtet Indgang til
Tydskebryggens Befolkning, og da man, for at blive optaget i dette
afsondrede Selskab som Tjener, maatte underkaste sig en ydmygende
og næsten vanærende Tortur, ledsaget af barbariske Skikke. Der
er imidlertid paa den anden Side ikke saa ret mange Aar siden, at man
kunde udpege En og Anden blandt dem som en Typus paa en
«Stokbergenser fra Bryggen», en «ægte Tydskebryggerfyr»; men i
ingen væsentlige Henseender lignede disse sine Forgjængere,
Hanseaterne. Saaledes vare de i Regelen gifte, og deres Ægteskab
velsignedes, som de fleste bergenske Ægteskaber baade nu og da,
med et halvt eller helt Dusin Sønner og Døtre, hvis Komme til
Verden blev hilset med megen Glæde, da de med Tiden kunde
gjøre god Tjeneste paa «Stuen».

En saadan «Stokbergenser» havde i Almindelighed Knæbuxer
og Sko med Spænder, Pidskeparyk med Pudder i, Nankins
Regnhat under Armen, spekulativt Ansigt og en «geläufig» Tunge, der
ikke var god at komme ud for; forresten Kjøbmand paa sin Hals.
Hans daglige Liv var meget regelmæssigt baade med Hensyn til
Arbejde og til Adspredelse og Fornøjelse, eller rettere sagt med
Hensyn til Kjøbmandsforretninger under enhver Form; thi gik han
paa Salen, var det ikke altid for at spille Kort eller drikke Punsch,
men for «at træffe Folk, der maaske havde en Forretning at gjøre»,
eller havde en merkantil Nyhed at meddele.

Et ægte bergensk Hus har sit traditionelle Udseende og
Indretning. Dersom du vil lære et saadant at kjende, saa maa du ikke
gaa i det «nye Strøg», hvor det meste har et almindeligt Udseende;
ej heller maa du gaa gjennem Strandgaden; thi der har Handelen
forstyrret hver Underetage; men du maa gaa alle andre Steder.
Du vil da finde, at de fleste Familier bo alene i sit eget Hus, og at
disse Huse ofte minde dig om Smaapigernes Dukkehuse; thi de
udmærke sig i Almindelighed ved skinnende hvide Gardiner, lyse,
livlige og renvaskede Vægge, spejlblanke Ruder, kort sagt hele Huset
er pent pyntet. Dersom du kjender Familien, kan du gjerne hilse
ind ad Vinduet, hver Gang du gaar forbi Huset; der er altid En
eller Anden tilstede, som ser dig, hilser igjen og rapporterer om
dig. Vil du gaa ind i Huset, saa kommer du gjennem Gadedøren,
hvis blankpudsede Messingbeslag vil smile dig imøde, og derpaa
ind i «Gangen», hvor Brandbøtterne svæve over dit Hoved; paa
højre Side har du i Regelen Fremstuedøren, midt imod dig
Kjøkkendøren og Opgangen til 2den Etage eller til «Arken». Nederste
Etage deles i to Hovedafdelinger, nemlig Fremstuen paa to—tre
Fag og Gangen, — denne Del kaldes «fremme», — Bagstuen og
Kjøkkenet samt Spisekammeret udgjør den anden Del og kaldes
«bag». Om Formiddagen nær Middag ere alle «bag», Resten af
Dagen træffer du dem i Regelen «fremme». Soveværelserne ere
almindelig paa «Arken», eller, dersom der er to Etager, «paa Kvisten»,
medens 2den Etage indtages af «Salen». Allerøverst nær
Hanebjælkerne er «Lemmen», hvor der tørres Klæder; der er ogsaa
Røgekjødskammer, Pakkammer og nogle smaa «Haak» og «Kott».
Bag Huset ligger «Pladsen» og en liden Have — begge Dele en
miniature; i det ene Hjørne af Pladsen staar «Regnevandstræet», i
et andet staar «Boskassen». Selve Huset har en stor Gavl til Gaden
og en til Pladsen; Tagvandet løber altsaa til begge Sider mod
Naboens Væg eller Tag, for ved omhyggeligt vedligeholdt Render,
anbragte paa langs og paa tvers, at føres ned i Regnevandstræet,
der ligeledes er i god Stand; thi uden Regnevand ingen Ludefisk,
ingen Nakker, ingen Vask paa Mandag, kortsagt det kvindelige
Personale vil komme rent ud af Koncepterne, naar det «gallante
Regnevand» slog fejl. Før i Tiden maatte man under saadanne
Omstændigheder hente nogle «Fer Bispevand» eller gaa i Mulelven;
men nu har man Springvand nær ved Haanden.

Det interessanteste Rum i et ægte gammeldags bergensk Hus
er Pakkammeret, især hvis der i Familien findes ældre Personer
eller helst ugifte Fruentimmer; thi da vil du ved en nøjere
Betragtning af Inventariet oftere mindes om et eventuelt Bryllup og et
eventuelt Dødsfald. Der findes nemlig flere store Dragkister fyldte
med temmelig fuldstændigt Udstyr for en eller flere Døtre, som
stadigen i 10—20 Aar forgjæves have haabet at skulle
lyksaliggjøre en «gallant Mossjø» og derfor have havt sit Udstyr saa parat,
at Bryllupet kunde staa samme Eftermiddag, som Frieren fik Ja.
Men dersom en ublid Skjæbne vilde nægte dem en Mand, og de
skulde ende sine Dage som Pebermøer, saa ere de forberedte ogsaa
paa denne Eventualitet, ikke alene ved sit fuldstændige Ligtøj, men
ogsaa ved sin Ligkiste, der staar fix og færdig.
Husets Ydre forsømmes ligesaalidt som dets Indre. Lyse og
venlige Farver anvendes til den yderste Maling, over selve
Gadedøren findes en stor, blankpudset Rude, hvorpaa der ofte er anbragt
Ejerens fulde Navn og Husets Rode og Nummer, — alt med
forgyldte Bogstaver, omfattede af en smuk Ramme. Paa Tagene af
Sandvigens Boder findes friske Spor af en gammel bergensk Maade
at betegne Ejerens Navn paa; der findes nemlig Forbogstaverne af
Ejerens eller Handelsfirmaets Navn anbragte ved Hjælp af sorte
Tagsten omtrent midt paa Tagets ene Side, der vender mod
Søsiden. Inde i selve Byen er nu saadant meget sjeldent.

Havets Nærhed bidrager i høj Grad til at gjøre Bergens Klima
fugtigt og mildt, og du kan let komme til det Resultat, at Bergen
kun har to Aarstider, nemlig Vaar og Høst; thi stærk Varme og
stærk Frost vil du meget sjelden finde der, medens du ofte til
Gjengjæld kan finde det meget mildt ved Nytaar og temmelig
kjøligt ved Santhans. Der gives imidlertid flere Exempler paa en
Sommervarme af nogle og tyve Grader Reaumur og en Vinterkulde
af indtil 12—14 Graders Frost. Klimaet i Bergen skal være meget
sundt uagtet de 80 Tommer Regn aarlig. Bergenserindernes friske
Ansigtsfarve viser ogsaa tydeligt nok, at Klimaet er sundt, og i
Regelen vil den Fremmede finde et sundt og behageligt Ophold i
Bergen. Finder du det uhyggeligt ude, saa vil du finde det desto
hyggeligere inde. Dertil bidrager dog mere Bergensernes
Gjæstfrihed end Byens Klima. Bergenserne sætte nemlig sin Ære i at
være gjæstfri og forekommende mod enhver Fremmed og søge ved
enhver Anledning at bringe den Fremmede til at glemme de 80
Tommer. Overalt og blandt alle Stænder vil man komme dig
imøde med en Venlighed og Tjenstvillighed, der vil være dig en
meget behagelig Overraskelse. Du vil snart lægge Mærke til, i
hvilket godt Humør alle ere, hvor hjertelig deres Latter er, og
hvor naturligt og behageligt alle smile — især i Solskin. Du kan
udenvidere henvende dig til hvemsomhelst, spørge om hvadsomhelst,
du vil altid faa et imødekommende Svar og god Besked. Her er
ingen stiv Etikette, den er elastisk og behagelig. Den herskende
Tone vil snarere forekomme dig flot end kold, snarere fortrolig end
stiv. En Spøg bliver altid godt optaget, en Vittighed altid
paaskjønnet og maaske besvaret med en anden, men en Finte med en
bidende Sarkasme. Er du ømskindet, vil du snart føle dig saaret;
er du kort for Hovedet, saa vil du snart mærke, at du har denne
Fejl.

Blandt Damerne vil du finde mange elskværdige og smukke,
og tror du at have Anlæg til at blive forlovet, saa vil du snart faa
Vished derfor. I en kort Tid kan du i Bergen stifte mange
Bekjendtskaber, erhverve dig mange sande Venner og næsten lige saa
let mange sande Uvenner. Der skal lidet til for at komme «paa
Hat» med En, og det vil ikke koste dig videre Anstrengelse at
vinde en vis Fortrolighed blandt dem, som du dagligdags omgaaes.
Som Fremmed paa Stedet vil du vække en vis Interesse hos Alle,
og er du en bekvem Materie for de Vittige, saa vil du saare snart
være paa Alles Læber.

*

III.

<small>(Af <sp>K</sp>r. <sp>Elste</sp>r.)</small><footnote>Kr. Elster. Om Modsætningen mellem det vestlige og østlige Norge,
«For Ide og Virkelighed», Kbh. 1872, II S. 97.</footnote>

*

I et havfriskt Leje, lige ud i Leden, dukker Bergen lys og
dejlig op mellem sorte Fjelde. Den har Oldtidsmindernes
Storsejllads lige udenfor sine skinnende hvide Huse; endnu lægge de
gamle Langskibe til Vaagens Brygger. Fra Havdybet, fra Kystens
Fiskerhytter og fra de mørke Fjordbygder dukker der Alvorssyner
op, og den Landbefolkning, som strømmer hid, er den, som har
det stærkeste norske Særpræg. Men dens senere Historie med den
livlige Handelsrørelse, med den stærke Raceblanding, og enkelte, i
fremmede Samfund udviklede, begavede Mænds aandelige Herrevælde
i nyere Tider har fremmet en Tilgang af Indflydelser udenfra, som
er uden Sidestykke i vort Land, og som her har givet den
vestlandske Natur en ejendommelig Aflempning og grundlagt en
Dannelsesretning, som gjør sig gjældende den Dag idag. Og endnu vifter
stadig disse tusinde Flag paa Ind- og Udsejling Billeder fra det
store Verdensliv ind i Bergens daglige Liv. Og saaledes tumler da
dette brogede, letbevægelige Folkefærd, som lever derinde i
Regnsiget og Fiskelugten, sig lunefuldt mellem de skarpeste Modsætninger.
Ingensteds bo de mest stridige Synsmaader og Sympathier saaledes
Hus i Hus som her. De indflyttede Slægter med sin fremmede
Dannelsesarv har til Gjenboer og Naboer hin Vestlandets
Folkemagt, Maalstræverne, som føre den yderste, radikaleste Fløj i vore
Dages store Selvstændighedsbevægelse i Politik og Literatur. Mere
end eet Spejlbillede af norsk Natur, af norsk Folkeliv og Historie
er fra Bergen gaaet vækkende og forfriskende ind i vort Aandsliv,
ligesom ogsaa Kritikens gyldne Vimpler, svingende i
Luftstrømningerne fra det store Kulturliv, har lynet ind, naar vor trange
norske Natur har truet med at lukke sig inde med sine tunge Taager.
Men ved Siden af at saa mange Bestræbelser i Retning af et
selvstændigt Aandslivs Fremme har fundet Ly og nyt Løfte her, har
ogsaa de mest modsatte Tankeflaader været modtagne med samme
Varme af dette letbevægelige Folk. En Dag har den fra
Hovedstaden forviste norske Kunst havt Havneleje paa den bergenske
Vaag; men i næste Stund har de blaa Bølger ogsaa under næsten
endnu større Jubel gynget den usleste fremmede Fribytterskare, der
sejler om i sit Hjemlands aflagte Kunstklæder. En Dag ser det
næsten ud, som om hele Byen vilde rejse sig som et eneste stort
Oldtidens Vidnesbyrd om, hvad Norge var og hvad det skal være,
og holde Dom over den faldne, vildfarende Slægt; men næste Dag
er den ude paa Lysttur med de mest flunkende nye skandinaviske
Ideer og føler sig overbevist om, at den Historie, Kongehallen staar
og vidner om, var en osende Praas, som heldigvis gik ud med vor
gamle Kongeæt, ja lader sig endog fortælle, at det Maal, som lyder
i dets egne Gader, og som ogsaa er et saadant Mindesmærke fra
den svundne Tid, men et levende, i Grunden slet ikke er til uden
i enkelte Sproglærdes Fantasi. Og saaledes paa alle Omraader:
stærk Nationalitetsfølelse og djærv Fremskridtsaand paa den ene
Side, Forelskelse i det Fremmede og den mest fanatiske
Konservatisme paa den anden. Men ingen skal nægte, at her er Liv,
Interesse og Foretagsomhed, og at Bergen har gjort nogle af de
vægtigste Indskud i vort offentlige Liv, og vi forlader det med den
Tro, at det vil gjøre endnu større Indskud i Fremtiden, naar alle
disse stridige Retninger med Rod i den omgivende Fjord- og
Fjeldnatur og i Oldtidsminderne paa den ene Side og i alt det fremmede
Landnam og Dagens Havdønninger paa den anden Side har faaet
udvexlet sit Guld med hinanden og kastet al sin ufrugtbare Føring
tilhavs.

*

IV.

<small>(Af P. A. <sp>Jense</sp>n.)</small><footnote>P. A. Jensen. Autobiografiske Meddelelser. Illustreret Nyhedsblad, 1863, Nr. 1.</footnote>

For mindre end halvhundrede Aar siden kunde man endnu
kalde Bergen ikke blot den største og rigeste, men ogsaa den
mærkeligste By i Landet. Det var ret en By med Karakter, hvad selv den
Fremmede ved første Øjekast maatte opdage paa dens Fysiognomi.
Man kunde gjæste den tillands eller tilvands; Indtrykket af noget
Ejendommeligt, der indbød til nærmere Bekjendtskab, fik man af
denne By, enligt beliggende og ligesom fortrykt mellem de høje
Fjelde, men til Gjengjæld favnet og kjælet for af det bølgende Hav.

Holdt man sit Indtog i den fra Landsiden, kan det vel være,
at man, hakket sønder og sammen paa den skranglende Rejsekjærre,
som Bakke op og Bakke ned den hele Rute igjennem havde
sejgpint den Rejsende, der ikke havde Raad til selv at medføre
Kjøretøj — ikke just var i sit Søndagshumør, naar man endelig naaede
Toppen af det langtrukne Natlandsbotner. Men i hvem gled der
ikke saa en Solstraale ind i Hjertet, naar han paa en vakker Dag
derfra fik det første Syn af gamle Bjørgvin med de mange blinkende
Kirkespir, der tittede frem gjennem det fine Dunstslør, som bævede
over Byen? Endnu venligere vinkede den sin studsende Gjæst fra
Søsiden. Fjorden, som aabner sig i sin hele Bredde ved Indløbene,
trækker sig længere inde kjærligt sammen, for med begge Arme at
favne den By, som af alle Landets Byer har vidst at sætte mest
Pris paa Havet, hvis Barn den i Sandhed kan siges at være. Øjet
forvildes vel i det første; det ser en Række af høje, hvide, glindsende
Huse, byggede Søen saa nær, at man tror, at Folkene der maa
fare ind i sine Stuer tilbaads. Men lidt efter lidt summer man sig.
Man damper alle disse Søboder eller Pakhuse forbi og mærker
først, naar man styrer ind i Vaagen og hildes i et Vildnis af
krydsende Baade og Skuder og Jægter og Skibe, og gjennem
Masteskoven og det tætte Net af Fartøjernes Takkelage skimter
nok en Rad af Pakboder paa begge Sider og ovenover dem
Husrækkerne i amfitheatralsk Højhed, medens en Summen og Brummen,
en Susen og Brusen, som fra en Bistade eller fra den forlængst
aftakkede Vexelundervisningsanstalt, strømmer En imøde fra det terra
incognita, som man mere aner end ser forud — man mærker,
siger jeg, at da endelig har man Tag i Byen selv, eller rettere: da
endelig har Byen faaet En selv i sine Garn; man se nu til, naar og
hvorledes man igjen kommer ud deraf!

Thi tror man, at dette just er den simpleste Sag af Verden?
Eller — landstegen paa den klassiske Fiskebrygge og der for en
god Stund spærret Vejen af den mylrende Vrimmel af skrigende
og skraalende, af skjældende og smeldende, af baade øre- og
sindsforvirrende Perniller, som her fra Triangelens Barriere føre baade
en Mund- og Nævekamp med de uanfægtelige Havstriler nede i
deres Baade — eller, sluppen ud paa den uendelige Strandgade
og der ved hvert andet Skridt puffet og stødt af slingrende Sjauere
eller standset hvert Øjeblik af de overraskende Nuancer, som Vossers
og Hardangeres, Sogningers og Søndmøringers, Nordfjordingers og
Søndfjordingers, Strilejenters og Madsfjordkjærringers brogede
Bygdedragter afgive — vil man højst kunne slippe igjennem uden
Trommehinders Sprængning og Ligtornes Knusning, eller her buxere sig
menløs frem paa et Farvand, saa trangt og grundt som dette?
Heller ikke er det let, skulde jeg mene, at finde sig tilrette i dette
Garn af brede Torve og stejle Almindinger, af krumme Gader og
mørke Stræder, af trange Smug og uigjennemtrængelige Smitter,
som denne gamle, ærværdige Stad kan rose sig af fremfor nogen
anden Stad i Verden.

Foretag en Himmelstigning op «i Fjeldet» eller en Nedfart til
Underverdenen gjennem «Nøstets» Labyrinther eller en Langdands
gjennem «Markegaden» med dens Tværsmug eller en Kehraus
opover «Halvkanden», ned gjennem «Knøsesmuget», opad
«Tydskesmuget», udover Strengehagen, lige til «Katten» paa Nordnæs, eller
— som vi sang i Kor vi jublende Drenge, naar vi i endeløse Rækker
fejede gjennem Byen: «Opefter, nedefter, udefter, indefter og saa lige
paa Trumphi sin Væg» — saa skal man nok maatte holde Tungen
bent i Munden, for at komme ud af disse lokale Forvildelser, som
dog tilsammen udgjøre den respektableste By i det ganske Land.

Og saa Befolkningen, og saa Gemytligheden, og saa Kvikheden!
Og saa det hele Liv i denne gammeldagse Stad, saaledes som jeg
kjendte det for mindre end en Menneskealder siden!

Hvilke travle Sommerdage, naar Nordfarstævnerne vare inde,
og alle Arter af Mennesker vare i Bevægelse i Boder og Lader,
med Dug og med Disk, med Kaffe og Gryngrød — og vi Gutter
fra alle Byens Skoler stimede ud over Tydskebryggen, hvor Duften
af Sild og Fisk og Tran i den stegende Midsommervarme havde
alt det Pirrende ved sig, som man endnu kan faa en ringe Kjending
af paa en Middagsvandring gjennem Borkehullet nede ved Kristiania
Brygger. Det gik til «Bontelabo», den hele Skoleungdoms fælles
Badepyt; og hvem gjorde vel i sit hele følgende Liv en mere kostelig
Erobring end dengang, naar han i Forbigaaende kunde tiltigge sig
eller tilrapse sig fra en af «Stuerne» et Stykke Tørfisk eller en
Stump «Rav» eller «Rækling» til «Sjøbit»? Vi tænkte vel dengang
ikke saa dybt; men vist er det, at aldrig har den sangrige bergenske
Bisp hittet frem et dristigere og mere passende Billede, end naar
han fra «Ulrikkens Top» sender sit Digterblik ud over denne
Virksomhedens Myretue og synger:

<poem>
«Der ser jeg Skoven af Masterne høje,
Handlende Stuers bredvajende Flag;
Vippebom ser jeg sig flittigt at bøje,
Flittigt at hæve; — Tangenternes Slag
Paa dette Handelsklaver gav Musik,
Og Vare af Skuderne dandsende gik.»
</poem>

*

V.

<small>(Af Y. <sp>Nielse</sp>n.)</small><footnote>Yngvar Nielsen. Bergen fra de ældste Tider indtil Nutiden. En
historisk-topografisk Skildring. Kristiania 1877. S. 476.</footnote>

Efter 1814 vedblev det daglige Liv og den sociale Omgang i
Bergen længe at bevare de Former, som de havde antaget i den
da afsluttede Periode, og først meget sent kunde der her mærkes
en paatagelig Overgang.

Tiden nærmest efter 1814 udmærkede sig dog paa en
fordelagtig Maade derigjennem, at der i Bergen havde dannet sig en Kreds
af fremragende, begavede og af literær Interesse opfyldte
Personligheder, som baade øvede en stor Indflydelse paa Tonen i Staden
ved at give Interesserne et højere Sving og virkede paa en Maade,
der har efterladt sig Spor, som længe ville mærkes. Man havde
nu i Bergen Mænd som Christie, der levede og døde i denne By,
som han ikke engang vilde forlade for at overtage
Statsministerposten, Jonas Rein, Peter Motzfeldt, som selv efter sin Udnævnelse
til Statsraad ikke ganske havde opgivet sin Husholdning i Bergen,
Assessor Edvard Hagerup, de to Bisper Pavels og Neumann, som
efter hinanden indtog den i 1816 bortgangne J. N. Bruns Plads,
Herman Foss, Stiftsoverrettens Justitiarius Jørgen Schydtz og
Eidsvoldsmanden Kristian Magnus Falsen, der i 1814 var forflyttet til
Bergen og siden boede her i mange Aar, først som Amtmand over
Nordre Bergenhus Amt og siden — efter en kortere Afbrydelse
— som Stiftamtmand og Amtmand over Søndre Bergenhus Amt.
Som fremragende Bergensere, der dog alle virkede udenfor sin
Fødeby og tildels vare meget yngre end de her nævnte, maa
derhos ogsaa nævnes Johan Christian Dahl, Johan Sebastian Welhaven
og Ole Bull, der i dette Aarhundrede gjennem mange Aar have
kastet Glands over sin Fødeby. Ogsaa Maleren Gørbitz og
Stiftsprovst P. A. Jensen vare fødte Bergensere. Enestaaende i sin Art
var Digteren Lyder Sagen, der i sin beskedne Stilling, som
Adjunkt og Overlærer, mere end nogen anden har bestemt den
opvoxende bergenske Ungdoms Retning, og som derigjennem paa
anden Haand har øvet en Indflydelse, der var saa meget større,
som den var vanskelig at bemærke og at paavise. En værdig
Plads ved Sagens Side indtager ogsaa den gamle Rektor Arentz.

Uagtet Kristiania havde faaet sit Universitet, stod dog Bergen
i disse Selvstændighedens første Aar maaske jevngodt ved
Hovedstadens Side i Henseende til aandeligt Liv, om just ikke over denne,
og den Literatur, som da udkom i Bergen, vil altid beholde megen
Betydning. Det smukkeste Minde om den Tids Bestræbelser er dog
Stiftelsen af Bergens Musæum i 1825, som nu efterhaanden har
voxet sig op til en Institution af høj videnskabelig og national
Betydning. Ogsaa det arkæologiske Tidsskrift «Urda», der blev sat
i Forbindelse med Musæet, indtog for sin Tid en respektabel Rang.
Aaret før Musæet stiftedes, havde man ogsaa faaet en «Bergens
Beskrivelse», der udgaves af Lyder Sagen og Herman Foss, og som
i sin Art er en af de mest omhyggeligt udarbejdede og brugbareste
Bøger, den norske Literatur har ejet. Den afslutter paa en hæderlig
Maade den lange Række af bergenske Topografier fra ældre Tid,
der er enestaaende i Norge, maaske i hele Norden. Et offentligt
Bibliothek erholdt Bergen først senere, da Kommunen for 3000 Spd.
indkjøbte den store Bogsamling, der var istandbragt af den i 1869
afdøde Universitets-Bibliothekar P. Botten-Hansen, hvormed man
forenede en Del af de ældre bergenske Bogsamlinger. Dette nye
Bibliothek opbevares i et af Kommunen indkjøbt Hus. For den
norske Kunst har Bergen i dette Aarhundrede havt en meget stor
Betydning gjennem Grundlæggelsen af det første norske Theater i
Bergen 1850. Dette virkede i flere Aar med stort Held, indtil
efterhaanden dets fleste gode Kræfter gik over til Kristiania Theater
og derigjennem bidrog til at gjøre dette til en udelukkende norsk
Kunstanstalt. Efter i flere Aar at have været lukket, er den norske
Scene i Bergen atter bleven aabnet i 1876. Andre af Kunstens
Grene have fundet et Samlingspunkt i den i 1839 stiftede
Kunstforening.

Bergens Historie i det nittende Aarhundrede er ikke rig paa
Begivenheder, der kunne sættes ved Siden af dem, hvortil Byen i
svundne Tider har været Vidne. Det er kun Beretningen om en
roligt fremadskridende Udvikling, som imidlertid allerede nu har
leveret de mest overraskende Resultater og hævet Bergens
Handelsomsætning til en Højde, der overstiger alt, som Fortiden kan byde
til Sammenligning. Den gamle Handelsstad har derved kunnet glæde
sig ved at tælle inden sin Midte flere Mænd, som have forstaaet at
fremkalde nyt Liv og ny Rørelse og lede Udviklingen ind paa de
rette Baner, og som derigjennem have erhvervet sig Ret til at
indtage en hæderlig Plads i vore Næringsvejes Historie, naar denne en
Gang bliver skreven.

Skjønt Bergen ikke længer som Handelsstad indtager den
Forrang fremfor Landets øvrige Byer som tidligere, er den dog nu i
Rigdom og Omsætning naaet langt ud over, hvad den tidligere har
været. Den Driftighed og Foretagsomhed, som dens Indbyggere
derunder have lagt for Dagen, vidner om, at den gamle By endnu
har en smuk Fremtid foran sig, og at den aldrig vil blive sin
Fortid utro. Et sikkert Tegn herpaa er ogsaa den Kjærlighed, som
nu næres til alle Minder fra de svundne Tider. Ligesom allerede
det gamle Taarn paa Bergenshus er bragt tilbage i sin gamle Stand,
saaledes have Bergens Indbyggere grebet Initiativet til en Restauration
af den gamle Kongehal paa Bergenshus, der atter vil gjengive, Norge
en af dets smukkeste Bygninger fra Middelalderen, og som
forhaabentlig snart kan tage sin Begyndelse. Naar saa Mariakirken
atter knejser med begge sine Taarne, og Domkirkens gamle Partier
ere bragte tilbage i sin oprindelige Stand, vil Bergen have en Række
af monumentale Bygninger at opvise, hvis Mage ikke findes samlet
paa noget andet Sted i vort Fædreland. Ved at rejse en Statue af
Præsidenten paa det første ordentlige Storthing, Vilhelm Christie, har
Bergen vist sin Erkjendtlighed mod den Slægt, der gav os
Grundloven og Foreningen med Broderlandet, og som mellem
Repræsentanterne for Bergen talte en af sine mest daadkraftige Sønner.
Ved at arbejde for Rejsningen af et Monument for Ludvig Holberg
paa Tohundredeaarsdagen efter den store Digters Fødselsdag have
Bergenserne paa samme Maade vist, at de ogsaa skatte Betydningen
af de store Mænd, der tilhøre en mere fjerntliggende Tid.

Efterat de gamle Monopoler forlængst ere forsvundne, have
Bergens Indbyggere med stor Energi virket for at aabne sig nye
Handelsfelter. Dette er ogsaa lykkedes for dem. Bergens
Sejl- og Dampskibsflaade befarer nu alle Have og viser sig i alle
Verdensdele. Fjorddistrikterne ere ved den forøgede Dampskibsfart bragte
i en endnu livligere Forbindelse med Stiftets Centralpunkt, end de
nogensinde tilforn have været, og da Tanken om en
Jernbaneforbindelse mellem Bergen og Østlandet var udkastet, viste Bergenserne
ved de storartede Bidrag, som de lovede at udrede til denne, at de
havde aabent Øje ogsaa for Betydningen af et saadant Anlæg.
Det første Skridt er nu allerede taget til at virkeliggjøre dette
Arbejde, idet Storthinget i 1875 bevilgede de fornødne Midler til at
paabegynde Anlægget af en Jernbane fra Voss til Bergen; naar dette
skal fortsættes over Fjeldet, vil det blive Fremtidens Sag at afgjøre.

*


Nærøfjorden og Nærødalen.

<small>(Af A. <sp>Arb</sp>o.)</small><footnote>A. Arbo, Turist-Skizzer. Kristiania 1859, S. 38.</footnote>

*

En Ejendommelighed ved vort Lands Natur, der vel i en vis
Forstand forøger Interessen for samme, men paa en højst uhyggelig
Maade, er den Usikkerhed for Overfald af en frygtelig Beskaffenhed,
der er forbundet med Passagen gjennem flere af de mærkeligste
Egne til de fleste Tider af Aaret. I intet Land i Verden er man vel
mere sikker for Overfald i almindelig Forstand end hos os, men
intetsteds heller har Naturen antaget en mere faretruende og mod
Folkets Færden fjendsk Karakter end i det vestlige Norge. De
Overfald, som der true den Rejsende, ere intet mindre end de
frygtelige Sne- og Stenskred, som paa enkelte Steder til visse Tider
af Aaret endog høre til Dagens Orden. Besynderlig nok er det
saa, at den eneste Vej, der forbinder Landets tvende største Byer,
netop gaar igjennem enkelte af de i denne Henseende mest berygtede
Egne. Mangfoldige Rejsende, der have passeret Lærdal,
Nærøfjord og Nærødal om Høsten eller Vaar en eller — hvad der er
aller værst — om Vinteren under et indtrædende Tøvejr, ville kunne
fortælle om, hvorledes de blot ved et lykkeligt Tilfælde — ved at
være lidt tidligere eller senere fremme — undslap at begraves
under de nedstyrtende Bjerg- og Snemasser, der undertiden paa den
ubehageligste Maade forsinkede deres Passage. Især er det
Nærøfjorden og Nærødalen, hvor man har aller mest at befrygte Overfald,
og ingen, som ej er nødt dertil, vil vel rejse derigjennem uden
midsommers, den eneste Tid af Aaret, i hvilken man med nogenlunde
Tryghed kan gjøre sig bekjendt med den vestlandske Natur i dens
frygteligste Skikkelse.

Den første Del af Passagen mellem Lærdal og Gudvangen i
Nærødalen er forholdsvis af mindre Interesse, da Omgivelserne kun
have det for de vestlandske Fjorde almindelige Præg af Ryhed og
Goldhed, uden Spor af smilende Bredder nogetsteds, og heller ikke
med særdeles imponerende Masser eller karakteristiske Former. De
Fleste, der fra Østlandet medbringe eventyrlige Forestillinger om
den vestlandske Naturs kolossale Beskaffenhed, ville uden Tvivl
her føle sig skuffede. Allerede bedre bliver det, naar man svinger
ind ad Aurlandsfjord; man mærker strax et grandiosere Anlæg i
den hele Omgivelse, Siderne blive brattere og mere utilgjængelige.
Men det er først ved Nærøfjordens Begyndelse, at man faar rigtig
Begreb om, hvad man har i Vente af afskrækkende Stejlhed og
udoverhængende Styrtninger, som man kun med en vis Skyhed
blikker op til. I Bunden af Aurlandsfjord ser man Fjeldsider med
næsten lodrette Profiler møde hinanden paa begge Sider af et smalt
Indløb, men endnu nærmere slutte Fjeldene sig sammen indad mod
Nærøfjorden, og over det smale Pas hæver sig en overmaade brat
Fjeldvæg, oventil besat med truende Snefonner. Det er disse og
lignende Situationer, hvori Forskjellen mellem Alpenaturen og den
norske Fjeldnatur aller skarpest fremtræder, hvilke Landskabsmaleren
allermindst formaar at gjengive, paa Grund af de betydelige
Synsvinkler, hvorunder disse kolossale Gjenstande sees. Man har Billeder
fra Nærøfjorden eller Nærødalen af vore største Mestere, men ingen
billedlig Fremstilling kan gjengive den knusende Vælde, hvormed
Naturen i disse Egne fremtræder, og hvorunder Mennesket føler
sig saa lidet. Jo længere man trænger indad mod Bunden af
Fjorden, desto skumlere bliver Situationen. Et enkelt lille grønt
Næs, der hist og her forlænger sig til en løvrig Bred, virker lidt
oplivende i al denne Vildhed, men ligeoverfor den fremskydende
Næs paa den anden Side af Fjorden viser det mægtige Fjeld, der
danner Fjordens vestlige Begrændsning, sin afstumpede Top højt
oppe over en frygtelig Styrtning, hvor Vandet fra de optøede
Snemasser uafladelig siver ned og løsner alt, hvad der er af allerede i
Forvejen nedstyrtet eller forvitret Fjeldmasse, saa at kun et ringe
Stød behøves for at faa det Hele til at styrte ned i Dybet. Fra
dette Fjeld var det, at det bekjendte store Sneskred løsnede sig,
der gik tvers over Fjorden og for en kort Tid dannede ligesom en
Bro af Sne over samme. Længere inde bliver Fjorden endnu
trangere, og paa flere Steder i denne frygtelige Kløft hænge Fjeldene
udover med Toppen, — vistnok ikke udover Fjordspejlet, saaledes
som det virkelig er Tilfældet paa enkelte Steder her i Landet under
mindre kolossale Forhold, — men dog saaledes, at deres øvre Parti
hælder betydelig ud over det nedre, der dels danner en lodret
Fjeldvæg, dels længere nede en stejlt nedstyrtende Ur. Faa Steder have
vel en skumlere Beliggenhed end Gudvangen, der ligger strax ved
Nærødalens Begyndelse, hvor Fjorden ophører. Det ovenfor
omtalte mægtige Fjeld, hvis Top nu viser sig i Form af en Pyramide,
ligger truende over Stedet paa den vestlige Side, medens en ikke
fuldt saa høj og mere ensformig Fjeldside danner Dalens
Begrændsning mod Øst. Hvad Nærødalen i det Hele taget angaar, da kan
den neppe, naar der bortsees fra den forunderlige, halv isoleret mod
Dalens Side liggende Jordalsnute, der særlig og fortrinsvis tildrager
sig enhver Rejsendes Opmærksomhed, komme op mod Nærøfjorden
i frygtelig grandios Karakter; forøvrigt er Formationen ganske den
samme. Den østlige Side er her som ved Fjorden mere ensformig,
men meget stejl, og da Vejen ligger denne nærmest, svækkes det
uhyggelige Indtryk, som man har modtaget ved Passagen over
Fjorden, ikke synderligt, forinden man naar Stalheimskleven,
hinsides hvilken det herlige Vos udbreder sine uendelige Løvlier og
skinnende Snefjelde, Midtvejs i Nærødalen viser Jordalsnuten sig
mest imponerende, ragende frem fra den bratte Fjeldside med sin
kuppelformige Top. Fra Toppen af Stalheimskleven har man
Nærødalen udstrakt for sig i dens hele Længde, — en Udsigt,
som vistnok hører til de mest ejendommelige, noget Land kan 
opvise. Til Venstre viser sig den let kjendelige Jordalsnute, i
Daldybet sees Elven og Vejen, der som en smal Stribe kan forfølges
langt udover, hist og her passerende ind under de mindre Aasrygge,
der indsnevre den allerede i Forvejen saa trange Dal.

*

Sildefiske paa Bergenskysten.

*

I.

<small>(Af <sp>Ivar Aase</sp>n.)</small><footnote>Norske Folkelivsbilleder, 1ste Række. Kristiania 1854.</footnote>

De tre første Maaneder i Aaret ere en meget urolig Tid for
Beboerne af Søbygderne i det vestlige og nordlige Norge. Det er
Fiskerierne, som alles Opmærksomhed er henvendt paa, og som
paa en vis Maade sysselsætte baade Fiskere og Ikke-Fiskere ligefra
de yderste Havskjær til de inderste Fjordbygder. Allerede tidlig
paa Vaaren begynder man at forberede sig hertil; man lægger Lag,
det er bestemmer, hvilke Personer der skulle være sammen i et
Følge; man sætter sine Baade istand; man binder Garn og Not;
man retter og bøder paa alle de gamle Redskaber, som endnu
kunne lade sig bruge. De, som bo længst fra Havkanten, forsyne sig
med Levnetsmidler for en lang Rejse og begive sig derpaa ud for
at være paa Fiskestederne til den sædvanlige Tid. Den rette Rørelse
begynder imidlertid først, naar et eller andet Tegn til Fiskens
Nærmelse er opdaget; thi da strømme naturligvis alle til det betegnede
Sted og kappes om, hvem der kan faa den bedste Plads.

Paa denne Maade kan et Sted, som ikke just af Naturen syntes
indrettet til nogen Samlingsplads, for en Tid blive besøgt af en
overordentlig Mængde Mennesker. De nøgne, stenrige Næs og
Holmer ved Stavangers Kyst blive saaledes pludselig befolkede af
en meget blandet Skare fra de forskjellige Egne i det sydlige Norge.
Den uvenlige, vejrhaarde Kyst paa Nordmør og Søndmør bliver et
Samlingssted for Hovedstyrken af den mandlige Befolkning fra de
indenfor liggende Fjorde. De trange Bugter og knudrede
Landtunger under Lofotens høje Klippevæg blive ligeledes et
Samlingssted for en meget anseelig Mængde Folk fra alle de nordenfjeldske
Egne, saa at de mange Huse, som staa tomme og færdige til at
modtage disse Gjæster, blive for en kort Tid mere fulde, end et
Hus burde være.

Det er imidlertid ikke det samme Fiskeri, som drives paa alle
disse Steder. Ved den nordlige Kyst har man sædvanlig kun
Torskefiskeriet; ved den sydlige har man derimod Sildefisket, og
det er dette sidste, som vi her ville betragte. Det plejer at begynde
noget tidligere end Torskefisket og er sædvanlig i fuld Gang i
Januar Maaned. Den Sild, som kommer til Landet paa denne Tid,
er den saakaldte Vaarsild eller Storsild, en Fisk, som synes skabt
til Føde for de aller forskjelligste Skabninger, og som derfor idelig
bliver forfulgt og efterstræbt, hvorsomhelst den viser sig. Under
hidsig Forfølgelse af Hvaler og andre Sødyr kommer den paa sin
bestemte aarlige Gang imod Landet, og her møder den da et ganske
alvorligt Angreb fra en anden Kant. Naar man ved, at der i en
Række af Aar har været udskibet over 500,000 Tønder Sild aarlig
fra Stavanger og Bergen, saa kan man deraf gjøre sig et Begreb
om Fiskestimernes Størrelse og tillige om den Rørelse og
Virksomhed, som dette Fiskeri fremkalder.

Man fanger Silden dels med Garn og dels med Vod eller Not.
Den sidste er, som bekjendt, saaledes indrettet, at man dermed kan
omringe en Fiskestim og trække den til Land; den anvendes
altsaa der, hvor Fisken staar meget tæt i en Bugt, eller paa en jevn
Grunding ved Landet. Denne Fiskemaade er egentlig den morsomste.
Til at udsætte og optrække en stor Not udkræves nemlig en
Mængde Folk, som maa arbejde med Raskhed og efter en vis Plan,
der sædvanlig bestemmes ved et Slags Kommando af en dertil
antagen Formand. Imidlertid er Formanden ikke den eneste, som
har noget at sige; hans lille Arme er ligesaa ivrig og højrøstet som
han selv. Overalt opmaner man til Anstrengelse; overalt har man
noget at varsle eller minde om, og det hele foregaar i en saadan
Skynding og med en saadan Støj, at man netop plejer at nævne
denne Bedrift som et Exempel, naar man skal fortælle om noget,
som er foregaaet under usædvanlig Larm og Tummel, idet man da
plejer at sige, at «det var, som om man skulde ud med en Sildenot».

Naar et saadant Kast eller Dræt er gjort, lægger man Baadene
til for at optage Fisken, og hertil bruges da et Slags Kurv med et
langt Skaft, hvormed man altsaa øser Silden op af Noten.
Undertiden kan et Kast være saa stort, at man ikke strax kan optage
samme, og i dette Tilfælde bliver Noten stængt eller fæstet
saaledes, at den kan blive staaende nogen Tid i Søen med den
samlede Fisk, som da kaldes et Laas. Imidlertid bliver den optagne
Sild bortført eller bragt paa Land, hvor man da først kværker den,
det vil sige giver den et Indsnit i Struben, for at Saltet kan
desbedre trænge ind; derpaa bliver den nedlagt i Tønder og saltet.
Da Nedsaltningen ellers kræver mange Folk og en Mængde Tønder
og Salt, bliver den gjerne udsat, indtil Silden er henført til de
nærliggende Byer og Ladesteder.

Dette Liv medfører vistnok megen Rørelse og Munterhed, men
det har ogsaa megen Besværlighed og megen Fare, især for
Helbreden. Man vil let indse dette, naar man forestiller sig en stor
Mængde Folk forsamlet paa en tyndt bebygget og nøgen Havstrand
i den koldeste og stormfuldeste Aarstid og ved et Arbejde, som
altid ledsages af Væde og Fugtighed. Fiskeriet drives sædvanlig
ved aabne Baade, og den største Del af Fiskerne er saaledes nødt
til at søge Hus om Natten. Men de Huse, som forefindes ved de
forskjellige og tidt omvexlende Fiskesteder, kunne naturligvis ikke
forslaa til en saadan Folkemængde; de blive derfor snart saa fulde,
at der er ingen Lejlighed til at ligge og knap nok til at sidde, og
heller ikke faar man nogen Lejlighed til at tørre sine vaade Klæder.
Det er slemt nok at udholde en Vinternat i saadan Kvalme og
Trængsel; men det er naturligvis meget værre at udholde en saadan
Nat under aaben Himmel.

Det kan neppe fejle, at et saadant Fiskerliv maa have en
betydelig Indflydelse paa Tænkemaaden og Karakteren hos de Folk,
som jævnlig deltage deri. Det giver ej alene en legemlig Hærdelse,
en Vane til at taale Savn og lide ondt, men det giver ogsaa en
selskabelig Taalsomhed. Den selvstændige Mand nødes til at slaa
sig sammen med andre, at dele ondt og godt med dem og ofte
give Slip paa sin egen Bekvemmelighed. I visse Tilfælde, f. Ex.
i Sejladsen, maa han stille sig under Anførsel af en af sine
Ligemænd og adlyde ham saa punktlig som en Soldat sin Officer. I
mange andre Tilfælde maa han opgive sine egne Planer og følge
med didhen, hvor han ikke vilde, da det her ikke kommer an paa,
hvad en vil, naar ikke de øvrige ere enige med ham. Og
imidlertid finder man sig rolig i alt dette, fordi man ser, at det er
nødvendigt. En saadan idelig Tilvænnelse til at lempe sig efter andre
maa vistnok have en god Virkning, og vist er det ialtfald, at
Beboerne af Søbygderne ere i Almindelighed et spagfærdigt og fredeligt
Folk, og at voldsomme Optrin her forekomme sjeldnere end paa
adskillige andre Steder, hvor der skulde synes at være langt mindre
Anledning dertil.

Paa samme Tid som Sildefisket sætter en stor Mængde Folk i
Arbejde paa Søen, foraarsager det ogsaa en livlig Rørelse paa
Landet og i Husene, da nemlig Fisken skal tilvirkes og forsynes
saaledes, at den kan forsendes som Handelsvare og holdes vedlige
for en længere Tid. Hertil kræves en betydelig Folkehjælp, for at
Arbejdet kan drives uafbrudt og blive færdigt, medens Fisken endnu
er fersk og frisk. Da nu netop Sildefisket indtræffer paa en kold
og ublid Aarstid, maa man holde sig inde i Husene med dette
Arbejde, som da fordeles imellem de tilstedeværende Folk, saaledes at
nogle bære Fisken ind i de dertil indrettede Boder, andre derimod
sættes til at kværke den, og atter andre have Arbejde med at
nedlægge Fisken i Tønder og salte den.

Skjønt det just ikke er noget renligt Arbejde, som man her
har for sig, plejer det dog at drives med megen Lyst og Munterhed.
Den store Mængde af vakre, sølvblanke Fiske er allerede et
behageligt Syn for Øjet, og naar man ved, hvad Tingen kan bruges
til, kan man nok ogsaa have andre Aarsager til Fornøjelse. Thi
om endog Naturens Mangfoldighed og Skjønhed er noget, som
mange Folk have kun liden Sands for, saa er der dog ialfald noget,
som alle pleje at have Sands for, og det er Mad og Penge. I
Stedet for de blanke «Silderejst», som hænge fast ved Klæderne
paa alle Sider, venter man snart at faa blanke Sølvskillinger i
Lommen. I Stedet for de flekkede og tilsølede Klæder, som man nu
har paa sig, venter man snart at skaffe sig en ny og stadselig
Klædning efter Modens Fordringer, og dette er naturligvis en
behagelig Udsigt. I Stedet for det fattige Forraad derhjemme i Stuen
venter man snart at faa Raad til en god Forsyning til sit Kjøkken
og sin Kjælder, og denne Udsigt bliver da egentlig den fornemste
af alle. Det er derfor intet Under, at man i disse Dage ser glade
Ansigter paa alle Sider; der er Haab om Vinding saavel for de
fattige Folk som for de rige, og dersom Fangsten paa Søen slaar
rigtig til, kan det endog hænde sig, at adskillige fattige Folk blive
rige. Men saalænge som dette Arbejde varer, er der sandelig ikke
at tænke paa nogen Stas eller nogen Magelighed. Man sidder i
den samme Røre baade sent og tidlig, i et trangt Rum og i
ubekvemme Stillinger, med frosne Næver og fugtige Klæder. Man
forsømmer ogsaa sin huslige Orden og sin sædvanlige Søvn og
Hvile, idet man her maa sidde op om Natten saavelsom om Dagen.
Vistnok har man Selskab, og maaske et lystigt Selskab, saa at
man ikke mærker, hvor Tiden gaar; men den norske Vinternat er
alligevel saa drøj, at man nok tilsidst vil komme til at spørge,
hvad Klokken er eller, som det heder hos de Gamle paa Landet,
«at se efter, hvor Stjernen staar».

*


II.

<small>(Af <sp>Elisabeth Welhave</sp>n.)</small><footnote>Elisabeth Welhaven, Fra Staden og Stranden. Kristiania 1870, 8vo, S. 83.</footnote>

Langs Stranden, som vi drog forbi, tæt ved Kinn, holdt flere
Fiskere sit Morgentoilette; bag hver stor Sten paa Stranden stak
et Hoved frem, som med nysgjerrige Blikke betragtede os. Det
saa næsten ud, som om alle disse Stene vare ifærd med at
forvandles til Mennesker. Det var Søndagmorgen, og Fiskerne holde
en fuldstændig Klædeskiftning hver Kirkedag. En bidende kold
Havgufs strøg nu over Vand og Strand, det isnede gjennem En,
og her ude i fri Luft var mange af Fiskernes Paaklædningsværelser.
Den Mængde Mennesker, som rejste til Havøerne i Vaarsildefisket,
maatte, paa den Tid, her tales om, indstuves i de ynkeligste
Soverum, omtrent som Silden i Tønden. I Regelen sov de staaende,
med sin nærmeste Nabos Ryg til Hovedpude. Plads til at skifte
Klæder var ikke til at tænke paa. Naar de kom til Hus efter sit
Dagsvirke, vaade eller tørre, sov de i sin Udedragt. Denne
Søndag holdtes Gudstjeneste ved Kinn. Kirken er bygget ved Foden
af et højt Fjeld, der er som en beskyttende Væg for den. Det er
en vakker Kirke med tykke Stenmure; den skal efter et Sagn være
opført i Kristendommens første Tider.

Landet er træbart og dystert. Blomster og Græs faa aldrig
rig Væxt her; thi den Saltvandsdug, som Havstormene drive ind
over Engene, ødelægger de fine Væxter. Selv Beboerne af disse
Øer bære Mærke af det stride Vejr. De vænne sig fra den tidlige
Barndom til at byde Stormen Trods, og de fleste ere foroverbøjede
og have en vis skjæv Gang.

Da den samlede Almue kom fra Kirken, alle iførte samme
Slags mørkfarvede Klæder, afgav den et mørkt, ensformigt Syn.
Bønderne langvejsfra bar ikke sin Hjembygds Kirkedragt. Hele
Folkeskaren var i Sømandsklæder. Rundt om paa Holmer og Skjær
sad store Flokke Søfugle; deres smukke Fjær skinnede i Sollyset;
de vare ligesom ordnede til Tog. Enkelte sejlede som Udsendinge
omkring i Luften og skuede forventningsfulde viden om.

Ud paa Eftermiddagen udvidede den sorte Sky ved Horizonten
sig betydeligt og saa ud som en bred Vej mellem Vand og Himmel.
Fiskerne stode i store Grupper paa Højderne og saa med spejdende
Blikke ud over Fjorden. Den dalende Sols brandrøde Straaler lyste
over Søen, der længst ude saa ud som et Ildhav. Fuglene forlode
paa en Gang Skjærene og strøge skrigende i Flok og Følge udad
mod Havet, med udstrakt Hals og udspændte Vinger som fyldte
Sejl. Dette var af Fiskerne et Varsel om, at Silden var paa Indsig.
Alle som en ilede til sine Baade, grejede Garn og Not, og Søen,
der nylig havde været saa stille og blank, som om den kun var et
Spejl fra Himmelen, blev i et Nu, ligesom ved et Trylleri, oversaaet
med Baade, hvori Hundreder af Fiskere løbe frem og tilbage med
livlige Bevægelser. Garn og Not stilledes i Søen med utrolig Hast
og blev Millioner Fangebure for den haardt forfulgte Sild, som først
gled ind i Bugterne i mindre Stimer og saa i et eneste stort
Sildebjerg, der glitrede i Søen som en eventyrlig Væg af Perlemor.
Hvalerne, disse vældige Sildejægere, hævede af og til sine
Kjæmpekroppe op over Vandskorpen; det lignede en Fjeldrække, som flød
paa Vandet, og belyst af Solen var det et vidunderligt Syn.
Vandstraalen, som Uhyrerne kastede højt op i Luften, var som
Fontæner, og deres stærke Aandedrag hørtes som et prustende
Lokomotiv. Fugleskarer sejlede om i Luften og kastede sig i et væk
flokkevis ned i Søen, alle efter det samme Slug — Silden.

Skumringen lagde sig som en tæt Røg over Land og Vand,
og efter endt Garnsætning droge Fiskerne til sine Nattekvarter
med straalende Forhaabninger, thi Hval og Fugl og det sprættende
Liv i Søen bebudede alt en rig Fangst.

Men i den tidlige Morgenstund vækkedes Folkemassen af en
ildevarslende Knagen og Bragen. I forvirrede Hobe ilede de alle
ud fra sine Soverum og modtoges af Stormens vildeste Hyl. De
maatte holde sig fast ved, hvad der fandtes, for ikke at blive kastede
omkuld. Larmen af Sødraget og Stormen overdøvede enhver Lyd,
og de stakkels Folk stode en Stund maalløse og viljeløse. Men
Tanken om det store Sild- og Garntab vækkede dem snart, og nu
bar det afsted, alle som en Mand, ned til Nøsterne, hvor de havde
sine Baade fortøjede. Morgentaagen blæstes bort, og enkelte
gulblaa Strejf lyste i Luften som flygtige Nordlys ved Aftentid. Mange
Fiskere stege i sine Baade for at forsøge at bjerge Garn og Nøter,
men bleve jagede tilbage af de skummende, ildske Bølger, som
truede med at opsluge dem.

Det var et storartet, gribende Syn: det oprørte Hav, Skjærene
og Holmerne fjernt og nær overskyllede af Bølgerne, som brød sig
over dem med høje, hvide Skumtoppe, der kastedes i Dybet som
Sneskred fra en Fjeldkam. Den sorte Sky i Horizonten, der havde
været som et Signalflag om Uvejret, havde kantet de af Stormen
jagede Skyer med sin mørke Farve og var nu ikke mere at se.
De mægtige Styrtsøer, som kom bragende og skummende ind længst
ude fra Havgabet, lignede kjæmpende Hvaler, som ildske opkastede
sin Fraade. Over Land drev Søraaken ind som en tæt Regn, og
under det strideste Stormtag var det, ligesom Bølgerne strøges glatte;
da er det paa det vildeste, og da heder det «Stormen ryker».
Baadsplinter og Tørvstykker fra Hus- og Nøstetage hvirvlede
omkring i Luften, og store Garnmasser, fyldte med Sild, kastedes hid
og did. Flere af Fiskerne, som saa denne sin Fangst suget ned i
Dybet, kastede sig fortvivlede ned paa Jorden. Andre fore, drevne
af Frygt og Gru, ned til Baadene, for endnu en Gang at gjøre et
Forsøg paa at redde Garnene; thi med Tabet af disse sank alle
deres Forhaabninger i Afgrunden.

En Havsul, den største Søfugl paa disse Kanter, kjæmpede
sig ind fra Havet, for at søge en Klipperevne til Skjul. Dens
udspændte Vinger stred mod Stormtaget; den drev som et Skib for
Toug og Takkel, uden Evne til at styre sin Vej. Den strakte sin
lange Hals ud og udstødte i Følelsen af sin Afmagt et vildt Skrig,
der blandede sig sælsomt med Drønet af, Storm og Bølgegang.

*

Kyst-Billede.

<small>(Af J. S. <sp>Welhave</sp>n.)</small>

*

<poem>
Fjeldene trække sig her tilbage,
Havet staar vidt i Fjordbrynet ind;
Aftnen er rolig, der bæres kun svage
Luftninger hid fra den døende Vind.
</poem>
<poem>
Soløjet synker mod Himmelranden,
Smaabølger nynne endnu og gaa
i gyngende Leg under Klippestranden.
Men længere ude er Søen et Teppe
af rosenrød Silke, saa glat, at der neppe
øjnes en Fold eller Rynke derpaa.

Den klareste Kveld omgiver mig her.
Kun hist, hvor Havet med Himlen mødes
paa det fjerne Dyb, hvor Taagerne fødes,
maler sig mattere Aftenens Skjær.
Øer og Holme med sortladne Sider
er samlede her, lig sovende Hvaler;
over de hævede Ryg-Linjer glider
en flygtig Glands, medens Solen daler.
Ørnen, der søger sit natlige Hjem,
sejler et Øjeblik hen over dem
og vender sig atter mod Landet og svinger
i sagte Flugt de mødige Vinger.

Hvor frisk er Luften, hvor let og sval!
Havets Aande sig mildt bevæger
og svæver mod Stranden og vederkvæger
den lumre, slummer-betyngede Dal.
Den ensomme Fyr paa den stejle Kyst
ser drømmende ned paa tangdækte Stene;
thi gjennem dens let bevægede Grene
gaar Aandedraget fra Havets Bryst.

Og dybt i Sjælen, til Tankernes Rige,
gaar Havets Aande og vejrer hen
Rummets og Tidens hemmende Skranker.
Og derfor de blegnede Minder stige
af Aftenens Skjød og faa Liv igjen
og forme sig klart for de dvælende Tanker.

Jeg staar paa Næsset, hvor Bautastenen
hæver sig rank over mosede Tuer.
Det knejsende Gjenfærd paa Heltescenen
sit Billed i Bølgernes Leg beskuer.
</poem>
<poem>
Bølgerne nynne den gamle Sang,
som dengang Vikingen vilde lande
og søgte mod Stranden, mens Luren klang,
og sank ved Næsset med kløvet Pande.

Se, denne Scene er uforandret, —
her kjendes kun Vexel af Ebbe og Flod.
Det er, som om intet Fjed havde vandret
paa Kysten her, siden Slaget stod.

Med Kjæmpen er Egnens Daad begravet;
og søger du Tegn efter syslende Hænder,
da ser du kun et, — og din Tanke vender
tilbage til Bautastenen ved Havet.
Ved Havet er Vikingen lagt i Jorden;
thi her kan Bølgerne vække hans Aand
og dysse den atter i dyben Dvale, —
her stiger han op med Øxen i Haand,
naar Nætterne falde klare og svale, —
her skuer han vidt over Stranden og Fjorden.

Kjender du Kveldulf? — Han staar for mit Blik,
mens Dag-Stjernen slukkes, og Havet sover;
har var en Viking, hvis Rygte gik
til fjerne Strande paa blodige Vover.
Paa det gyngende Hav og i Holmgangs-Dyst
han prøved sit Mod og sin arvede Klinge;
den stærke Higen, der laa i hans Bryst,
rugedes ud under Dragens Vinge.

Tilsidst, da Rigdom og Sejer var vunden,
og Hjemveen hvisked om Dalenes Ro,
da steg han af Dragen og fæstede Bo
ved Klippestranden paa Odelsgrunden.
Der virked han trolig den ganske Dag
og plejede Raad med Grander og Gjæster.
I Tale og Daad var han alles Mester,
og Lykken smilede til hans Tag.
</poem>
<poem>
Men naar det blev Aften, — ved Solnedgangen,
naar Havtaagen steg under Himlens Guld,
og Dybets Aande strøg hen over Vangen, —
da blev han tungsindig og tankefuld.
Da vandred han ensom og folkegram, —
da hed det, at Kveldulf skiftede Ham;
da stod han ved Strand med en drømmende Pande
og stirrede ud paa de hvilende Vande.
</poem>

*

Sogn.

*

I.

<small>(Af O. <sp>Arvese</sp>n.)</small><footnote>Blade fra Samfundet.  Kristiania 1857, 8vo, S. 162.</footnote>

Sogn har baade med Hensyn til Natur og til Indbyggernes
Levemaade, Sprog, Skikke og Sæder saa meget ejendommeligt
Nationalt, at det vel i saa Henseende formaar at kappes med sine
mægtige Rivaler, Gudbrandsdalen, Telemarken og Hardanger, der alle
synes at være blevne et Slags Hovedoplagssteder for den ægte,
gammeldags, kjernefulde Norskhed. Sogn er for den nordlige Del
af Stiftet, hvad Hardanger er for den sydlige, det Sted nemlig,
hvortil man henfører, og som ogsaa i Virkeligheden ejer alle de
omliggende Distrikters Ejendommeligheder.

Ligesom Vosværingen besidder ogsaa Sogningen en
mærkværdig Legems- og Aands-Kvikhed, men staar dog meget tilbage
for hin i enkelte Legemskvaliteter; thi medens Vos’s Indbyggere i
den Grad adskille sig fra sine Naboer ved sin høje, slanke Væxt,
sit ravnsorte Haar og sine flammende brune Øjne, at endog en
engelsk Ethnolog, der for nogle Aar siden gjennemrejste Egnen,
skal have ytret Formodning om, at dette Folkefærd muligvis kunde
have sydlandsk Oprindelse, er Sogningen derimod af en temmelig
uformelig Legemsbygning og synes i en forunderlig Grad at have
antaget Skikkelsen af sine hyppigste Omgivelser, Dvergbirken oppe
under Sneregionen, hvor han færdes den lange Eftersommer for at
aftvinge den sparsommelige Natur, hvad den i et Tidsrum af 5—6
Uger har været istand til at yde deroppe i det kolde, uvenlige
Strøg. Sogningens Aandslivlighed røber sig klarest i hans Sprog,
der er saa rapt, at det at «jable so ein Sokning» er bleven til et
Mundheld derborte. Naar man hører flere Sogninger snakke
sammen, f. Ex. i deres Formandskabsmøder, hvor det just ikke gaar
meget parlamentarisk til, da gjør det netop samme Indtryk paa
Øret, som naar man hører en hel Flok Smaahunde, som et eller
andet Kjødben har bragt i en mere end almindelig ophidset
Stemning.

Sogningen er i Almindelighed ikke meget berejst. Engang i
Livet at faa se Bergen udgjør en af hans Barndoms mest fantastiske
Drømme; ogsaa at ville se Verdens Hovedstad, Kristiania, ansees
for et forfængeligt, næsten gudsbespotteligt Ønske. Men har han
nu ogsaa været paa et af disse Steder, især paa det sidste, da har
Vedkommende Samtalestof nok deraf for hele sit Liv, og
omendskjønt han under sit Ophold paa disse Steder altid har indlogeret
sig i de tarveligste Vraaer, har han dog efter sin Hjemkomst altid
den Lykke at være højeste Autoritet og eneste kompetente
Dommer, saasnart Spørgsmaalet gjælder om, hvad der er Skik og Brug
hos de Store. Naar man kjender Sogningens Ukyndighed om de
første Børnelærdomme, selv i Fædrelandets Geografi, som han
rigtignok deler med Størsteparten af vore Landdistrikters Indvaanere,
da maa man i høj Grad forundres over den tilsyneladende Ro eller
rettere Ligegyldighed, hvormed han foretager sin Udvandring til
Amerika. Efter at Skolemesteren eller en anden kyndig Mand har
forelæst ham og hans andægtigt lyttende Familie et Brev fra en
Ven eller Slægtning derovre, beslutter han sig efter dennes
indstændige Anmodning uden videre til at rejse. Det lidet, han har,
og som han ikke kan føre med sig, gjør han i Penge, og efter
14 Dage staar han og hele hans Familie paa Baaden, der skal
føre dem til Bergen, tilsyneladende i den samme Sindsstemning
som den, hvormed de foretage en anden ubetydelig Udflugt. Man
maatte forundre sig herover; dersom man ikke turde søge Grunden
netop i den ovenomtalte Ukyndighed, der ikke lader ham føle eller
ane det selv i lokal Henseende virkelig store Skridt, han foretager sig.

Sogningens Fordringer til Livet ere smaa, rimeligvis som en
Følge af, at han i Almindelighed ikke engang kjender af Navn de
Ting, vi anse som de første Betingelser for et nogenlunde bekvemt
og behageligt Liv. Og om han end kjender disse, som vistnok
kan være Tilfælde med enkelte af de omrejsende Driftebønder, og
om han endogsaa havde Midler til at forskaffe sig et
bekvemmeligere Liv, saa vilde dog de indgroede Fordommes Magt, der gjør,
at Sogningen, som Fjeldbønderne i Almindelighed, anser alt, hvad
der er nedarvet fra Fædrene, selv de ubetydeligste Bagateller, for
hellige og uantastelige, samt den blodige Spot, der hagler ned over
enhver, som i mindste Maade vover at vise Ringeagt for den gjængse
Skik og Brug, fordre formeget Mod og Selvstændighed, til at han
skulde vove at foretage nogensomhelst Forandring i de gamle
Leveregler. «Han vil ape efter Kjolefanterne», er det almindelige
Udtryk, naar en f. Ex. til Højtidsbrug har anskaffet sig en flad Hue
istedetfor den Sogningen saa at sige medfødte alenlange Toplue,
eller et Par fodside Buxer istedetfor «Knæbrokja».

Disse Sogningens stokkonservative Anskuelser gjør, at man
endnu finder alt derborte ved det samme Lag, som det rimeligvis
har været i for en 4—500 Aar siden; idetmindste ere Forandringerne
saare faa. Deres Huse, saavel Odelsbondens som Husmandens, ere
indrettede paa samme Vis. Paa Grund af de herskende Storme ere
Tagene overalt tørvtækkede, og Væggenes hele ydre Pryd bestaar i,
at de ere overstrøgne med Tjære. Paa Væggen findes et, to,
yderst sjelden tre bittesmaa Vinduer, hvori findes 4, sjelden 6 Ruder,
hvis Størrelse vi meget maa vogte os for at sammenligne selv med
de mindste, vi her have Anledning til at se. Naar hertil kommer,
at disse ere saa solbrændte og skidne, at man skulde have vanskeligt
for at afgjøre, af hvilken Materie de bestod, naar man ikke af
indstukne Klude og paaklistrede Papirstrimler kunde skjønne, at de
dog maa besidde en af Glassets Egenskaber, nemlig Skjørhed, saa
vil man indse, hvor sparsommeligt det Lys er, som disse ere
istand til at kaste ind i den store, skumle Stue. Indenfor er der
just heller ikke meget, som skal kunne kaste Lyset tilbage og sprede
det hen i de mørke Kroge. Væggene og Røstet ere nemlig aldeles
kulsorte af Aarhundreder eller idetmindste Aartiers Røg af
Langilden, som to Gange om Dagen den hele lange Vinter igjennem
af brændes paa den store, firkantede Stenhelle midt paa Gulvet, og
hvorfra Røgen ikke ledes gjennem noget Rør eller Skorstenspibe,
men bliver staaende i Stuen, indtil den endelig lidt efter lidt faar
trukket sig op gjennem Røghullet eller Ljoret, hvorpaa dette
igjen tillukkes med en Lem af gjennemsigtigt Skind, der er fæstet
til en lang Stang, som hænger fra Røstet lige ned til Gulvet og
kaldes Ljorstangen. Under hele denne Akt, der som sagt om
Vinteren foretages to Gange om Dagen, maa den hele Familie
begive sig ud i fri Luft, saalænge Ilden brænder stærkest og Røgen
er som værst. Huset ejer nemlig ikke mere end et eneste Værelse,
der da paa samme Tid er Stue, Kjøkken, Soveværelse,
Arbejdsværelse, kort Opholdsstedet for Sogningen under hans hele huslige
Bedrift. Rigtignok have de mere Formuende et lidet Aflukke ved
Siden af Pejsen eller den lille Skorsten, hvor Maden koges, men
dette Kot eller «Koven», som det kaldes, er sjelden istand til at
rumme mere end Mandens og Konens Højtidsklæder og en stor,
grønmalet Kiste, der foruden Husets Ejendele i rede Penge sjelden
indeholder andet end Konens Brudestads, hendes store, hvide
Helligdagskappe, nogle Søljer samt Levningerne af en gammel kruseret
Sølvske og et Par storblommede Kopper, hvilke sidste i Forening
med Skeen i Regelen ere Rariteter, der gjennem flere Generationer
er gaaet i Arv i Familien.

Dette Sogningens indskrænkede og saare ubekvemme Liv tjener
vistnok til at hærde hans Legeme, men paa samme Tid er det
utvivlsomt ogsaa, i Forening med den tykke Uvidenhed, en af de
væsentligste Grunde til hans store Mangel paa Sands for Orden og
Skjønhed og til hans i højeste Grad sløvede Sædelighedsfølelse.
Det er bekjendt nok, at den Omstændighed, at Soveværelset, ja
endog Sengene ere fælles for begge Kjøn, har sine slemme Følger;
men lige saa slemt virker vistnok den skrækkelige Urenlighed, som
hersker i Sogningens Huse. Gulvene, der uden videre ere spigrede
sammen af uhøvlede Bord, og som naturligvis paa Grund af denne
sidste Egenskab have saa meget lettere for at modtage og beholde
alt det Snavs, som den daglige Færdsel fører med sig, blive aldrig
vaskede, og kun ved sjeldne, højtidelige Anledninger anvendes
Spaden og Skuffen for nogenlunde at bortfjerne de værste
Forhøjninger og saaledes gjøre Passagen frem og tilbage over samme
en Smule fri.

Udenfor Sogningens Bolig, paa Gaardspladsen eller det saakaldte
Tun, ser man somoftest Kjør, Svin, Faar, Gjeder, Heste og øvrige
tamme Husdyr vandre om iblandt hinanden, og, det er da let at se
paa alle deres Bevægelser og især paa deres Staaen og Gaaen saa
nær henne ved Husdøren som muligt samt paa deres længselsfulde
Brølen, Brægen og Grynten op og ned langs Døren fra Klinken
mod Tærskelen, at de alle besjeles af et og det samme Ønske, det
nemlig efter gammel Vane at slippes ind til Familien, for der at
delikatere sig med et eller andet Extra. Og venter man et
Øjeblik, saa nyder man da ogsaa det skjønne Syn at se idetmindste
en Del af Forsamlingen slippes ind for at nyde Levningerne af
Familiens Maaltider eller for samtidig med denne at nyde Affald af
det Kogte og Stegte og andre Rariteter.

Med alle sine Skyggesider har Sogningen dog ogsaa mange
Fortrin. Saaledes vil jeg blot anføre hans Gjæstfrihed; for den er
han viden berømt, og han fortjener vistnok den Berømmelse.
Uagtet han vel altid tager, hvad han kan faa, for sine udførte Arbejder,
skjønt ogsaa her som i hele hans øvrige Liv hans Fordringer ere
smaa, saa mærker man dog hos ham intet til denne ubehagelige,
hjerteindknibende Skillingsbegjærlighed, der danner et af de
styggeste Træk hos Beboerne af flere af Østlandets Distrikter, og som
ytrer sig i denne evige Prutten og Pranglen om Skillingen. Sagen
er den, at de rejsende Udlændinger faa der saagodtsom intet med
Bonden at bestille og skjæmme ham derfor ikke bort. Hans Hjerte
og hans Hus er aabent for enhver, og han byder hvad han har,
uden nogen overdreven Tilføjelse af Undskyldninger. Da han
mangler Gjæsteværelse, og Husets Sengsteder i Regelen ere optagne, saa
bringes altid — forudsat at den Fremmede er en «Kjolefant» —
Maltbænken ind og stilles paa Langbordet. Denne fyldes med
Halm, og med en Rensfeld over og en under sover Gjæsten nok
saa godt. Fra denne ophøjede Plads har han da ogsaa den
ønskeligste Anledning til at iagttage Sogningens jammerlige Straalejer
og hans hele natlige Levemaade, der rigtignok er altfor nøgen, til
at jeg her skulde vove at beskrive den. Pattebørnene ere de eneste,
der have et nogenlunde menneskeligt Leje. De hvile nemlig i
Kurve, der ere fastgjorte til en bevægelig Stang, som hænger ned
fra Røstet af foran Moderens Seng. Sognehusene have nemlig
intet Tag eller Loft. Under sig har man Gulvet, rundt om de fire
tomme Vægge og oventil det sorte, indvendig bordklædte Røst.
Kun i Gudvangen og kanske et Par andre Bygdelag i indre Sogn
har man et saakaldt Halvtag, «Lem» eller «Himling», der gaar
omtrent halvvejs frem i Stuen, og hvortil man føres op ad en Trappe,
der staar midt paa Gulvet. Dette Rum erstatter da, hvor det findes,
baade Koven og det manglende Gjæsteværelse. Det er ellers
paafaldende, hvilken sukcessiv Stigen, der finder Sted i de huslige
Bekvemmeligheder, eftersom man kommer længer og længer mod Øst.
Lige fra Strilelandet, hvor alt i denne Henseende vistnok staar paa
sit laveste Standpunkt, lige til Ringerike, hvor man gjenfinder
Østlandets mere fuldkomne Arkitektur, opdager man denne gradvise
Stigen. Hos Strilen skal som oftest baade et nogenlunde ordentligt
Gulv og Vinduer mangle, ligesom han ogsaa med Hensyn til
Husenes Renlighed skal staa flere Procent selv under Sogningen. Hos
Strilens Nabo, Ytresogningen, finder man det en Smule bedre; dog
mangler Taget aldeles, medens man hos Indresogningen dog af og
til finder Halvtag. Kommer man derimod østenfor Fjeldet ned
igjennem Hemsedalen, saa vil man stedse finde Halvtage og ofte
ganske pyntelige Boliger, og hos hans Nabo, Hallingdølen, findes
af og til endog hele Tage eller Lofte som hos os, ligesom ogsaa
der den Rejsende vil gjenfinde mange af Østlandets
Bekvemmeligheder.

*

II.<footnote>Af O. D. i Hamars Stiftstidende, 20. Juli 1877.</footnote>

Sogningen er et livligt Folkefærd. Udrustet med et kraftigt
og smidigt Legeme, er han skikket til at udholde de
Besværligheder og Strabadser, som det uvejsomme, «folkahare» Sogn
paalægger ham under Tilvejebringelsen af det daglige Behov. Navnlig
faar han ikke holde sin Ryg for god til at bære Byrder — bære
i en Udstrækning, som en Beboer af Sletbygden ikke kan gjøre
sig en Forestilling om. Her bæres Hø, Løv, Korn, Potetes, Ved,
Jord, Gjødning — kort sagt næsten alt, hvad der skal
befordres. Man er saa vant med denne idelige Bæren, at man ikke
finder den saa overhaands besværlig, og bliver heller ikke stort
opmærksom paa, at der tilvisse ofte kunde anvendes lettere
Befordringsmidler; derfor gaar gjerne Sogningen og «rugger» under sin
«Hvibør» midt paa den slette Landevej, som om det skulde være
bestemt for alle Tider, at hans Hø paa den Maade skal bringes i
Hus. Naturligvis bæres der dog mindre og kjøres der mere i de
Bygder, hvor man har gode Veje, og hvor Jordsmonnet er af den
Beskaffenhed, at det lettere muliggjør Anvendelsen af
Kjøreredskaber. I den senere Tid har man rigtignok ogsaa paa en kunstig
Maade søgt at overvinde de Vanskeligheder, som den naturlige
Beskaffenhed lægger i Vejen for Hjembringelsen af Markens og
Skovens Produkter. Man strammer en stærk Snor over de bratte
Berghamre eller Urer; paa den øvre Ende af Snoren hægter man en
dertil indrettet Krog, hvori der er fæstet et Knippe Hø, eller hvad
andet der skal bringes nedover, og med Lynets Fart farer dette
nedefter Snoren til den anden Ende, som kan være fæstet mange
hundrede Favne nedenfor, paa den slette Mark.

Dog synes Udførelsen af den daglige Gjerning at koste mere
Arbejde, end det vilde have gjort, om man mere havde kunnet
føre sig til Nytte de Erfaringer, som Mennesket har gjort, til en
lettere Opnaaelse af sine Formaal. Men mangelfuld Oplysning og
ringe Samfærdselsmidler ere Grunden til, at man ikke har lært at
kjende de Erfaringer, man kunde finde Anvendelse for, og gammel
Vane er Grund til, at man ikke altid anvender, hvad man ogsaa
kan have lært at kjende. Det er ikke frit for at betragtes — af
gamle Folk især — som en Forseelse eller ialfald som en
Ubeskedenhed og Uhøflighed ligeoverfor gammel hævdet Skik og Brug,
at man begynder at bruge noget nyt. Ikke at tale om naturligvis,
at det gamle er bedst; den lille Ubetydelighed forudsættes; og man
slutter da: «So ha de vad adle Daga, og so ska de bli!»

Sogningen maa siges at være praktisk anlagt, men ikke i alle
Retninger; saaledes er han visselig praktisk nok, naar det gjælder
at spare og holde paa, hvad han har, men mindre praktisk, naar
han paa Bekostning af dette, som han har, skal erhverve noget
mere. For Handel synes han især at være anlagt; derfor er her
ogsaa «trakkande fuldt», som Sogningen siger, af Handelskarer, lige
fra de store, saakaldte «Østlandshandlere» — det vil sige dem, som
kjøbe sammen Heste og Fæ og sælge paa de østlandske Markeder —
som kan have en Omsætning af Tusinder, til de smaa Opkjøbere,
der kjøbe Ben eller Filler i markevis. Her tales altsaa ikke om
Landhandlere eller bosatte Handelsmænd. Af Haandværket
derimod er her saa faa, at de ikke kunne tilfredsstille Behovet; saaledes
er her stadig en Del Tømmermænd og Snedkere fra Strilelandet.

Ligesom Sogningen i legemlig Henseende udmærker sig ved
Raskhed og Kvikhed, saaledes har han ogsaa i Regelen et muntert
og livligt Sind, men skal vel ikke ganske kunne fritages for nogen
Vaklen og Ustøhed i Karakteren. Han har let for at fatte og er
gjerne et godt Hoved, men kan dog, som ventelig kan være, ikke
siges at staa paa noget højt Trin af Dannelse og Oplysning. Livet
uddanner ikke meget under vore smaa Forhold, og de forrige Tiders
Skoledannelse var, som bekjendt, ringe. Vor Literatur er for ham
for det meste en ukjendt Verden, og han befatter sig ikke meget
med Læsning af andet end «gudfrygtiga Bøkje». Selv vor Tids
Strøm af Aviser gaar ham for en stor Del forbi; det gaar sent med
Læsningen, som optager for megen Tid; og saa er der meget,
han ikke forstaar. Derfor er her mange Bønder, som ikke holde
Aviser. Det siger sig dog selv, at der er mange, især af den yngre
Slægt, som have faaet en bedre Dannelse og større Kundskaber og
derfor saavidt mulig søge at følge med vor Tids Udvikling.

Sogningen udmærker sig ved sin Religiøsitet. Man hører neppe
Modstand mod, men tvertimod i Regelen Tilslutning til den
aabenbarede Sandhed. Det er da ogsaa sikkert, at her er megen
kirkelig Interesse og maaske ikke saa liden sand Kristendom. Men det
vilde dog være for meget at haabe, at alle skulde være Sandheden
saa inderlig hengivne, som det virkelig synes, og man maa derfor blive
staaende ved den sørgelige Sandhed, at denne Tilslutning for manges
Vedkommende kun er en falsk Religiøsitet, en paahængt Kappe for
at skjule den aandelige Tomhed og Fattigdom. Dette staar nemlig
i den inderligste Forbindelse med et mørkt Træk i Sogningens
Karakter — et Karaktertræk, som dog ikke er eget for Sogningen,
men vel skal findes noget nær over hele Vestlandet. Det er den
Mangel paa Aabenhed og Ligefremhed, den Forstillelse og Sluhed,
som man saa ofte skal finde. Han er gjerne enig, gaar gjerne med
paa, hvad man siger, medens han i Virkeligheden kan mene noget
ganske andet. Grunden kan være Mangel paa Mod til at sige, hvad
han mener, men maa dog helst søges deri, at det ligger i hans
Natur, at han ikke gjerne viser sig, som han er. Bitre Uvenner
kunne møde hinanden — naar de maa mødes — med det sødeste
Smil, saa ingen kan falde paa at tænke paa Uvenskab der. Disse
Egenskaber afføde saa naturlig Mistænksomhed, hvorfor man ogsaa
skal finde dette Træk i Forbindelse med den naturlige Varhed og
Forsigtighed, som følger med samme.

Sogningen er ikke meget interesseret udenfor det kirkelige
Omraade. Naar undtages enkelte Politici og Mænd, der ved bedre
Dannelse rage op over Mængden, har han ikke stort Greje paa vor
Styrelse og hvad dermed hænger sammen. Han fortaber sig saa i
sine egne Smaainteresser og i sit daglige Stræv, at han ikke faar
Øje paa Samfundets store, bindende Interesser.

Man maa rose Sogningen for hans Nøjsomhed, Arbejdsomhed
og Tarvelighed. Han elsker sit Hjem og er glad i det, han har;
er det end stundom lidet, saa søger han troligen ved
Sparsommelighed at bevare og ved Flid og Arbejdsomhed at forøge det. Der
hersker almindelig Velstand over hele Sogn, og den ekonomiske
Stilling maa i det hele taget siges at være meget god.

Sogningen er tarvelig i Madstel og Klædedragt. Den i saa
mange Bygder overhaandtagende Luxus har ikke fundet nogen
frodig Jordbund her. I indre Sogn, hvor Forholdene i det hele
synes at arte sig lidt større, bruger man maaske Kaffe for en Del.
Men i midtre og ydre Sogn smages ikke Kaffe den hele Uge
igjennem, kanske naar undtages Søndagmorgen. The er for mange
en aldeles ukjendt Vare. Omtrent den samme Forskjel, som der
er paa Madstellet i indre og ydre Sogn, er der ogsaa med Hensyn
til Klædedragt. Moden har havt størst Indflydelse paa Dragterne
i indre Sogn, og det gjælder da mest Kvindernes Beklædning.
Nogen egentlig Nationaldragt kan man vel neppe sige her er.
Vistnok har man de gifte Kvinders hvide Huer, som man maaske
mest træffende kan sammenligne med en hvid Sommerfugl med
udspilede Vinger. Men heller maa man sige, at her er en
Nationalfarve — den blaa. Blaat er saa almindeligt, at man endog taler
om en «blaa Sogning», og naar man ser ham i blaa, kort Trøje,
blaa Buxe og blaa «Spøtahue» (strikket Tophue), saa er han dog
virkelig nok saa nationalt klædt. Nu bliver dog gjerne Korttrøjen
ombyttet med en sidere Jakke, ligesom man tildels begynder at
bruge Vinterfrakker om Vinteren og lettere Dragter i den varme
Sommertid.

*


Vettis-Gjelen.

<small>(Af H. F. <sp>Bøyese</sp>n.)</small><footnote>Hermoder, H. 2 (1822), Nr. 13, S. 97.</footnote>

*

Man havde ofte fortalt mig om denne mærkelige Gjel, den
eneste Vei til en især ved sin Kvægavl temmelig betydelig Gaard.
Ingen Præst eller nogen anden Embedsmand havde, formedelst Veiens
Farlighed og Besværlighed, nogensinde været der. Ja, hvad som
maa synes besynderligere: ikke engang de ældste Bønder paa
Fornæsset havde været paa Gaarden Vetti. Man levede altsaa og døde
i Nærheden af denne Gaard, og saa den aldrig. Didhen kom ingen
anden end de, som stode i nogen nærmere Forbindelse med den der
boende Familie, der følgelig levede saa isoleret, som det kun er
muligt mellem Fjelde og i en forresten beboet Bygd. Min
Nysgjerrighed var tilstrækkeligen vakt. Desuden havde jeg gjort mig
det til en Regel, ikke at lade nogen Vinkel af mit Præstegjæld
ubesøgt, for at skaffe mig om Egn og Folk en lige tydelig og
nøiagtig Kundskab.

Vi begave os tidlig om Morgenen paa Veien, og da denne
tildels gaar over vakre, jevne Flader, steg jeg til Hest. I
Nærheden af Ve kommer man forbi en mægtig Fos, som fra en
Sidedal, Rustdalen, nedstyrter med et eneste Fald af 150 Favne.
Længer frem i Øst er Valdersdalen, kaldet saa, fordi den i en
Strækning af 4 Mile fører mod Valdersfjeldene. Igjennem denne Dal
flyder Tyen-Elven fra Fjeldvandet Tyen og styrter sig her ud i en
meget stor Fos, som danner tre Fald. Over dens Udløb fører en
Bro. Man ser nu lidt længere frem i Dalen, paa den anden Side
af Utla, hvis Løb man hele Veien følger, en Bjergaas, som skjær
i Øst og Vest, Møkampen kaldet, der er ligesom nedsænket mellem
de til begge Sider langt høiere Fjelde. Ved dens Fod, rundt
omkring, ligge et Par Gaarde og flere Husmandspladse. Fra
Tyen-Elven støder man paa en meget: høi Sandbakke, nedenfor hvilken
Gaarden Mo ligger. Naar man har arbeidet sig opad denne
besværlige og meget steile Bakke, kommer man til Svalemsaasen, en
liden Bjergryg, som gaar i Øst og Vest, bestaar af ganske nøgne,
glatte Klipper (Svabjerg) og er derfor vanskelig og farlig at ride.
Nu kommer man til de vakre Svalemssletter, der i en temmelig
Strækning føre lige til Gaarden Gjelde. Man har nu fra Farnæs
reist en halv Mil, og her mærker man, at Gjelen er nær.

Naturen har allerede antaget en streng Karakter, dens Smil er
rent forsvunden. Dalen kniber sig her tilsammen, høiere taarne sig
paa begge Sider de sorte Fjeldmasser, der udbrede store,
melankolske Skygger. Man gjør vel i, naar man kommer til Gjelde for
at reise videre fremad, at give sin Hest Afsked og fornemmelig
betro sig til egne Ben. Man gjør kanske endnu bedre, naar man
tillige herfra forsyner sig med nok en Ledsager. Gaardmanden
Eivind tilbød sig selv, og da han ikke kunde være den hele Vei med,
lod han tillige sin Karl følge. Da Eivind havde fundet sin
Haandøxe, som han længe ledte efter, og hvis Brug og Nytte jeg først
senere skulde erfare, gik vi alle afsted.

Et kort Stykke fra Gaarden Gjeldes Vaaningshuse begyndte
den rædsomme Vei. Indgangen til Gjelen er samme fuldkommen
værdig. Det er Gjeldehøien, som man maa klavre op over. Den
er en Udkant eller en saakaldet Kamp, bestaaende af Granit og
Svabjerg, der som en liden Gren skyder ud fra Fjeldet og luder
over Elven, som her beskyller dens Fod, der lodret, eller snarere
noget indbøiet, sænker sig i Grunden. Det er saaledes umuligt at
tage nogen Vei nedenfor, da Klippevæggen selv udgjør saa at sige
Elvens Ramme. Det er overordentlig tungt at stige opad den bratte
Høi paa den vanskelige Sti, i en meget anselig Høide, og stedse
paa Kanten af svimlende Styrtninger. Rimeligvis er det denne
Høi, som har bestemt Høiden af Stien i selve Gjelen; thi ellers
skjønner man ikke, hvorfor den er anlagt saa høit oppe paa Siden
af den frygtelige Væg, at man, ved at glide ud, nødvendig maa
være knust, inden man naar Vandskorpen. Har man nu naaet det
øverste af Høien, maa man svinge til Høire, og kommer da ind i
selve Gjelen ad en Bro af svigtende Træstammer, belagte med
Næver, Tørv og Grus, der alt tilhobe gynger sig under Vandrerens
Fod. Fjeldet helder her noget ud over den Gaaendes Hoved, og
gjerne helder man sig selv ind til samme, som til en fortrolig Ven,
for ikke at blive var og, om muligt, undgaa Tanken om at det
er en Afgrund, man svæver over, hvorom man dog ved det fra
den gyngende Bro, eller rettere Klop, i Dybet nedstyrtende Grus
alt for tydelig mindes. Nu er man da i Gjelen.

Stien er her ikke bredere, end at man netop kan staa med
begge Fødder ved Siden af hinanden, og undertiden har man kun
Fæste for den ene Fod, ja stundom har man slet intet egentligt
Fodfæste, fordi Jord- og Stenskred har skjult store Stykker af
Veien, og man maa da med Foden ligesom rode sig et Standpunkt
i den løsere Jord, som her overdækker den hele uhyre Væg, til
hvis øvre Del Vandreren, hele Veien igjennem, staar i samme
Forhold som det ene Ben til det andet i en meget spids Vinkel,
idet han med den nedre Del af Fjeldvæggen danner en desto
stumpere Vinkel, som kommer den lige Linie gyselig nær.

Omtrent en halv Fjerding inde i Gjelen, paa den anden Side
af Elven i Nord, høit oppe mod Fjeldets Tind, aabner sig en
Tværdal, den mærkelige Afdal. Gaardens Huse ligge paa en saa
brat Skræntning, at medens den underste Svilstok hviler med den
ene Ende paa den blotte Jord, maa den modsatte understøttes af
en 4 Alen høi Mur, for at faa en horizontal Beliggenhed. Agrene
ligge saa bratte og saa aldeles i Nærheden af det rædsomme Stup,
at ingen Uvant engang vover sig derhen. Og naar man her fra
Gjelen ser de Engsletter, som mere hænge end ligge ud over
Dybet, og som dog aarlig slaaes med Stutaarven (en liden, kort
Ljaa, som føres med en Haand), saa begriber man ikke det
fortvivlede Mod, som vover at færdes og sysle her, medens
Afgrunden har aabnet sit Svælg for at modtage den Dumdristige. Noget
ovenfor Vaaningshusene er en ganske taalelig Flade, og naar man
spørger Manden, hvorfor han ikke har bygget sine Huse der,
svarer han, at Stedet er ubebyggeligt formedelst Sneskred.
Gjennem Dalen strømmer Afdals-Elven, som udspringer fra
Horungstinderne, løber i en Afstand af 30 Alen fra Gaardens Huse og
omtrent 150 Alen fra samme udgyder sig med Tordenbrag i en
vældig Fos. Drønet af samme og det ved dens Udstyrtning
foraarsagede Lufttryk er saa stærkt: om Sommeren, at Vaaningshuset
synes at skjælve, og alt, hvad Flydende der i aabne Kar
fremsættes paa Bordet, er i en bestandig rystende Bevægelse, fast som
ombord paa et Skib i urolig Sø. Væg og Vinduer, som vende
ud mod Elven, ere da altid befugtede af det pidskede Skum, som
i uendelige Smaapartikler idelig kastes tilbage fra Fossen. Man
angav dens Fald for 200 Favne. Og sænker man Øiet ned i

Dybet og igjen opløfter det til Elvens Udløb af den høie Dal,
saa finder man dette Maal meget troligt. Ved Siden af denne Fos,
i den haarde Granitvæg, som den beskyller, er en mineret Rende
— jeg kan ei kalde det en Vei, endskjøndt den gjælder derfor —
bred nok til, at et Menneske og høist en liden, vel afrettet Hest,
dog ikke ved Siden af hinanden, kan gaa deri. Denne Rende,
hvis Hvælving ikke er saa høi, at en voxen Mand kan gaa opreist,
er Gaardens eneste Vei, der stiger op til en anselig Høide. Men
da denne Fjeldrende ikke kunde forlænges i en tilbørlig Høide,
saa har man udfyldt det tilbagestaaende Gab ved fire sammenføiede,
omtrent 6 à 7 Alen lange Tømmerstokke, der slutte til Fjeldrenden
og med sin øverste Ende hvile paa en høiere Fjeldknap, der tillige
tjener til Fæste for Broen, som fører over Fossen. I disse Stokke
ere indhugne Skurer, ligesom Trappetrin. Og naar man nu gaar
opad disse Skurer og da ser imellem Stokkene den skummende
Fos under sig, medens man indhylles af dens Dampskyer, saa maa
det være en Leirdøl, som da ikke sanser det, at hans Liv hænger
af nogle Tommer skrøbeligt Træ. Det forstaar sig, hverken denne
Trævei, saa lidt som Fjeldrenden selv, ei heller Broen er forsynet
med noget Slags Rækværk eller Haandrev.

Vandringen fremad i Vettis-Gjelen blev nu alt mer og mer
besværlig. Snart standsedes man af Sneskred, hvor de skuffende
Stene vege under Fodens Tryk, hvor man kun ved ilende at skride
hen over de bevægelige Dynger kunde undgaa at glide ned i
Dybet, for paa engang at stenes og druknes. Snart stod man
stille ved en Væg af Is, Sporet af en endnu ikke forsvunden
Lavine. Her syntes al videre Fremgang umulig. Men herpaa
havde Eivind forberedt sig. Med sin Øxe hug han i Isspeilet en
Skure, hvori han satte Foden, nok en Skure, hvori han satte den
anden Fod; og saaledes vedblev han at hugge og gaa, indtil han
var kommen over. Vi andre, En for En, skulde nu ogsaa gaa over
i de Spor, han med sin Øxe havde betegnet. Her var intet andet
for: man maatte tage Mod til sig. Med yderlig Betænksomhed,
Øiet stivt heftet paa det Punkt, hvor man skulde træde, maatte
man sætte Foden fremad, og stedse fremad, uden at standse for
at lette det hæmmede Aandedræt. Mere end en halv Mil maatte
vi gaa paa Randen af lutter Afgrunde, og ofte over saadanne
Sneskred, som endnu ikke vare optøede, der ligesom uhyre Speile
hængte næsten lodrette fra den høie Fjeldryg lige ned i det
ustyrtelige Dyb, og hvor alene Øxen kunde bane en højst usikker og
farlig Sti ved neppe haandbrede Skurer i den stejle, isfrosne
Snevæg. En vaklende Fod, et usikkert, ikke noksom bestemt Trin,
eller ogsaa den blotte Svindel, som altid truer med at overvælde
den uvante Vandrer — og man var i faa Øjeblikke død, knust og
begraven.

Det begyndte nu at regne, og da det Strøg, hvorpaa vi nu
vare, just blev anset for farligt formedelst Stenskred, ilede vi, alt
hvad vi kunde. Gjelens Bund udvidede sig nu efterhaanden noget,
og ved Høljafossen, en halv Fjerding omtrent fra Vetti Gaard,
er den paa det bredeste, nemlig henved 150 Skridt, og sagde man,
at dette er det eneste Sted, hvor den er saa bred, ellers aldrig over
30, ja paa nogle Steder neppe 6 til 8 Alen bred. Min Fører
Eivind forlod mig her og vendte ene tilbage med sin Øxe, som han
havde brugt saa vel, sigende, at nu vare alle Besværligheder
overvundne. Høljefossen har intet stort Fald; den er meget mere et
Vandfald i selve Utledals-Elven; men den har en Kraft, som neppe
nogen anden Fos, og styrter ud med et Brag, som bedøver Øret.
Et lidet Bjerg har sat sig fast i Gjelens Bund. Derved er Elven
bleven tvunget til at grave sig en trang Rende imellem dette Bjerg
og den store, høje Fjeldside. Og da nu Elvens hele Vandmasse trykker
herpaa, saa trænger den sig frem i en Bøjning omkring Bjerget,
hvor den mødes af en liden Tværside i Fjeldet, med en saa
uimodstaaelig Vold, at Stene, som fra Fjeldet styrte ned i Fossen eller
kastes deri, ikke synke tilbunds, men slænges langt bort af Fossen.

Det regnede nu saa, at det skyllede ned; og jeg skyndte mig
at faa Ende paa en, formedelst sine Besværligheder og Farer, saa
trættende Vandring. Stien gik nu stedse mere nedad imod Elven.
Fjeldet, ved hvis Væg vi den hele Tid havde ligesom været fæstede,
syntes at vige mer og mer tilside og tilstede en bredere, skjøndt
ubanet Adgang. Pludselig kaster det ganske af til Højre, aabner
en ordentlig Sidedal, og — førend jeg vidste et Ord deraf, stod
jeg paa Vettis Marker, ikke meget højt over Elvskorpen. Tung og
vaad af Regn, udmattet af Sved og af den besværligste Strabads,
var jeg glad ved at komme ned til den nærliggende Husmandsplads,
for i Ly at udhvile noget, førend jeg forsøgte paa at stønne op af
den meget lange og høje Bakke, hvorpaa Gaarden Vettis Huse ligge.

Paa Vejen dertil mødte Manden Ole og ledsagede mig op.
Familien havde just været til Bords, og hurtig blev alt bortryddet,
da man troede det ikke godt nok til mig. Paa Bordet blev nu
fremsat det herligste Smør, Ost, Spegekjød, Fladbrød, Lefsekling
— kort alt hvad man troede kunde lokke Appetiten hos en træt,
udmattet Vandringsmand.

Manden fortalte mig, at Gjelen ogsaa befares med Hest den
bedste Tid af Sommeren, og at alt da føres i Kløv til Gaarden
med hans egen Hest, som er vant til denne Tur. Og naar man
betænker de smaa leirdalske Hestes Lethed og den overordentlige
Sikkerhed, hvormed de kan gaa paa den allersmaleste Sti paa
Randen af de frygteligste Styrtninger, idet de kaste Benene saaledes
foran hverandre, at ingen Sti er dem for smal, saa bortfalder noget
af det Forunderlige. Fra Vetti Gaard fortsættes Gjelen i en
Strækning af 3 Mile, saa at altsaa hele Gjelen er noget over halvfjerde
Mil, og skal den paa den anden Side af Vetti Gaard, efter
Mandens Udsagn, være endnu trangere, vanskeligere og frygteligere,
end hvor jeg havde gaaet. Manden selv og han Folk maatte ofte
gaa der til Risskoven eller for andre Fornødenheders Skyld til
Gaarden. Denne har forresten de fortræffeligste Sætre og
Fjeldhavne, hvorfor ogsaa Kvægavlen er her af stor Vigtighed. Kornet
fryser stundom i kolde Høste. Mere end den halve Del af Aaret
ere de to her boende Familier, Gaardmandens og den paa hans Grund
boende Husmands, adskilte fra alt andet menneskeligt Samkvem.
Om Vinteren kan den almindelige Sti i Gjelen ej passeres formedelst
Sne, Is og idelige Skred, der efterlade sig Spor langt ude paa
Sommeren, fordi Solens Øie ikkun en kort Tid opløfter sig over
dette lange, uhyre Gab og dvæler ej længe, saa at den til Is blevne
Sne meget sent smelter og sjelden førend i Juli Maaned ganske
forsvinder. Den korte Tid om Vinteren, da Utla er tilfrossen,
passeres vel Gjelens Bund, dog ikke uden Fare formedelst de
ommeldte Skred, som med Orkanens Vælde suse ned i Dybet, og
hvis blotte Lufttryk er saa stærkt, at det kaster alt overende.
Senhøstes og om Vaaren er al Adgang til og fra Vetti fuldkommen
spærret, og den sildige Høst fornemmelig ved Jord og Stenskred,
som da løsnes af den hyppige Regn.

Bag Vettis Vaaningshuse, i nogen Afstand i Dalens Baggrund,
rejser sig en uhyre Fjeldvæg. Ovenover denne Klippevæg er Vettis
Marker, hvor et af de herligste Skovstykker maaske i hele Stiftet,
lutter Al-Furu. Her voxe unyttede, og uden at kunne nyttes, de
højeste Mastetræer af overordentlig Tykkelse, fordi de ej kunne faaes
ned igjennem Fossen, uden at splintres i tusinde Stykker. Selv
almindeligt Hustømmer er vanskeligt at nytte herfra, da man af 10
Stokke neppe beholder en af tilstrækkelig Længde. Jeg saa en
Mand gaa op ad den Fjeldvæg, som fører til denne Skov. I den
Afstand, hvori jeg stod, forekom det mig, som naar et Insekt kryber
paa en Væg. Men derved at Stien slynger sig i idelige Bugter,
muliggjøres og lettes den.

Jeg var nysgjerrig efter at vide, hvorledes man bærer sig ad,
for herfra at faa de Døde begravede, da det var umuligt, at to
Mennesker kunde gaa ved Siden af hinanden i Gjelen, og jeg heller
ikke indsaa, hvorledes man kunde føre nogen Ligkiste til Hest. Jeg
fik følgende Underretning: Liget lægges paa en Fjæl, hvori der er
boret Huller paa begge Ender, som forsynes med Hanker af Toug;
til denne Fjæl fastsurres Liget, indsvøbt i sit Linklæde, og nu bære
to Karle, en foran og en bagefter, Liget igjennem Gjelen til Gaarden
Gjelde, hvor det kistelægges og føres derfra paa almindelig Vis til
Kirkegaarden. Dør Nogen om Vinteren, og Gjelens Bund maatte
være ufremkommelig, da søger man, saavelsom om Vaar og Høst,
at vedligeholde Liget i en stivfrossen Tilstand, hvilket ikke er
vanskeligt, indtil det bortføres paa ovenmeldte Maade.

Endnu besynderligere var den Maade, Manden fortalte mig,
man for endel Aar siden, i Husmandspladsen Vermelien, havde
betjent sig af, for at føre et Lig til Graven. Den nævnte Plads ligger
i Utledalen, som grændser til Vettismarken. Dens Beliggenhed ved
Elven, dybt nede ved Gjelen, er overmaade fæl, og har den ingen
anden Vej end en saare stejl og smal Fodsti langs Fjeldvæggen
ved Siden af de frygteligste Styrtninger, ligesom ved Vettien. Da
denne Pladses Beboere jævnligen vare blevne omskiftede, saa
var endnu ingen død her. Nu hændte det sig første Gang, at en
Dreng paa 17 Aar døde i denne Plads. Man gjorde sig ingen
videre Betænkning over Maaden at føre ham til Graven paa, og
man forfærdigede Ligkisten i Huset. Man lægger Liget i, fører det
ud, og nu først ser man med Bestyrtelse, at det ej er muligt paa
denne Maade at føre Liget med sig. Hvad var da nu at gjøre?
Gode Raad vare her dyre! Omsider beslutter man at lade Ligkisten
blive tilbage som et Memento mori, og at sætte den Døde skrævs
over en Hest; Benene fastbindes under Hestens Bug; ved Hestens
Manke fastgjøres en vel udstoppet Fodersæk, at Liget kan helde
sig til samme, til hvilken igjen dette fastsurres: og saaledes maatte
da nu den Døde ride over Fjeldet til sit Hvilested ved Fortuns
Kirke i Lyster.<footnote>Besværlig, men i høj Grad interessant er den Vej, som fra Aardal fører op
til Horungerne, nemlig Vejen igjennem Utladalen. Utladalselven dannes ved
Sammenløbet af de to Elve store og lille Utladalselv. Den er, ialtfald i Forhold til sin
ringe Længde, overmaade vandrig; og da den tillige paa en stor Del af sit Løb fra
Lausahaugadn (Lusehaugene) til Afdalen gaar dybt nedskaaret mellem stejle Klipper,
er den at betragte som impassabel paa dette Stykke. Især gaar den dybt indskaaret
forbi Vettismork, hvorved Vettisgjelene dannes. Af Broer findes 2 ved Vetti og i
ved Guridalen: Den Dal, hvori den løber, er meget dyb og trang, Siderne stejle og
bevoxede med smaa Birkeskov. At passere langs Elven vilde være overmaade
besværligt. Kun saa langt som til Vetti følger Vejen denne; og denne Vej, der er
ridbar, er paa sine Steder ikke at anbefale for meget svimle Folk. Forlader man
saa Vetti og gaar op ad Fodstien til Vettismorken, saa kommer man først gjennem
Vettismorken, denne interessante Levning af Fortidens Urskove, og gaar man videre
op Fleskenaasdalen, hen under Stølsnaastinderne, saa har man en saa vild og gold
Højfjeldssituation, som man kan ønske sig. Vettismorken, der ligger paa 2127 Fods
Højde over Havet, er en efter vestlandske Forholde overmaade anseelig
Skovstrækning. Den bestaar af Furu og Løvskov og har fra gamle Tider af været fredet, af
den Grund, at man savnede ethvert Middel til at bringe Tømmeret frem. Nu er
man imidlertid begyndt ved Vintertid at sende Tømmeret ud over den frosne
Morkafos (Vettisfos), hvorved en stor Del vistnok knækkes og knuses ved det 1000 Fod
høje Fald, men noget kommer dog frem. Skoven ligger i en flad Sænkning paa
begge Sider af Koldedals- og Fleskenaaselvene, der over en brat Styrtning kaste sig
ned i Utladalen. Den førstnævnte Elv danner herved den berømte Morkafos, der
sandsynligvis er Europas højeste Vandfald. (Ole Lund, Horungerne og deres
Omgivelser, i Turistforeningens Aarbog for 1871, S. 56.)</footnote>

*

Søndmøringen.

<small>(Af <sp>Hans Strø</sp>m.)</small><footnote>H. Strøm, Physisk og økonomisk Beskrivelse over Fogderiet Søndmør. Sorø
1762. B. I., S. 501.</footnote>

*

Peder Claussøn i sin Norges Beskrivelse mener, at der i hans
Tid skulde findes i Fjordene en Levning af de ældgamle, haarde
og stridbare norske Indbyggere; og endnu kan Fjord-Folket i visse
Maader siges at slægte de gamle Forfædre paa, nemlig for saa vidt
de baade her og andetsteds i Landet befindes altid at være mere
stærke; føre og modige end Øboerne eller de ved Havkanten boende
Folk, hvortil Aarsagen maaske for en stor Del bør søges i den
meget sundere Luft og Føde, som falder i Fjordene fremfor
ved Havkanten, da det ikke kan nægtes, at jo slige Ting have
nogen Indflydelse i Menneskenes Temperamenter og Sinds
Tilbøjeligheder. Iøvrigt bliver dette en unægtelig Karakter hos Søndmørs
nuværende Indbyggere, at de fremfor mange andre Folk i Landet
ere bøjelige og fredsommelige, saa og meget tjenstagtige, goddædige
og gavmilde mod Fremmede, i hvilken sidste Post man neppe skal
finde deres Lige nordenfjelds; hvorfor og adskillige, som komme
fra fremmede Steder, hvor saadan Gavmildhed ej er brugelig, og
nedsætte sig hos os, undertiden uforskyldt komme i Udraab for
Karrighed, førend de lære at rette sig efter Landets Skik. Kort
at sige: deres Gemytsbeskaffenhed er — hvilket jeg mener at kunne
siges om den hele norske Nation — i Almindelighed god, og det,
hvori en Bonde fornemmelig søger at vise sin Ærekjærhed eller
sætter sin Point d’honneur, er at anses for en ærlig, ordholdig og
gastgjæv eller — som det her med et Ord heder — en agtendes
Mand. Det samme kan og siges om deres Nemme og Hændighed,
skjønt disse og andre Naturens Gaver som oftest ligge skjulte,
dels af Mangel paa Anledning og Vejledning, dels og af Mangel
paa Tid, da Fiskerierne udkræve al den Tid, som af Jordens
Dyrkning kan undværes. Hvad Bøndernes Hændighed angaar, da
forarbejde de selv ej alene sine Sko, Støvler og Fiskerklæder, men og
alle til Sø- og Landvæsen tjenlige Redskaber. Alle forstaa dog
ikke at smede og snedkerere eller at bygge Huse og Baade; men
derimod er hver Bonde Rebslager og lægger sine fornødne Toug.
Mange af dem forstaa og Sejlmageriet; ja, nogle vise endog meget
gode Prøver paa kunstige Arbejder og Opfindelser. Iøvrigt er det
bekjendt, at Indbyggerne her paa Stedet ere meget hengivne til
Sejlads, hvori de have faa Ligemænd, saa og til Fiskeri, hvori de
flestes bedstes Næring bestaar.

*


Tafjorden.<footnote>Af H. T. L. i Turistforeningens Aarbog for 1876, S. 165.</footnote>

*

Et af det nordvestlige Norges interessanteste og mest
storartede Dalfører er Tafjorden med dens Forsættelse Kallurdalen —
ogsaa kaldet Kallhusdalen — Bunden af Storfjorden i Søndmøre.
Er man i Lom — Skiaker — kan man fra Grjotlid, den af Staten
byggede Fjeldgaard, komme over til Kallurdalen efter i det højeste
otte Timers Vandring. Vejen fører over «vilde Fjeldet», kun mere
eller mindre tydelige Varder vise Vejen. Længe før man er
kommen op paa det øverste, ser man i Syd Skridulaupbræen, en Arm
af den store Jostedalsbræ, og efter 4—5 Timers Vandring stikker
mod Nordvesten af de spidse Herdalstinder i Søndmøre frem;
forresten have Fjeldene de almindelige østenfjeldske, runde Former.

Efter 7—8 Timers Vandring ser man dybt under sig en
venlig, flad Dal, omringet af ægte romsdalsk — søndmørske, sorte,
stejle, taggede Fjeldvægge, hvor Sneskavler ligge mellem Tinderne.
Midtpartiet af Dalen optages af et rundt Vand, hvoromkring Gaarde
sees ligge, omgivne af Enge med indsprængt frodig Løvskov.
Brat gaar det nu ned gjennem Birkelier ad lange, dryge Bakker,
indtil man naar Dalbunden ved Gaarden Kallursæter, den øverste
Gaard, og nu ser man Gaarde og Sætre saa nære sammen, at naar
Gaarden ligger ved Siden af Vandet, ligger Sæteren et Par
Stenkast højere op. Dette er den første Afsats af Kallurdalen, og man
kan nu vælge at ro over det omtrent en halv Fjerdingvej brede
Vand eller følge den ret gode Bygdevej langs Bredderne. Naar
man er kommen forbi Vandet, klemmes Fjeldsiderne pludselig
sammen, og ned styrter Vejen gjennem et forfærdelig vildt, trangt
Skar under indhulede Fjeldvægge, der hænge udover som halve
Tunneller. Elven danner her glimrende Fald paa Fald, indtil man
der, hvor Fosseduren standser, ser dybt under sig en ny flad Dal,
venlig og indbydende, med Gaarde langs Elven, der nu løber stille
og jevn. Naar denne flade Grund er passeret, fører atter Vejen
lige saa brat ned gjennem et nyt Skar til den tredje Terrasse, hvor
Dalbunden er fuldstændigt optaget af et Vand, saa vildt, omgivet
af saa stejle, imponerende Fjeldmasser, at det vanskelig finder sin
Lige. Ved Vandets sydlige Ende ligge de eneste to Gaarde i dette
vilde Svælg; her maa man gaa ind for at faa Baad, da
Fjeldvæggene ere af saadan Beskaffenhed, at selv Bønderne nødig vove sig
ud paa den svimlende, af løs Ur bestaaende Sti paa Vestsiden af
det omtrent en halv Fjerding brede Vand. Naar man er kommen
over Vandet, fører Vejen for fjerde Gang ned ad bratte Bakker til
Fjorden.

Hele denne ejendommelige, omtrent en Mil lange Dal bestaar
altsaa af fire kolossale Trappetrin. Mindst 4—5000 Fod høje Fjelde,
med forrevne Toppe og snefyldte Skar, omsluttende mørke,
dybtliggende Fjeldvand, stupbratte, buldrende Fosse, trange Svælg med
truende, overludende Fjeldvægge afvexle med venlige, af Løvskov
omkrandsede Smaavand eller indbydende, flade Tuer langs den sagte
strømmende, klare Elv. Og omtrent en Fjerding fra Dalens
Endepunkt styrter den vist 3—400 Fod høje, fuldstændigt lodrette
Muldalsfos ud i Fjorden.

*

Romsdalen.

I.

<small>(Af G. <sp>Hartun</sp>g.)</small><footnote>G. Hartung und A. Dulk, Fahrten durch Norwegen und die Lappmark. Stuttgart 1877, S. 195.</footnote>

*

Fra Jerkin strækker Vejen sig i en Højde af henved 3000 Fod nær
to Mil i sydvestlig Retning indtil Fokstuen i en bred Dalsænkning, nede
i hvilken Vandet paa flere Steder dæmmer sig op i langstrakte Søer.
En isnende Vind staar ned fra de skinnende, snebedækte Højder.
Med en udaset Hest, hvis magre Krop bærer Vidnesbyrd om, hvor
streng Sommertjenesten har været, kjører jeg i kort Trav ensom
hen ad Landevejen. Jeg har ikke nogen Skydsgut bagpaa.
Efterhaanden bliver Dalsænkningen videre; her udbreder sig et vidt,
fladt og nøgent Højland, bedækket af Myr- og Mosegrund, hvor
kun noget lavt Pilekrat og Dværgbirken voxer. Derimellem ligger
enkelte livligt grønt farvede Striber. Derborte, hvor Grunden
langsomt hæver sig, staa nogle Træhuse, hverken omhegnede af Træ
eller Busk, paa det tilsyneladende ugjæstvenlige, stenede Jordsmon.
Det er Sætre. Det er et Navn, som minder om Schweizs, Bayerns
eller Tyrols Alper, og som fremkalder for Ens indre Blik et
Billede, der imidlertid her kun passer daarligt. I Pyrenæerne danner
et simpelt Skraatag mangen Sæter. Længst bag hænger Kjedelen
og staa Melkekjørelerne, opstillede paa enkle Bordhylder; længere
foran modtage et Par mosbedækkede Langbænke de Trætte, men
overalt er det saa knapt om Plads som i et Telt. Ved Foden af
Diablerets derimod, i den højt liggende, ikke langt fra Genfersøen
fjernede Ormont-Dal, har Bønderne paa tvende, mange paa endnu
flere Steder opført Træhuse, smaa Gaarde, som de skiftevis bebo
med sine Kreaturer. Der er der ikke saa fremtrædende en
Forskjel mellem Vinter- og Sommerboligen som andetsteds mellem
Gaarden og Sæteren. Og det samme træffer man paa mange Steder
i Norge. Ikke blot med Kreaturerne, men med Kone og Børn,
med hele sit Pik og Pak drage mange om Sommeren op til
Sætermarkerne og flytte ind i sine der opførte Bygninger. Og selv hvor
ikke netop dette er Tilfældet, ere Sætrene indrettede paa lignende
Vis som Hjemmegaardene, kun mere enkelt. Den, som en 5 Mils
Vej længere sydpaa stiger op fra Gudbrandsdalen til Høvringen,
finder ved Foden af Rondene paa Laurgaardssætrene i det øverste
Stokværk indredet Værelser, med en Altan foran, til Jægere og
Turister. Rundt omkring i en vid Udstrækning ser han andre Gaarde
med Huse paa et eller to Stokværk, tildels samlede i Grænder.
Alt dette er gudbrandsdalske Sætre.

Fokstuen ligger omtrent paa Højslettens højeste Punkt.
Vandskillet mellem de Løb, som paa den ene Side følge den længere
Vej til Jerkin, paa den anden Side falde i Laagen, dannes af
Mosegrund og nogle Vandpytter. Allerede viser der sig Aabningen af
en stor Dal, og prægtigt bliver Skuet, naar man kommer ud paa
Randen af Højlandet. Nedsænket mellem mægtigt opad ragende
Fjelde, omkrandset af Skov og dækket med spredte Gaarde, taber
den brede Dalbund, fra hvis Dyb en Indsøs Vandspejl Straaler op,
sig i Baggrunden henimod Romsdalen i en Bøjning. Det er en

herlig, storslagent formet Dal, denne Dobbeltdal, Romsdalen og
Gudbrandsdalen, et Indsnit, som fra Moldefjorden i Nordvest
efterhaanden drejer sig mod Syd-Sydost, og som, fraregnet de talrige
Krumninger, indtil den nedre Ende af Mjøsen har en Længde af
40 geografiske Mile. Søndenfor Mjøsen taber Dalen sig i
Bakkeland; i Romsdalen strækker dens undersøiske Fortsættelse sig et
godt Stykke mellem Fjeldene helt ud til den yderste Skjærgaard.
Det er en storartet, uafbrudt løbende Fure, der omspænder et
mægtigt, paa sin Side af mange dybe og brede Dale gjennemfuret
Stykke af det søndenfjeldske Fjeldlegeme. Der er her ikke noget
Fjeldpas eller noget, der ligner det, som danner Vandskillet. For
at finde dette i den brede, umærkeligt skraanende Dalbund, maatte
den Fremmede gaa ned til Elven og følge Vandets Strømning.
Da vilde han se, hvorledes en vakker, med Bugter rigt udstyret
Indsø af nær halvanden geografisk Mils Længde — ikke den, som
man ser oppe fra Dovre-Højlandet, men en anden — danner det
fælles Bækken saavel for det Vasdrag, der gjennem Romsdalen
gaar ned til Nordvestkysten, som for det, der gjennem
Gudbrandsdalen udtømmer sig i Mjøsen og herfra igjen fortsætter sig ned til
Sydkysten ikke langt fra Kristiania.

Omtrent midt i den sagte Bøjning, hvorved Dalen efterhaanden
tager en sydligere Retning, ligger den næste Station Domaas. Her
skille Vejene sig. Den ene kommer fra Nordost over Dovrefjeld
fra Trondhjem, den anden fører sydpaa gjennem Gudbrandsdalen i
Retning af Kristiania, den tredje i Nordvest gjennem Romsdalen til
Moldefjorden. I alle disse Retninger skydses der fra Domaas.

Fra Randen af Højlandet sænker Vejen sig hurtigt ned i den
store Dal; den fører gjennem Naaleskov, og alt imellem aabner der
sig prægtige Udsigter til Dalen, til Fjeldene, i hvilke den er sænket
ned, til Tverkløfterne. Og saa hvilken Modsætning paa Vejen til
det næste Skifte Holaker! Langsomt, fra Skifte til Skifte, er man
steget op fra Trondhjem af. Ved Drivstuen antog Landskabet
Højfjeldskarakteren. En syv—otte geografiske Mil har man rejst
hen over Højlandet mellem Myrer og nøgne Skraaninger og har
seet stejle, snebedækte Fjelde. Saa gik det i flyvende Fart ned
til den frugtbare Dalbund. Nu fører Vejen gjennem Skov,
langs en Bæk, der overskygges af frodigt Pilekrat; Buskadser og
grønne Enge dække de bløde Skraaninger, og alt ind imellem
ligge Marker og Gaarde. Vejen gaar et Stykke ovenover
Dalbunden, langs de bebyggede, jevne Bakkehæng. Ovenover det
opdyrkede Strøg begynder Naaleskoven, mellem og over den skimter
man enkelte grønne Pletter, og over disse det nøgne Fjeld. Nede
i den flade Dalbund slynger Laagen sig; strax før Domaas
gjennembryder den en lav Fjeldsnevring. Lange, simple Skigaarde,
som nede i Dalen, især i visse Strøg, følge paa hinanden, ere
rejste der, for at Sneen ikke skal fyge bort om Vinteren.

Fra Holaker indtil Vandskillet har man 3 ⅜ geogr. Mil at
tilbagelægge. Den første Indsø, langs hvis nordlige Side Vejen
fører — Lesjevandet — ligger 1660, den anden —
Lesjeværksvandet — 1990 Fod over Havet. Dette sidste danner Vandskillet.
Didhen, til Laagens Udspring og til Skydsskiftet Lesjeværk, gaar
Vejen gjennem en lang, trist Naaleskov, Lesjeskogen. Henved
1 ¾ geogr. Mil gaar det saa videre langs den nordlige Side af
Vandet, i hvilket en hel Del Smaaøer, tildels bevoxede med
Furrutrær, dukke op, indtil man kommer til Vandets Nordende, af
hvilken heroppe Rauma træder ud, ligesom dernede Laagen. Denne
Elv er det nu, Vejen følger fem Skydsskifter forbi, i en Længde
af henved 8 geogr. Mile, helt ned til Havranden ved Moldefjorden.
Men hvor forskjellige ere ikke disse fra det samme Skjød udsprungne
Tvillingelve! De skilles ad i modsatte Retninger, og hver af dem
viser strax sin egen Karakter. Idet Laagen danner en Indsø og
med sine forgrenede Arme omfavner mangen liden Ø, slynger den
sig gjennem den brede Dalbunds bløde Jordsmon i en Strækning af
næsten 5 geogr. Mile hen imod Domaas. Rauma derimod iler strax
efter sit Udspring utaalmodig og over det nøgne Berg ind i den
sammensnevrede Dal og gjennem denne med mangt et dristigt Sprang
ned til Havet.

Bortenfor Stueflaaten styrter Rauma sig i en Række Fosse
ned i Romsdalen, og i Zikzak slynger Veien sig nedover.
Stueflaaten ligger endnu 1600, det næste Skifte, Ormeim, derimod kun
640 Fod over Havet. Her falder Vermedalsfossen fra venstre af
ned i Dalen. Omgivet af øde, snedækte Kammer og Koller ligger
der ovenover Hoveddalen, paa dennes sydvestlige Side, en bred
Indsænkning i Fjeldet. Mørk Naaleskov dækker Grunden og
drager sig langs den stejle Skraaning ned til Hoveddalen.
Herigjennem strømmer Verma og styrter sig, efter at være naaet til Randen
af Indsænkningen, i en Højde af 1800 Fod ned for at forene sine
Vande med Raumas. Dog danner den ikke en enkelt, men vel en
Tylvt efter hinanden følgende Fosse. Skummende bruser Vandet
ned fra Afsats til Afsats; kun naar man ser det paa Afstand og
fra det rette Synspunkt, træder det frem fra den mørke Fjeldvæg
som et bredt, sammenhængende Sølvbaand. Alt imellem glider det
ned ad den afglattede, skraa Fjeldvæg eller stemmer sig op paa et
Trin i Fjeldet og danner Hvirvler, som kaste sig tilbage i
Smaastrømme. Det er tildels temmelig besværligt, men i høj Grad
lønnende, at følge Randen af disse Fossefald nedover lige til den
sidste Afsats, der, som Vermedalsfossen par excellence, med sin brede
Vandmasse og de frem af denne ragende mørke Fjeldkanter allerede
fra den ligeoverfor liggende Landevej drager den Forbirejsendes
Blik til sig.

Vejret var truende, da jeg den næste Morgen forlod Ormeim,
og det styrtregnede, da jeg kom til det næste Skifte Flatmark.
Oppe i de mægtige, stejlt opadstigende Dalvægge trykkede Skyerne
sig stedse fastere sammen. De skummende Bække syntes at springe
ud af dem; fossende droge de sig lig Sølvtraade ned ad det mørke
Fjeld. Dybere og dybere havde Taagemasserne sænket sig; nu
hang de fra Væg til Væg som en dunkel, blygraa Baldakin,
udbredende en uhyggelig Skumring helt nede i Dalbunden. Ogsaa
denne Belysning havde sin Tiltrækningskraft, som den laa der over
Landskabet med den brusende Elv, de mørke Graner, det haarde
Fjeld i sin triste Stemning. Men vilde jeg se den berømte
Romsdal i dens hele Pragt, maatte jeg gjøre Stands her og vente paa
gunstigere Vejr. Nedenfor Gaarden spænder der sig her tvers over
Dalen en lav Bergmur, som Elven gjennembryder. Naar man
kommer ned til den, opløser Stenmuren sig i et Kaos af Blokke,
et Klippehav. Ubeskriveligt broget ligge de mægtige Brudstykker
optaarnede; en hel Del af dem ere hushøje, mange af Størrelse som
toetages Bygninger. Mos har bredt sig ud over dem, endog
Buske og smaa Furrutræer finder man hist og her; Tyttebær,
Bringebær og Jordbær rødme med modne Frugter. Det maa have
været et mægtigt Fjeldskred, som her bedækkede Marken i en
saadan Højde med sit Ras. Og det maa ogsaa være kommen ned
fra en vis Højde; thi mellem Urden og Dalvæggen ligger der et
frit Rum, over hvilket de mægtige Stykker have sat hen i vældige
Hop. Herigjennem fører den gamle Vej, og her er det ogsaa, tæt
ind til Raset, at Trækirken staar, midt paa en med frodigt Græs
bevoxet Kirkegaard, beskygget af prægtige, tykstammede gamle
Hængebirke. Omgivet af sine Marker ligger lidt længere borte,
næsten midt i Kaoset, et lidet Hus. Efterhaanden blive Markerne
og Engene mellem Klippestykkerne større, men langt nede i Dalen
finder man endnu disse sidste spredte mellem hine.

Nedenfor denne Urd gaar den nye Vej tæt ved Raumaelven
eller i dens Nærhed. Da jeg den næste Morgen drog her nedover
Dalen, rejste paa begge Sider de stejle Fjeldvægge sig utilslørede
i hele sin mægtige Højde. Men oppe paa Højfjeldet vedblev endnu
længe sammenpakkede Skymasser at afløse hverandre — Forposterne
for en Hær, som var kommen over Havet, og som snart oppefra
lejrede sig lige til dybt nede i Dalfuren.

Da jeg, efter at have standset nogen Tid paa Horgheim, igjen
begav mig ivej, fik jeg endelig den saa længselsfuldt ventede Udsigt
over Dalen, dens stejle Fjeldvægge og de Koller og Tinder, som
krone disse. Det er kun i en Højde af nogle faa hundrede Fod,
at Urderne hist og her stige op ad Fjeldvæggene, som — ikke
blot nøgne, men ogsaa ubeskriveligt massive, ligesom støbte i en
eneste Gydning — skyde sig op en 3000 Fod. Forgjæves spejder
Øjet efter tydelige Lag i Fjeldlegemets Arkitektur. Afskallinger,
saadanne som kunne opstaa ved Afkjølingen af en skjør Masses
Støbning, er det eneste, som denne kjæmpemæssige Fjeldrevnes
Geotektonik opviser. Ogsaa disse massive Vægge ere furede. Men
her er ingen Takker, Tinder, Smaataarne eller lignende fantastisk
dannede Stenformationer til at krone de fra sit brede Grundlag lig
Stræbepillarer opadstigende Dele. I afrundede Former hæve sig
mægtige, plumpe Fremspring eller smalere Sideruller. Og
Gletscherperiodens afslibende Landis har her ikke været den eneste betingende
Aarsag. Her er Fremtoningen dybere grundet, i en oprindelig
Formation; her skabe Vand og Forvitring, ved uafbrudt at vaske
bort og smuldre af, disse ejendommelige Former. I saa stor
Maalestok har jeg alene seet noget lignende i Yosemite Valley i
Kalifornien.

Til Fjorden er der nu kun 2 korte Mil igjen. Dalbunden bliver
nu bredere; flere og flere Gaarde finde Plads i den. Dernede aabner
Dalen sig helt og holdent. Mellem de langt fra hinanden trædende
Fjeldvægge ligger en flad, jevnt nedadstigende Alluvialgrund
udbredt i Terrasser. Tilvenstre for Troldtinderne aabner der sig en
ægte Fjelddal, gjennemstrømmet af Isterelven, der falder ud i
Rauma. I sit brede Leje flyder Elven nu roligere. Lige ved Søen
ligger Veblungsnæsset, under et 3800 Fod højt Fjeld, som danner
Hjørnepillaren mellem Isterdalen og Fjord-Armen. De faa Huse
have for Størstedelen samlet sig om en Gade og give Stedet næsten
Udseendet af en liden By.

*

II.

<small>(Af S. <sp>Høeg</sp>h.</small><footnote>Turistforeningens Aarbog for 1875, S. 93.</footnote><small>)</small>

Man hører ikke sjelden sagt, at Molde er den skjønneste af
Norges Smaabyer. En Englænder har i Skydsbogen paa Aak
nedskrevet, at det «at se Molde er at erhverve sig et venligt
Minde for hele Livet».

Det er desværre dog ikke Byen Molde selv, som disse og
lignende Udbrud er at tilskrive; Byen er snarere styg end skjøn,
dens Huse gammeldagse og gamle, dens Gader krumme og
uanseelige, og der er ligesom et Fattigdommens Præg paatrykt den
rolige lille By, denne beskedne «Embedsmandskoloni». Nej, det er
dens Omgivelser, baade de nære og fjernere, som gjør den skjøn;
det er de Vuer, Molde byder, som sætter denne Kystby over de
andre. Rigtignok findes højere og mere bisarre Fjeldtoppe
andetsteds, man kan se mægtigere Fjorde, større skovbevoxede Øer,
smalere Sund og rigere Vegetation ved andre Byer, kort, de enkelte
Dele af det hele Panorama have visselig mange Sidestykker, ja
endog Partier, som kan overtræffe dem. Men man skal lede længe
og maaske forgjæves, forinden man finder et Ensemble af Vuer
som det, Molde frembyder. Der er en harmonisk Sammensmelten,
en plastik Anskuelighed i denne Righoldighed, som er uforlignelig.
Det storslagne og mægtige blander sig med det yndige og milde til
et Billede eller rettere til en Mangfoldighed af Billeder, der alle
ere af typisk Skjønhed. Fjorden, i og for sig mægtig og
imponerende, de mange skovbedækte, dejlige Øer i Forgrunden, den
større Ø Sækken og de øvrige bølgelinjede Forlande, som begrændse
Fjordsynet, forenes til et hele ved den stolte, milelange Fjeldramme,
som er dets Indslutning, og som ved sin harmoniske Opgaaen i
Billedet bliver dobbelt dejlig og anskuelig. Det er dette
Fjeldpanorama, som først og fremmest falder Beskueren i Øjnene. I en
Bue, omfattende mere end Horisontens halve Periferi, ligger det
aabent for det graadige Blik, indfattende en Række af høje Fjeld
og Tinder, ligefra Skaala i Øst til Otterøfjeldene i Nordvest, hvoraf
den ene kappes med den anden i prægtige Former. Tinderne staa
der i Rækker og Rad som en stivnet Jættehær, en mod Nord
udstillet Forpost fra Jotunheimen der langt bag.

*

III.

<small>(Af F. <sp>Metcalf</sp>e.</small><footnote>F. Metcalfe, The Oxonian in Norway. London 1856, B. I, S. 96.</footnote><small>)</small>

*

Et Stykke østen for den vakre lille By Molde deler Fjorden
sig i tre Arme, Romsdalsfjord, Langefjord og Fanne Fjord. Det
første Aar jeg var i Norge, lod jeg mig narre af Kartet til at
drage ind ad den sidstnævnte Fjord paa Opdagelsesrejse efter en
Laxeelv, men det gik mig som Matthews, da han keg ned i Krateret
paa Vesuv. Jeg fandt «intet i det». Rauma derimod, som løber
ud ved Bunden af Romsdalsfjorden, er en navngjeten Laxeelv.
Det bedste Fiskested er Feva, hvor et Par Englændere, som have
forpagtet Fiskeriet, ere at finde hver eneste Sommer. Efter længe
at have været snøret fast i sin snevre Klippehabit og rystet sig
selv omkring i denne af Hjertens Lyst, slipper Elven her et Stykke
ovenfor Feva med en Gang løs og faar Lov til at tumle sig i en
bred og dyb Høl, hvor den bliver hel stilfærdig. Her er det store
Tilholdssted for Laxen, som standser her en god Stund, før den
giver sig ikast med Strømhvirvlerne højere oppe. For et Par Aar
siden tog Lord P. en Eftermiddag omkring en tredive Ørret i
denne Høl. Den ligger i Skygge af Troldtinderne og
Romsdalshorn, saa at Solen aldrig staar længe paa Vandet, og her kan man
næsten altid faa Bid, selv om der ikke er Tale om det andetsteds.
Jeg var her den Dag, den store Solformørkelse i 1852 indtraf, men
saa klart og varmt var Vandet, at Laxen ikke engang vilde røre
paa sig her i Hølen, skjønt den blev fristet med de lækkreste Fluer,
Eatons eller Jones’s Kunstfærdighed magtede at byde den. Men
ikke før begyndte Solformørkelsen, før Laxen tog til at røre paa
sig, og Fangsten blev fortrinlig. En svær Krabat laa snart gispende
i Græsset; mindes jeg ret, vejede den 36 Pund. Samme Aar blev
der ogsaa fisket smuk Ørret højere op i Elven.

En Dag var min Rejsefælle og jeg ude i hver sin Baad paa
Fjorden for at skyde Fugl. Da jeg omsider havde faaet nok af
denne Jagt, bad jeg Skydsgutten holde op at ro, medens jeg
iagttog en Ørns Bevægelser, der svævede over den Del af Fjorden,
hvor Elven løber ud. En forskræmt Hejre var netop fløjet ud af
Pilekrattet ved Elveosen og jog, baaren af sine store, sorte Vinger,
af al Magt opover Dalen. Men vor Ven Ørnen søgte øjensynlig et
andet Bytte. Lig andre fine Folk vilde den begynde sin
Middagsmad med en Fiskeret. Pludselig jog den ned i Vandet og var et
Par Sekunder skjult i Skummet, som sprøjtede op omkring den.
Nu kom den frem med en svær Lax, i Kløerne, med hvilken den
langsomt hævede sig, idet den for hvert af sine majestætiske
Vingeslag steg højere og højere, indtil den naaede sit Rede paa den
Tusinder Fod høje Klippeskrænt deroppe.

Idet jeg langsomt lod mit Øje glide ned fra dette stolte Skue
til Foden af den umaadelige Klippemasse, som her steg op over
Fjorden, og hvor Vandet laa i dyb Skygge og var saa stille som
en Mølledam, blev jeg var noget, der langsomt bevægede sig frem
i Vandet tæt under Fjeldet omkring en 5—600 Alen fra min Baad.
Det var en sort, slimet Gjenstand og syntes, saavidt jeg kunde
skjønne, at være en tredive Alen langt. Jeg kunde ikke se hele
Kroppen paa engang, men kun Dele af den, der afvexlende kom
tilsyne og forsvandt, alt eftersom den gled fremad. Det kunde ikke
være nogen Fisk, thi ingen Fisk kunde bevæge sig paa den Maade;
intet andet end en Slange vilde skyde saaledes frem ved at
sammendrage og udstrække Rygmusklerne. Og trods dets svære Krop var
der noget saa smidigt i dets Skikkelse og Maade at bevæge sig
paa, at Vandet neppe syntes at røre sig, som det gled frem. Ingen
Bølgegang betegnede dets Vej, men kun en endeløs Række
Luftblærer. Nu havde jeg altid været meget vantro ligeoverfor de
gamle Historier om Kraaken og Søormen; men naar man selv ser
noget, faar man tro det, og kunde jeg tro mine egne Øjne, saa
havde jeg her en virkelig Søorm i egen høje Person. Idet jeg
raabte til min Rejsefælle, at han maatte komme hid, befalede jeg
min Rorskarl at sætte lige paa Uhyret. Jeg vil da ialtfald give det
en Kugle, tænkte jeg, idet jeg satte en Fænghætte paa min Rifle,
som jeg til al Lykke havde i Baaden. Men desværre, da jeg atter
saa op for at tage Uhyret i Øjesyn, var det forsvundet. Man saa
endnu en Mængde Luftblærer; men de skinnende Bugtninger, som
jeg et Øjeblik i Forvejen havde seet rulle frem henad Vandfladen,
vare borte, og hvor omhyggeligt vi end spejdede ud over Fjorden
til alle Sider, var det ikke muligt at se det ringeste til Dyret.

Et Par Dage efter, som jeg stod nede ved Stranden, fik jeg
til min store Glæde atter Øje paa det. Det var ikke langt ude
paa Søen og gled frem paa den samme rullende, bølgende Maade.
Denne Gang havde jeg heldigvis med mig min Kikkert, som jeg
strax rettede paa Dyret, i Haabet om nu at kunne anstille saadanne
Iagttagelser, at jeg kunde sende en Beskrivelse af det til et eller
andet videnskabeligt Samfund. Ved nærmere Undersøgelse fandt
jeg nu, at det var en halv Tylvt Marsvin, der fulgte tæt efter
hinanden, og hvis skinnende Rygge jeg, efter som de dukkede op og
ned, havde taget for et eneste Søuhyres sammenhængende Krop.
Havde jeg ikke havt saa god en Kikkert i Lommen, er der ingen
Tvivl om, at jeg til min Dødsdag vilde have plaget mine Venner
med Historien om den store Søorm, som jeg havde seet.

En hed Eftermiddag sad jeg og flikkede paa mine Fluer og
keg af og til ud af Vinduet efter et Fjeld, der rejser sig i en
Højde af en fire-fem Tusinde Fod paa den anden Side af Elven.
Jeg havde mine egne Grunde for at holde saa skarpt Udkig med
Fjeldet. Elven holdt paa at svinde ind af Mangel paa Regn, og
Folkene paa Gaarden forsikrede mig, at der vilde ikke komme
Regn, før Fjeldet tog sin Hætte paa sig. En Sky af Størrelse
som en knyttet Næve var netop bleven synlig paa Tinden, og min
Indbildning var allerede fyldt med Syner af Strømme af Regn, en
Forudfølelse, der ogsaa, før Solen gik ned, viste sig at have været
paalidelig. I dette Øjeblik blev min Opmærksomhed bortledet ved
Lyden af Musik og af en Række Bondekjærrer, der kom kjørende.
I den første sad en af hvert Kjøn, Fruentimmeret straalende
tiltaklet med Baand og Manden i sin Høitidsdragt. Foran, med
Fødderne dinglende i Luften, sad en Spillemand og gned paa sin
Fele, betydelig drukken, saa det ikke var hans Skyld, om det
gamle Ordsprog om Spillemanden ikke slog til. Det var et
Brudefølge, og de droge nu omkring og bød Farvel, før de roede over
til Brudens nye Hjem. Da de aldrig før havde seet en
Engelskmand, havde jeg snart Æren af deres Besøg. Mandspersonen, der
havde en omfangsrig Flaske med Finkel under Armen, bød os et
Glas af denne velsmagende Drik, hvorpaa jeg, for at vise, at jeg
forstod at værdsætte hans Forekommenhed, anbragte et
Silketørklæde om Brudens Hals. Dette gjorde et saadant Indtryk paa
hendes Herre og Mester, at han øjeblikkelig forlangte Pen og Blæk
og krævede, at hans Svigerfader — en Bondemand længere oppe
i Dalen, der haardnakket havde nægtet os at fiske fra hans Strand
— skulde give os Tilladelse til at fiske, hvor vi vilde. Jeg blev saa
meget mere glad over dette Tegn paa hans Taknemmelighed, som
Folket heromkring var alt andet end forekommende. Jeg ved ikke,
hvori det stikker; men hvor en engelsk Rejsende viser sig, er det
sikkert, at han skjæmmer de Indfødte ud. Kanske er Grunden
den, at de danne sig en overdreven Forestilling om Englændernes
Rigdom.

*

IV.

<small>(Af O. T. <sp>Kroh</sp>g.</small><footnote>Norsk Folkeblad for 2. Febr. 1867.</footnote><small>)</small>

Ejkisdalen er en liden Fjeldbygd i Næssets Præstegjeld i
Romsdalen, en Mil i Længde fra Nord til Syd og omtrent en halv
Fjerding bred, gjennemskaaret af en Elv, der har sine Kilder paa
Lesjefjeldene. Man kan tænke sig den som en firkantet Kasse med
Himmelen til Laag, afstængt i Syd ved de høje Fjelde, som
adskiller den fra Lesje og det øverste af Grytens Præstegjeld, i Nord
af Ejkisdalsvandet, i Øst af Sundals- og i Vest af de egentlige
Romsdalsfjelde. Naar de heftige Landvinde rase, hvilket især er
Tilfældet om Høsten, og naar Menis lægger sig over Vandet, ere
de 150 Indvaanere af denne Fjeldbygd ganske udelukkede fra den
øvrige Verden. At Dalen heder Ejkisdal, hidrører ikke fra, at den
har Overflod paa Egetrær — der findes, saavidt jeg ved, ikke et
eneste — men fra, at et Par Beboere af Gaarden Øveraas ved
Vandets nordlige Ende flygtede over Vandet paa en Eikje, en Pram,
fra Svartedauden Aar 1348 og opsøgte sig et Nybyggersted i hin
paa den anden Side af Vandet liggende ensomme Fjelddal, hvoraf
kun den øverste Ende af og til gjæstedes af Finner, der dreve med
sine Rener omkring paa de nærliggende Fjelde. Sagnet beretter
nemlig, at Bygdens øverste Gaard, Finset, herfra har faaet sit
Navn. Foruden Finset er der egentlig kun een Gaard, den nemlig,
som hine Nykomne ryddede; men denne Gaard er i Tidens Løb
delt i mange Parter, saa at Utigaard, Østigaard, Opigaard nu
betegne lige saa mange store, gode Brug, der atter ere delte og give
sine Indehavere Overflod; thi Bygden er frugtbar. Hvor den store
Gaard engang havde sin Sæter, er nu Gaarden «Sæter», og Navnet
«Rejtan», som en ved Søen liggende Gaard heder, var oprindelig
kun en Ager under Stamgaarden. Trods et Vand — Lillevandet
kaldet — i Midten af Bygden, trods Elvens Indskjæringer, trods
Urd og Sten, som er Nedfald af de bratte Fjelde, er der endnu
meget dyrkbart Land. Dog vil Folkemængden neppe tiltage
synderlig, dels fordi her bor et stolt, afsluttet Folkefærd, som ikke
ynder at nedsætte Husmænd, og dels fordi her er for ensomt, vildt
og trangt, til at man ikke skal længes. Det var netop her, at
«Over de høje Fjelde» blev digtet.<footnote>Bjørnstjerne Bjørnsons «Arne» bærer paa Titelbladet Paaskriften: «Skreven i
Ejkisdal i Romsdal, Sommeren 1858».</footnote> Jeg har hørt en Kone fra
Ejkisdal, som skulde gjøre en Byrejse, fortælle, at hun blev syg
af den megen Sol og Støj derude. Men siden sad hun hjemme og
tænkte bare paa Byen.

I denne lille, trange Dal er der ovenpaa et vildt Liv kommen
en stærk religiøs Gjæring. Den har naturligvis i Førstningen sin
Overdrift i en usund Pietisme; men den stærke Sandselighed, som
er i dette Folk, har dog ikke ganske bøjet sig; tvertom, den har
kun fundet finere Former, og det staar i saa Henseende ikke godt
til, trods at nu ikke en Violin eller Klarinet, ja knap en Lur faar
Lov at laate og kalde paa Gjenlyd i det store Stille mellem Fjeldene.

Folk spurgte, som ventelig var, meget efter Forfatteren til
«Over de høje Fjelde», da han her havde færdedes saa meget.
«Han er nok ligesom en Poetet, han nu,» sagde en Mand, som
selv havde drevet om med ham deroppe, men nu var bleven vakt.
«Han skal nok ellers have faaet et stort Embæt der sørpaa.» «Ja,
han styrer deres Theater.» «Ka er det for Slag?» «Han staar
i Spidsen for Komediespillet i Kristiania.» «Ak Herregud,
Herregud,» sukkede Manden, «va’ det ikkje det, jeg skjønte; han va'
ein Villstyring all sin Ti’, han va' her, og saalejs kunde der ikkje
bli’ naakaa taa’n.»

Ejkisdalens Fjelde ere saa høje og bratte, at Solen den
varmeste Sommer gaar bort Kl. 5, hvorfor Folk sove i den
frygtelige Hede midt paa Dagen, men arbejde derimod udover Natten.
Alle Beboerne ere i Slægt med hverandre, alle Huse og Rum staa
aabne, ingen Fanter naa didop. Det hele Besøg efterlod et
ejendommelig dybt, men tungsindigt Indtryk.

*

Paa Knyken.<footnote>Af Vagn i Aftenbladet for 12te November 1868.</footnote>

*

Knykenfjeldet ligger paa den østre Side af Surendalen, et Par
Mil fra dens Ende, og har Udsigt over et af de smukkeste
Fjeldpartier, jeg nogensinde har seet. Det var i Slutningen af Juli, jeg
besteg det i Følge med et Par Venner.

Det er om Morgenen Klokken 7, og Luften er frisk og ren.
Vi drage frejdige ud fra Skydsskiftet Honstad, hvor vi have
overnattet, og tage næsten strax fat paa Opstigningen. Det gaar først
opad en brat Skrænt et Par hundrede Fod, men snart komme vi
paa en jevnere Skraaning, hvorfra vi allerede have en smuk Udsigt
over Surendalen. Gjennem den slynger sig som en Mæander
Surendalselven og skynder sig ud i Fjorden; løse Tømmerstokke
sejle nedad den i fuld Fart, og paa begge Bredder staa Silje- og
Rognetræer og hilse og bukke. Smaa Klynger af Huse ligge til
hver Gaard i den frugtbare Dal. Fra Skorstenspiberne hvirvler
Røgen sig blaalig op i den klare Morgenluft og bringer Bud og
Hilsen ud i Verden fra Familjelivet og Gryderne inde.

Vi gaa videre og komme til et lidet Tjern, der ved sin
Friskhed og Renhed indbyder til at tage et Bad, men det opsætte vi
hellere til paa Nedturen, og skynde os fremad til højre Side for
Vandet. Nu gaar det jevnt opad gjennem Lyng og Bregner, der
kun lægge liden Vanskelighed i Vejen for Opstigningen. Finder
man saa en af de mange, smaa Kreaturstier, der krydse op og ned
i Fjeldet, og man kan slaa ind paa den, gaar det desto lettere.
Blive vi trætte, kaste vi os ned i Lyngen for at hvile en Stund,
og finde der et blomsterstrøet Leje. De smaa Lyngblomster, som
formedelst sin Almindelighed ikke videre tildrage sig vor
Opmærksomhed, idet vi vade igjennem dem, frembyde da for et nærmere
Blik sin fine Skjønhed, sine friske Farver og rene Tegninger.
Hvorledes kan man ogsaa finde en Fjeldtur besværlig, da man den hele
Vej «vandrer paa Blomster»!

Hvergang vi saaledes sætte os ned for at hvile, faa vi en videre
og skjønnere Udsigt over Fjeld- og Fjordpartiet mod Vest. Dog
bør vi helst vente med at beundre Udsigten, indtil vi komme helt
op paa Toppen, for da at nyde den mere overraskende i sin fulde
Skjønhed. Men hvergang vi vende os om, falder Øjet paa de
under os liggende Trakter, og Blikket vandrer uvilkaarligt fra det
ene til det andet, saa langt Synskredsen naar. Ved hvert Blik føle
vi Lyst og Kraft til at vandre videre, og Toppen vinker os
histoppe med det spændende Spørgsmaal, hvad der ligger bag paa den
anden Side af Fjeldet.

Vi komme til Snebræerne, der ligge mægtige i Fjeldets
Fordybninger. Solen har allerede gjort Sneen blød, og vi synke i til
Anklen ved hvert Skridt, saa Marschen bliver besværligere.
Pludseligt kunne vi ogsaa, især ved Randen af Bræerne, synke igjennem
Snelaget og falde i til langt op paa Laaret. Men friskt Mod, nu
ere vi snart oppe!

Fjeldryggen, der gaar i Nordvest og Sydvest, tegner sig skarpt
mod Himmelen, og det gaar brat op lige til det sidste Skridt. Nu
ere vi lige ved Fjeldets øverste Kam; vi ile op, stikke Hovedet
over Randen, og hele Udsigten ligger for os.

Hvilket overvældende Syn! Hele Strækningen mod Øst og
Syd er et eneste vildt Fjeldparti med skinnende Snebræer, med
blaanende Top ved Top, saalangt Øjet naar. Dybt under os nede
i Fjelddalen bruser og skummer en Elv i en lang, hvidnende Stribe.
Den kommer fra Fjeldvandet lige imod os, hvor Isen endnu binder
Vandet og dækker Halvdelen af dets Overflade, medens den anden
Halvdel ligger spejlblank i Solen. Opover Dalen strækker sig videre
en uhyre Is- og Snebræ. Isens mørkeblaa Farve skinner i
Sprækkerne imellem de hvide Sneflader. Øverst danner Dalen en
Indsænkning som en Gryde, hvori Sneen er styrtet ned fra de bratte
Fjeldsider og ligger graalig, blandet med Sten og Grus.

Dette er Midtpartiet, og rundt om ligge lignende Dale, fulde af
Sne og Is, der glitrer og lyser i Solstraalerne. Men Indfatningen,
Krandsen om det Hele, er endnu skjønnere, hvor de blaa, dristige
Fjeldtoppe springe frem, den ene bag den anden, og krandse
Horisonten. Det ser ud som et oprørt Hav, der pludselig er stivnet
med sine mægtige Bølgerygge og hvide Skumtoppe, der rejse sig,
den ene bag den anden, strækkende Hovedet saa højt de kunne,
og stirrende forstenede og kolde paa os.

Det er Fjeldplateauet mellem Surendalen og Sundalen, der
ligger nærmest foran os. De bratte og skarpe Sundalsfjelde
begrændse det; men endnu bagenfor det se vi Dovre og Snehættens
Top. Lige i Syd kunne vi kjende Romsdalshorns spidse Kegle og
Troldtinderne, der formedelst sin Stejlhed staa næsten snebare og
blaa blandt mange hvidklædte Kammerater.

Vende vi os om og se tilbage, have vi et ganske andet Syn.
Vel er der ogsaa her Fjelde; men de ere langtfra ikke saa vilde
og høje, og kun faa kunne prunke med enkelte Sneflækker. Under
os mod Vest have vi Surendals- og Stangviksfjordene, der nu ligge
stille og spejlblanke i Solen. Videre se vi ud over Fjorde og Øer,
og yderst i Horizonten blaaner en Stribe, der halvt gaar over i
Himmelens Blaa: det er Havet. Mod Nord se vi Surendalen strække
sig som en lang Sprække i Fjeldmassen.

Hvor Luften er frisk og ren heroppe paa Fjeldet! Man aander
saa let og føler sig saa fri, hævet over al Verdens Tummel, som
man i Virkeligheden heroppe er det. Man ser ned paa Verden
under sig og er selv — nærmere Himmelen.

Heroppe er det kun Vinden, der forstyrrer Ensomheden og
Stilheden; den jager her forbi paa sin lette Vinge, tumler sig om den
gamle Varde, boltrer sig i Lynget og hvisker de sidste Nyheder i dets
Øre. Her er Vinden stadig i Virksomhed, den lufter heroppe, om
det rundtom nedenfor er ganske stille. Nu er den mild som
Zefyren, og den klapper os paa Kinden, idet den stryger forbi. Men
Varden heroppe har seet den i andet Lune. Den ved at fortælle
om Vinterstormene, naar Sne og Is hvirvles om, saa at den staar
som i bælmørk Nat, naar Stormen raser i sin vildeste Dans, kvæler
alt, hvad der findes af Liv heroppe, og jager med vilde Sejrshyl
henover dets Grav. Varden ved at fortælle om Uvejrsnætter, naar
midt i den bælmørke Nat hele Himmelen med Et staar i Lue af
Lyn paa Lyn; de jage i Zikzak over Himmelen, lyse pludselig op
som paa den klare Dag og følges igjen af Mørke og bragende Torden.

Men Varden kjender ogsaa lysere Billeder. Den har seet
Landskabet paa en smuk Vinterdag, naar Jorden staar hvidklædt og
festlig, lysende i Solen, med Gran- og Furuskoven nede i
Fjeldlierne, hvor det friske Grønne titter frem under Snelaget, med de
dybe, mørkeblaa Fjorde inde imellem Snefladerne, og Hav og Himmel,
der blaanende gaa over i hinanden hist ude. Og den har seet
Jorden kaste sit hvide Slør og pynte sig som Brud mod Sommeren.
Da sprænger Vandet sine Lænker og synger rislende sin muntre
Vise. Da har Fjeldtrosten og Rypen kommet og besøgt den, takket
for sidst og fortalt nyt langt ud over i den lyse Sommernat. —
Ja, det ved Varden og meget mere, lyt bare til, hvad den siger!

Saa kan man ligge og drømme heroppe og lytte til Vindens
melankolske, ensformige Hvisken i Lynget. Det er næsten det
eneste, der afbryder Stilheden, men tillige ved sin Ensformighed
gjør den end mere følelig. Af og til kan vel en Fugl med tunge
Vingeslag pladske op og flyve forbi for at kaste sig ned længere
borte, eller et Drøn høres fra Snebræerne, som om de vare ifærd
med at styrte ned; men det taber sig snart igjen, og det er dobbelt
stille og øde.

*

DET NORDLIGE NORGE.

*

Trondhjem.

I.

<small>(Af Leopold von <sp>Buch</sp></small><footnote>L. von Buch, Rejse durch Norwegen und Lappland. Berlin 1810. Th. I, S. 221.</footnote><small>).</small>

Man er i det sydlige Norge og i Danmark vant til, at ikke
nogen Fremmed kommer tilbage fra Trondhjem uden at medbringe
næsten et Slags Begejstring over den Modtagelse, han har fundet.
Blandt disses Tal ønsker ogsaa jeg at være; thi hvem kunde vel
være ufølsom for saa megen og saa hjertelig Velvilje, for en saa
forekommende Høflighed? Denne inderlige Hjertensgodhed,
Vennesælhed og Deltagelse synes ret at være ejendommelige for denne
Bys Indvaanere; de ere ikke fremmede for hele Nationens
Karakter, men fremtræde her som hos finere, mere dannede
Mennesker. Unegtelig er ikke i nogen Del af Norge fast Vedhængen ved
Landet, sand Patriotisme, Almenaand større end i Trondhjem.
Intetsteds er man istand til større Opofrelser, og intetsteds har man
lettere for at samle sig om et for Landet gavnligt Formaal. Grundene
hertil ere ikke vanskelige at finde. Trondhjems Patriotisme er mere
koncentreret i selve Landet og mindre spredt. Naar Kristiania
sender Bord og Bjælker til England og herved faar Midlerne til at
leve godt, komfortabelt, ja endogsaa glimrende, saa er det naturligt,
at man der nærer det Ønske, at det maa gaa England, paa hvilket
man stedse har ført sine Forretninger godt og tilfredsstillende, vel.
Handelen har der udstrakt Fædrelandets Grændser og udvidet
Interessen. Bergen sender Fisk til Holland og venter Kjøkkenvæxter
tilbage. I Bergen kan man ikke være ligegyldig for, hvad der
foregaar i Holland, og man har ingen Grund til at ønske Holland mere
Skade end Fordel. I Trondhjem derimod ere disse udenlandske
Forbindelser ikke saa bestemte; man ser kun for sig Fædrelandet,
i hvilket man lever roligt og sikkert, og ethvert Forsøg paa at
forstyrre denne Ro vækker med al Magt Selvforsvarets Drift og
Modstand mod de fremmede Angreb, der kunde bringe denne Fred
i Fare. Trondhjem har en isoleret Republiks Patriotisme og
Almenaand; i Kristiania raader den Aand, der er ejendommelig for
en Handelsby i en stor monarkisk Stat.

*

II.

<small>(Af Louis <sp>Enaul</sp>t.)</small><footnote>L. Enault, La Norvége. Paris 1857. S. 141.</footnote>

Klokken var elleve om Aftenen, da jeg kjørte ind i
Trondhjem. Natten var herlig, klar og frisk som en Vaarmorgen nede
i et Dalføre, naar man endnu ikke ser Solen, der holder paa at
stige op bag Aaserne. Fjorden var ligesom overgydt med et blegt
Lysskjær, de blaalige Fjelde syntes at rejse sig op af et sølverne
Hav; deres takkede Rand, paa hvilken de sidste Straaler endnu
hvilede, tegnede Ildlinjer i Luften; længst ude i Horizonten stod
Maanen, stor og indhyllet i Aftentaagen. En jevnt skraanende Vej,
der drejer om en Bakke og derpaa gaar igjennem en Skov af unge
Grantræer, førte mig lige ind til Byen, der er umærkelig
forbundet med Landet ved langstrakte Forstæder, hvis Smaahuse ligge
henkastede mellem Haver og Enge.

Man kan ikke uophørligt vaage i Løbet af en hel Dag, der er
tre Maaneder lang. Under de sydlige Himmelstrøg, der ere mere
knappe paa Lys, midt i en Civilisation, der er mere fordringsfuld
og energisk, udmaaler Lyset os vor Arbejdstid, og vi kjende ikke
nogen Hvile, uden naar det er mørkt; derfor har Synet af disse
dagslyse, men øde Gader, af denne By, der hviler, skjønt alt synes
at opfordre til Arbejde, for den, der kommer sydfra, noget
forunderligt, ja gribende ved sig. Havet, der gaar helt op til Byen,
er det eneste, som med sine Bølgeslag vækker en Lyd i denne
tungsindige Stilhed. Gaderne ere brede; Mennesketomheden gjorde,
at de saa endnu større ud.

Trondhjem er den ældste af Nordens Byer, og til den knytter
sig Minderne om Norges berømmeligste og mægtigste Tid.
Dengang bar den et mere poetisk Navn, der mindede om den vakre
Elv, som slynger sig om den lig et Belte, og hvis Bølger hviske
om saamangen Fortidsbedrift: Nidaros eller Nidelvens Munding.
Selve dens Beliggenhed er ligesom et Udtryk for dens Kaar; den
ligger der midt imellem det nordlige og sydlige Norge, mellem
Havet, som Vikingerne herfra i gamle Dage pløjede, og Indlandet,
som de trondhjemske Jarler erobrede; dens ældste Minder knytte
sig til de halvt digteriske Beretninger, der udsmykke enhver
Nations Vugge, og dens Historie falder sammen med selve Norges
Historie.

Fra den Tid har Trondhjem et Minde i sin videnom
navnkundige og lovpriste Domkirke. Dens Pragt blændede denne
tarvelige Befolkning, der ikke var vant til andet end sine aabne Baade
og sine simple Træhuse. De talte med barnlig Glæde dens 316
Vinduer, dens 32 Altere, dens 9 Portaler og dens 3,360 Søjler,
hugne af italiensk Marmor eller grønlandsk Granit. Men dens største
Skat, Kirkens og hele Nidaros’s Stolthed, var Hellig Olafs Skrin.
Det bestod af tre Kister, den ene inden i den anden; den, der
omsluttede Helgenens Relikvier, var af forgyldt Sølv, de tvende andre
af Træ, men dækkede med Guldprydelser og besaaede med ædle
Stene. Paa Helgenens Festdag bar man Skrinet i Procession i
Kirken og udenfor den; der maatte 60 Mand til for at bære det.
Ingen Gjenstand for Nordboens Andagt øvede en større
Tiltrækningskraft, fra fjerne Egne kom man for at se Hellig Olafs Skrin;
Oldingerne knælede ved det, Mødrene lod sine spæde Børn berøre
det med sine uskyldsrene Læber; her søgte de Syge Helsebod, paa
det var det, Kongerne aflagde sin Ed, her var det, at de bleve
kronede, og det var St. Olafs Skrin, der stod som Værn over
deres Grave.

Trondhjem har ikke andre Oldtidsmindesmærker end sin
Domkirke og Ruinerne paa Munkholmen, en liden Ø midt ude i
Fjorden, hvor Knud den Store i 1028 grundede et
Benediktinerkloster. Senere omdannede man det til en Fæstning, hvor der nu
ligger nogle Kanoner; men jeg tror ikke, at disse vilde kunne
tilføje andre end selve Byen nogen Skade. De bestryge ikke
Indsejlingen i tilstrækkelig Grad, og man maatte paa begge Sider
kunne passere forbi deres Ild. Munkholmen gjør forresten en god
Virkning i Udsigten, og Byfolkene holde af at ro didud for at
besøge det runde Taarn, hvor man i lange Tider holdt danske
Statsfanger i Forvaring. Mindet om den mest navnkundige af
dem, Peder Griffenfeldt, kaster ligesom en tungsindig Skygge over
Øen og Fjorden.

Trondhjem har et ejendommeligt Fysiognomi, der adskiller
den fra de andre norske Byer. Her er ikke det travle
Forretningsliv, som Fiskerierne have fremkaldt i Bergen, og heller ikke den
officielle Virksomhed, der udgaar fra Regjeringskontorerne i
Kristiania. Trondhjem er en Provindsby, der engang har været
Hovedstad, og som mindes dette; den har bevaret en vis Finhed i
Sæder og Skikke og har i sin hele Fremtræden noget af denne
Tilbageholdenhed, der er det første Skridt til Fornemhed.
Gjæstfriheden faar her en særegen Ynde, noget næsten rørende; man
modtager dig med udstrakt Haand og med et venligt Smil paa Læben;
det er, som om man takker dig, fordi du er kommet did saa
langvejs fra, og den, som giver, synes selv at modtage.

Trondhjem var i gamle Dage, hvad man i Middelalderen
kaldte «en Lærdoms-By». Før Stiftelsen af Universitetet samlede
det i sine Skoler alle de unge Mænd fra det nordlige og mellemste
Norge, hvem Forældrene ikke vilde sende til Danmark. Endskjønt
dets Kathedralskole nu er af mindre Betydning, tæller den dog
fremragende Mænd og kundskabsrige Lærere. Videnskabsselskabet
i Trondhjem blev engang bragt op til virkelig Berømthed af sine
Stiftere, Biskop Gunnerus, Suhm og Rektor G. Schøning, Navne,
der kastede sin Glands over hele Norden.

*


III.

<small>(Af L. B. <sp>Stenerse</sp>n).</small><footnote>For Nordens Ungdom, B. I., Kbh. 1876, S. 353.</footnote>

Kommer man Landevejen søndenfra til Trondhjem, gjør man
rettest i at forlade Jernbanen det sidste Stykke og tage den gamle
Kjørevej. Er dette end lidt mere brydsomt, og forlænges end
derved Rejsen med et Par Timer, vil man dog ikke fortryde
derpaa. Kommer man nemlig op paa den sidste Aasryg,
Stenbjerget, har man en Udsigt, som rigelig lønner al Umage.
Nedenfor Fjeldet udbreder sig en vid, rummelig Slette, som
gjennemstrømmes af Nid-Elven. Denne kommer sydfra; men her gjør den
pludselig er stærkt Sving mod Sydøst og optager først saa igjen
sit gamle Løb mod Nord for at falde ud i Fjorden. Saaledes
dannes der en trekantet Halvø,, der begrændses paa to Sider af
Elven, paa den tredje, mod Nord, af Søen, medens kun det
spidsvinklede Hjørne mod Vest hænger sammen med Fastlandet ved et
ganske smalt Eid.

Her paa denne Halvø ligger det gamle Trondhjem — eller
Nidar-Os (Nid-Elvens Munding) — som det fordum kaldtes. Byen
træder helt statelig frem med brede, snorlige Gader og med
mægtige Bygninger, blandt hvilke Blikket først og fremst dvæler ved
den berømte Domkirke. Elven, der med sin anseelige Strøm
slynger sig omkring Byen, den veldyrkede Slette med sine smukke
Gaarde og Landsteder og de lave Aaser, som indeslutte det hele
Parti — alt dette gjør Trondhjem og dets Omegn til en smuk,
venlig Plet. Og længere hen skuer Øjet ud over den vidtstrakte
Fjords storslagne Flade, omgiven af flade Kyststrækninger, saa
smilende og frugtbare, at man let kunde glemme, hvor højt oppe
imod Nord man befinder sig.

Selve Trondhjem gjør et meget anseeligt Indtryk; det er godt
bebygget, og man mærker snart, det er en velstaaende By.
Hovedinteressen knytter sig dog til de rige historiske Minder, som hvile
over Stedet og navnlig da til Domkirkens Ruinbygning — thi
stort mere er den jo ikke nu. Til Domkirken knytter sig ikke
blot mangt et historisk Minde; men den var tillige et
National-Monument i videste Forstand. Den var ikke alene Rigets største
og prægtigste Kirke; i dens Opførelse tog det ganske Land Del;
den rejste sig som et Mindesmærke over det hele Norges Velmagt.
Her hvilede Landets Skytshelgen, Hellig Olaf; at udstyre Kirken,
der indesluttede hans Levninger, med størst mulig Glands og Pragt
var en Sag, hvortil enhver Nordmand maatte bidrage efter bedste
Evne.

Grunden til Kirken lagdes af Olaf Kyrre, hvis lange, fredelige
Regjeringstid (1066—1093) udelukkende optoges af Foranstaltninger
til Landets Opkomst og Organisation, hvoriblandt ogsaa var, at
Trondhjem fik sin Bispestol og Kristkirke. Og det fulgte af sig
selv, at naar først en større Kirke skulde opføres, maatte den
sættes i Forbindelse med den Plet, der var helliget ved, at St. Olafs
Legeme havde hvilet der. Da Olaf den Hellige var falden ved
Stiklestad, havde Bonden Thorgils bragt hans Lig ind til Trondhjem
og begravet det i en Sandvold ved Elvebredden. Men det varede
ikke længe, førend Helgenglorien straalede om den afdøde Konges
Minde, og allerede det følgende Aar blev hans Lig optaget og
bisat i Klemens-Kirken. Herifra flyttedes det dog senere og stod
nu, paa Olaf Kyrres Tid, i Marie-Kirken. Af Sandvolden, hvor
Liget oprindelig havde været begravet, sprang der ud en Kilde,
hvis Vand helbredede mange Sygdomme. Denne Kilde var
overbygget, og der blev opført et Kapel, hvis Alter stod lige over
Stedet, hvor Liget havde ligget. Paa denne hellige Plet opførte
nu Olaf Kyrre sin Kristkirke, og til denne førtes ogsaa Skrinet
med Olaf den Helliges Lig. Om selve Kirken ved man ellers
kun lidet. Den synes dog ikke at have været særdeles storartet
og maatte snart vige Pladsen for et mere storartet Bygværk.

Man fandt det nemlig nu paa Tide at oprette en egen
Erkebispestol for Norge, hvis Sæde blev Trondhjem. En af de første
Erkebisper var Eystein Erlandsen (1157—1188), en særdeles dygtig
og energisk Mand, der med stort Held arbejdede paa at befæste
den nyoprettede Erkestols Magt og tillige søgte at omgive den med
den tilbørlige ydre Glands. Han havde selv opholdt sig i længere
Tid i Italien og der altsaa havt Lejlighed til at se den romerske
Kirke og dens Udstyr i sin pragtfuldeste Skikkelse. Det var derfor
ganske rimeligt, at han efter bedste Evne søgte at efterligne dette
ved sin Erkestol i det yderste Norden, og en af de Ting, han
først og fremst maatte sørge for, var en Kirke, som bedre end
nogen af de existerende kunde svare til de Fordringer, man stillede
til en Metropolitankirke. Derfor besluttede han sig til at ombygge
Olaf Kyrres Kristkirke efter en storartet Maalestok.

Den gamle Kirke var, efter alt hvad man kan slutte, en
Basilika eller Langkirke. Da nu Erkebisp Eystein begyndte paa sin
mere storartede Bygning, var det hans Plan at anlægge en
Korskirke; men han opførte dog ikke denne fra nyt af. Han beholdt
nemlig Olaf Kyrres Kirke som Kor eller Østlængde, saaledes at
dens Højalter, der stod over det Sted, hvor Bonden Thorgils
havde begravet Olaf den Helliges Lig, vedblev at være Højalter i
den nye Kirke. Den Del af Kirken, han tog fat paa, var
Tverskibene, og disse fik han bygget færdige tilligemed de to Kapeller,
der springe ud fra Tverskibene mod Øst. Det maa naturligvis
tillige have ligget i hans Plan at opføre den tilhørende Vestlængde;
men saa langt naaede han ikke. Derimod er maaske ogsaa fra
hans Tid den lille Bygning, som ligger paa Nordsiden af Koret,
og som nu ved en Skraagang staar i Forbindelse med Ottekanten
ved Korets østlige Ende. Denne Bygning gjorde Tjeneste som
Kapitelhus, Forsamlingssted for Domkapitlet.

Under Eysteins nærmeste Efterfølgere stod Arbejdet enten
ganske stille eller gik kun langsomt fremad; først Sigurd
Endridesen, Erkebisp fra 1231 til 1252, drev det videre med Kraft. Om
ham heder det i Haakon Haakonsens Saga, at han lagde
Grundvolden til Kirkens vestre Skib. Han naaede dog ikke at føre
Bygværket til Ende; han døde allerede fire Aar, efter at det vestlige
Langhus var paabegyndt. Først hen ved 30 Aar senere, under
Erkebiskop Jon, blev Kirken i sin Helhed færdig. Dette er dog
ikke at forstaa paa den Maade, at Bygningen nu i alle sine enkelte
Dele var saa fuldstændig færdig, at Arbejdet dermed var afsluttet.
Det er endog et Spørgsmaal, om enkelte Ting, som Vestfaçadens
Taarne, nogensinde ere blevne færdige i den Skikkelse, som efter
Bygningens hele Stil og Forhold egentlig maatte udkræves. En
Del af Kirken synes ogsaa først at være tilbygget 40—50 Aar
efter Erkebiskop Jons Tid, og det den Del, som for Tiden er det
aller smukkeste og prægtigste af hele Kirken, nemlig Ottekanten
bag Koret. Rimeligvis er denne tilføjet af Erkebiskop Eilif
(1311—1332), som altsaa, for at sætte denne nye Tilbygning i
Forbindelse med Kirken, maa have nedrevet Korets tidligere
Afslutningsvæg mod Øst og erstattet denne ved den pragtfulde gjennembrudte
Væg, som endnu staar.

Allerede i den første Del af det 14de Aarhundrede blev Kirken
haardt medtagen af en Ildebrand, og der gik adskillig Tid, før
Skaden blev udbedret. Hundrede Aar senere slog Lynet ned og
anrettede nye Ødelæggelser, hvis Reparation gjorde Krav paa store
Tilskud; Arbejdet hermed fortsattes i lang Tid, snart med større,
snart med mindre Kraft. Det hjalp imidlertid lidet; thi i 1531
udbrød igjen en Brand, som rasede over hele Trondhjem og ødelagde
Kirken forfærdeligt. Under den nordiske Syvaarskrig blev
Trondhjem i 1564 besat af Svenskerne, som ikke fore mildt frem og
navnlig mishandlede Kirken; de benyttede den endog som Stald
og røvede de Kostbarheder, som endnu fandtes der. I de næste
halvandet hundrede Aar blev Kirken skaanet for større Ødelæggelser.
Der klages jevnlig over dens Skrøbelighed, og et Par Gange høre
vi, at der blev taget Sten fra de sammenstyrtede Partier til andre
Bygværker. Men hvad der stod, blev dog staaende indtil
Slutningen af det 17de Aarhundrede, da den ene Ulykke efter den
anden Slag i Slag rammede Kirken. Brand, Lynild og Storm
forenede sine Kræfter om Ødelæggelsen, og først i Slutningen af det
18de Aarhundrede var den igjen kommen i brugbar Stand. Siden
har den faaet Lov at staa uforstyrret i den Skikkelse, som denne
Reparation havde givet den. Ottekanten eller Højkoret, som det
nu almindelig kaldes, er fremdeles Kirkens stolteste Parti, men har
i det Ydre lidt meget derved, at man i Stedet for det ældre,
pyramideformede Tag har givet det en alt andet end smagfuld Kuppel.
At det store Midttaarn over Korset med sit høje Spir er forsvundet,
forklejner ogsaa i høj Grad Virkningen af Kirkens Ydre. Det er
det nordre Tverskib og Korskibet, der nu benyttes som Kirke;
det søndre Tverskib er afstængt derfra ved en Gitterdør.

*


IV.

<small>(Af N. <sp>Nicolayse</sp>n.)</small><footnote>N. Nicolaysen, Om Throndhjems Domkirke. Kra. 1872, S. 8.</footnote>

Ved 1300 stod Trondhjems Domkirke vistnok med den
Fuldførelse, som den nogensinde opnaaede. Den var ikke alene den
største i de tre nordiske Riger, men ogsaa med Hensyn til
arkitektoniske Enkeltheder den rigest udstyrede; i denne Henseende kunde
den endog stille sig ved Siden af flere engelske Kathedraler. Med
en Længde af 325 Fod var den dog paa de fleste Steder
uforholdsmæssig smal, men dette opvejedes igjen ved Tverskibets stærke
Udspring og den vestre Façades store Bredde. I det hele havde
den 9 rigt forsirede Portaler, 3 mod Vest, 3 mod Syd og 3 mod
Nord. Foruden en hel Del Stræbepiller og mindre, taarnlignende
Spidser, rejste der sig i det hele 5 Taarne, hvoraf det største paa
Midten ragede højt op over hele den øvrige Bygning. Især frembød
den 124 Fod brede og forholdsvis høje vestre Façade et
imponerende Skue ved alle sine Forsiringer, Rækker af hellige Mænds
Billeder og rige Forgyldning. Indvendig vare alle Rum, undtagen
Tverskibets Arme, der havde Spærreloft, dækkede af Stenhvælvinger
med forsirede Ribber og som båres af mangfoldige fritstaaende eller
med Væggene forbundne Piller med rigt udhuggede Kapitæler.
Hertil var foruden Klæbersten ogsaa anvendt en Mængde Marmor
med forskjellig Farve. Mellemskibet havde baade vestenfor og
østenfor Midttaarnet, ligesom endnu i Højkoret, efter Højden tre
Afdelinger, først Buerne, som bare Væggene, dernæst det saakaldte
Triforium eller det trekantede Rum mellem Sideskibenes Hvælvinger
og deres Tag, og endelig det saakaldte Klerestorium eller den Del,
hvori de øverste Vinduer stode. Gjennem de to sidste Afdelinger
og saaledes i to forskjellige Højder kunde man ogsaa gaa rundt
hele Bygningen. Til den store Rigdom, som Kirkens Indre
fremviste ved sin Arkitektur, kom ogsaa Pragten af dens mange Altere
og navnlig de glimrende Prydelser af ædle Metaller, hvormed de
vare forsynede. Af Altere træffes i det hele omtalt 28, som dog
ikke alle vare samtidige, men der var navnlig i Løbet af det 14de
Aarhundrede neppe færre paa engang end 24 eller svarende til
Tallet paa Domkapitlets Kaniker. Ovenover tre af Kirkens Altere
var der desuden anbragt Helgenskrin, nemlig St. Bernhards,
Erkebiskop Eysteins og over Højalteret St. Olafs store Skrin, der ved
sit rige Udstyr og sit Indhold udgjorde Kirkens største Kostbarhed.
Inderst var der en Sølvkiste af 6,500 Lods Vægt og udenom denne
2 Trækister, hvoraf den yderste efter Beskrivelsen havde megen
Lighed med nogle Dele af vore Stavkirker og var besat med en
Mængde Ædelstene og forsynet med Beslag af Guld og Sølv.

*

Nordland.

*

I.

<small>(Af <sp>Bjørnstjerne Bjørnso</sp>n.)</small><footnote>B. Bjørnson, En ny Feriefart, i «For Ide og Virkelighed». Kbhvn. Oktober 1869, S. 670.</footnote>

Strax man har sejlet ud af Indløbet til Namsos, der hører
til de skjønneste i vort Land, som det bugter sig frem mellem
furruvoxede Fjelde og fremskydende Tunger, og man lidt efter har
forladt det Trondhjemske, skifter ogsaa Naturen. Den større
Trævæxt flygter ind i de bedre skyttede Fjorde, hvor ikke Havstormene
kan bryde den, og hvor Menneskenes Adgang til at herje den ikke
er fuldt saa let. Det Græsbelte, som følger helt op i det Øverste
af Finmarken, er det frodigste, jeg har set. Det staar tæt som
Haarene paa et Rensdyr, smukt grønt og saftigt af det salte Hav,
som stænker det, ofte bogstaveligt, altid gjennem Luften som
Mellemmand. Kvægrøgten er en saa vigtig Faktor i Nordlændingens Liv,
at selv et godt Fiske kan ikke nære ham, naar Væden et enkelt
Aar har hindret ham i at faa det altid frodige Græs i Hus.

Fjeldene bliver alt ved Helgeland sværere og mere skilte fra
hverandre, saa at de alt her begynder at staa ensomme i Havet.
Fjeldene har ofte en egen Slags Mosklædning, der breder sig dels
graagrøn, dels brunrød opover og kan, naar det øvrige Landskab
giver kraftige Modsætninger, fremkalde saa nye Farvevirkninger
under Solspillet, at en Maler maatte føle det som Klang af fremmede
Melodier og kunde — med Evne til at fange dem — lokke frem
en samlet Virkning af henrivende Skjønhed. Man rejser her forbi
et Par historiske Steder, saaledes det, hvor Haarek af Tjotta boede;
det skyder ud i Søen som et Langskib, der netop glider i Vandet,
Omkredsen er vid og stor. Efuglflokkene, som svømmer, Maagerne,
som skriger, Nordlandsbaadene, som lægger til, Jægterne med det
ene store Raasejl, som man overalt møder, og Løbets behagelige
Bredde, med det bestandige Fjernsyn af store Fjeld, gjør det tilsidst
hjemligt, næsten fortroligt; saa ganske svarer det ene i det andet,
og saa stærkt er det tillige; det erobrer og holder fast.

Men det hele er kun en Indvielse til den Stund, da
Lofotfjeldene begynder at blaane. Jeg ved ikke, hvad der er herligst,
enten at have dem i Fjernsyn, som en eneste dybblaa Mur med
tusinde Taarne paa — over den umaadelige Jættestue, hvori vi
samtidig er svømmet ind, selve Vestfjordens Gulv, i Solvejr skinnende
saa langt du ser, men ogsaa ofte afstængt af Luftspejlinger, der
sætter Fjeldrækker paa Hovedet foran dig og bag dig, altid flyttende,
mens Hvaler leger, Fugle skriger og slaar ned — eller at komme dem
nær og se Muren aabne sig, hver Tind blive Fjeld for sig, det ene
altid vildere end det andet, og dette i en eneste Linje, saa langt
du ser, selv med den bedste Kikkert. Naar man roser Romsdal
med Troldtinderne, Vængatinderne, Hornet osv., saa vil jeg strax
lægge til: Lofoten giver disse Fjeldtinder flere hundrede Gange
efter hinanden, eller bedre udtrykt: det Fjeldpanorama, som sees
ved Molde, varer heroppe ved, selv med det raskeste Dampskib,
i hele Døgn. Men Fjeldformerne er saa forrevne, at intet Billede
i min Sjæl fra Mythologiens eller Bibelens eller Dramaets Kreds
slaar til for ret at udsige den forstenede Bevægelse, jeg saa paa,
den truende Kjæmpeorden, den rolige Rædsel, den tusindtakkede
Mangfoldighed i denne eneste Gydning af Sten. Man kan værge
sig den første Stund, kanske den første Dag, og prøve at holde
det paa Skjønhedens Afstand; men naar det bliver ved i Døgn
og lige stort, enten man sejler til eller fra, saa føler man tilsidst i
den døde Natur en Spænding som midt i en levende Handling.
Dette har ogsaa de følt, som engang har digtet, og de, som nu
paa Stedet fortæller de store Sagn, som svæver over disse Steder,
og hvori Fjeldene tager dramatisk Liv, optræder som Jætter og
Jættemøer, Riddere og Jomfruer; det Storstilede deri bliver endnu
større ved den uoverskuelige Afstand mellem de Handlende i dette
Stendrama. De, der sejler og drømmer og digter heroppe, betragter
nemlig Mile som vi Spadsereture, og i den rene Luft ses ogsaa
Ting i elleve, ja tretten Miles Afstand, som man tror at kunne
komme hen til om et Øjeblik. Og det Lys, som skinner over denne
Eventyrnatur, aflader jo ikke. Vi er nu der, hvor der for nogle
Maaneder siden var en eneste Nat, men hvor der nu er en eneste
Dag. Samlede paa Dækket gaar Passagererne i Paavente af
Midnatssolen; man har hørt det, at hvilke Forestillinger man end bringer
med, de vil taage hen i selve Synets Naturmagt. Og det er sandt.
Strax den svømmende Ildkugle glider stort op over Horizonten,
hvor den kun et Øjeblik har havt Forbud, forvandles Himmel, Fjeld
og Hav. Selv kan den ses timevis med blotte Øjne; der staar
ingen hindrende Straaleglands omkring, al Brand er inden dens
Omkreds, men denne er ogsaa meget større, end man er vant til
at tænke sig den om Dagen, ja saa stor, at man i Begyndelsen
betages deraf og længe af intet andet. Endelig vinder Farven, det
er en rødglødende Meteor, som man kunde tænke vilde smelde i
Millioner Stykker og Stumper, hvis ikke Synets rolige Højhed,
Farvernes Harmonipragt i den Himmel, det majestætisk skrider frem
i, gav Fred, fuld og forklaret Fred. Naar en Skystump glider ind
over Kuglen, gjennembrændes den strax og bliver mørkere rød,
saa der tegner sig paa Solen som Fjelde eller Landskaber. Men
naar en Skystump glider ind i den farvefine Himmel, tændes blot
Kanterne, de gjøres hvid- eller rødglødende, mens det Indre holder
Farve og hæver derved alt Omliggende. Thi Himmelen staar i alle
Farveovergange, fra det stærkeste Blodrøde over Fjeldene til det
hvidgraa Ligegyldige i Højden, men dette saaledes, at du paa intet
Punkt kan sætte blot en Synaalsspids og sige: der løber den ene
Farve over i den anden. Dersom nu dette Syn stod stille, saa
kunde man maaske dog engang blive mæt deraf. Men det skifter
uafladeligt; nu er Solen mere violet, nu mere gulrød, nu med et
Slør over af Grønt, nu atter opklaret af Hvidt; men altid varm,
rød bag sine vexlende Slør. Nu glider en Taagestump ind, nu
glødes den, nu atter ud, nu hel blank Solbrand, nu atter en liden
lang Skystrimmel, som bæver og brænder og glider bort. Og den
omgivende Himmel skifter samtidig gjennem alle Farveovergange,
som sitrede det gjennem den, og Skyerne deri, eftersom de fortyndes
eller fortættes, eftersom de kommer i de blaalige, hvide Lag eller
de røde, violette, saa brændes de stærkere i Kanterne, hvidner eller
mørkner i det Indre. Synet er saa bestandig nyt, at jeg har set
gamle Folk paa Stedet møde dertil med samme uafladelige
Opmærksomhed som vi.

Særeget bliver det ogsaa derved, at den øvrige Himmel og de
Fjelde, som ligger under den, staar urørte. Der er den samme
urokkelige Farvekulde i det staalblaa Hav, i den mørkgrønne Fjeldfod,
i de dybblaa Fjeldsider og Takker, mens alt her gløder, Straaler,
skifter, jubler i Solen. Men saa kan igjen et enkelt Fjeld henne i
det Kolde skille sig helt ud og staa i Rødme fra Top til Fod, det
er som holdt dette Fjeld sin egen lille Sol skjult bag ved sig, det
vender nu engang saaledes til, at det kan naaes af Solen, og dets
Glød hæver endnu stærkere den klare Kulde i Omgivelsen.

Den Fjeldkarakter, som Lofoten har, optræder ikke længer
nord, uden enkeltvis i Rækker paa nogle faa Tinder, omtrent som
dem, vi beundrer sydpaa, f. Ex. i Romsdal. I Lyngenfjord har vi
dem igjen, tildels ogsaa i Balsfjord. Dog sejler vi frem mellem
Fjeld og se blot Fjeld, klædte og ikke klædte, undertiden grønne
til Toppen, undertiden milevidt graa Masser uden Græstørv. Derfor
kan man komme til Steder, som synes overhængende stygge; men
stiger man et Stykke tilvejrs og faar Stedet i Fjernsyn, saa at
Stenens Former og Forhold, Havets dybe Farve, Luftens Klarhed
faar Magt, da kan Uendelighedens Forestilling suse ind over det
udstrakte, vilde Land, og da er det skjønt. Saaledes f. Ex. Hammerfest.
Strax man fra denne lille, hist og her af Jordhytter sammenæltede
Tranby kommer op paa «Salen», et lidet Fjeld bag den, ligger
Byen lun og ordnet, bøjet med Bugten. Dens overordentlige
Virksomhed spiller paa Fjord og Fjære i Fartøjer, store og smaa,
Fiskegjælde, Trankogerier, Finnebaade, Dampskibe. I den flere Mile
store Dam, som Søen synes at være, indestængt af graa Fjeld, bag
hvilke Snefjeld blinker, stiger desuden en Klippeø op, skyder et
frodigt Næs ud. I Luftens Klarhed toner den tunge Natur venligere
hen, og den menneskelige Virksomhed inden dens Ramme løftes
op med i et storladent Indtryk.

*


II.

<small>(Af P. G. <sp>Blo</sp>m.)</small><footnote>P. G. Blom, Bemærkninger paa en Rejse i Nordlandene. Kra. 1830, I, S. 67.</footnote>

Har man passeret Foldenfjord, har man strax den Nordlandske
Natur for sig. Høje, mod Havet stejle Fjelde, uden mindste
Skov-Bedækning, mørke, af høje, tildels skovbegroede Fjelde indesluttede
Fjorde og mod Havet en utallig Mængde Øer og Skjær,
omsværmede af Søfugle, udgjøre Helgelands Hoved-Karakter.
Bindalsfjorden, Veltfjorden, Vefsenfjord og Ranensfjord have alle dette
alvorlige, afskrækkende Udseende, og hvorvel Granen endnu her
kommer tilsyne, saa mangle de dog den frodige Vegetation, som
formilder de Bergenske Fjordes endnu mere gigantiske Form
Maleren, der med Henrykkelse dvæler ved Sogns og Hardangers
Fjelde, hvis Top bedækkes af evig Is, imedens deres Fod bekrandses
af rige Frugthaver, vil forgjæves i Torghattens raa Stenmasser,
skjønt dens gjennemborede Bug gjør den til et Naturunder, i de
syv Søstres skyhøje Spidser eller i Lurøfjeldets golde Top finde en
Gjenstand, der skal friste hans Pensel. Alt er koldt og haardt, og
man gruer ved at vende sig mod Nord, hvor man befrygter en
endnu koldere og haardere Natur, og man forestiller sig mindst, at
man i høj Grad bliver skuffet i denne Forventning.

Helgeland er, som hele Nordlands Amt, et Kystland, hvor
Øerne og Havkysten spille Hovedrollen, og hvor Fjordene hverken
ere saa dybe eller de Dale, hvori disse ende, saa betydelige, at de
kunne bortfjerne den Tanke, at Landet her er et underordnet
Princip. Helgeland er det for Naturskjønhed mest blottede Distrikt i
Nordlandene, naar undtages Lofoten, hvor Tanken om Naturskjønhed
ikke kan opstaa uden som Savn.

Den store Økjæde, der fra Vigten fortsættes ved Lekø, Torget,
Tjøtø, Alsøen, Dønnæs, Rødø og Mælø, og der har saa at sige
Forposter i længere Afstand fra Kysten i Vægen, Lovunnen og
Trænen, dækker næsten overalt Kysten og gjør den indre Led til
en indenskjærs Passage. Kun sjelden ser man gjennem Havsøjet
— som man her meget adækvat kalder de enkelte Aabninger,
igjennem hvilke det store Hav ser umiddelbart ind til Kysten —
ud i det vilde Hav. Denne Økjæde, der er forbunden med utallige
mindre Øer, Holmer og Skjær, gjør vel Udsigten mindre frygtelig;
men de høje, nøgne Fjelde paa de større Øer og de smaa Skjærs
Fuglesværme kunne ingenlunde opvække nogen Tanke om, hvor
skjøn Naturen kan være. Øen Vægen, der udgjør et Præstegjæld,
og Trænen, der udgjør et Annexsogn under Lurø Præstegjæld, ere
høje Klippemasser midt imod det vilde Hav og se mere ud til at
være Opholdssted for Hvalrosser end for Mennesker. Vægen har
dog paa den nordre Kant noget fladt Land og er ej aldeles uskikket
til Agerdyrkning, hvorvel Havluften er Vegetationen hinderlig.
Enkelte Øer have betydelige Flader og deraf især Skej, Brønø,
Tjøtø og Dønna-Øen. Skov i egentlig Forstand findes aldeles ikke
paa Øerne eller paa Fastlandet mod Kysten, da de fortrykte
Birkebuske og Furuer, som sees her paa enkelte Steder, ej fortjene dette
Navn; men derimod have Fjordene skjøn Gran- og Furuskov, og
mangle ikke Løvskov af Birk, Older, Asp og Silje.

Helgeland, der paa den søndre Side har den haarde
Foldenfjord, har paa den nordre Side en kun lidt mindre farlig Grændse
i det berygtede Kunnen, et Forbjerg ved Handelsstedet Støt, hvis
Rygte som farlig Passage er vidt udbredt i denne Egn.

*

III.

<small>(Af P. <sp>Das</sp>s.</small><footnote>Petter Dass’s Samlede Skrifter. Udgivne af A. E. Eriksen. I. Kra. 1874. 8vo. S. 16.</footnote><small>)</small>

<poem>
Naar Kaasen hensættes i beneste Nord,
da snarlig opdages Arctandria stor
<tab>med sine skybrydende Tinder,
et Landskab afdelt udi Provstier fem
foruden Finmarken, som bagefter dem
<tab>opfyldes med Lapper og Finner.
Først møder dig Helgelands Odder og Len,
et Stykke for Norden lidt videre hen
<tab>oprinder dig Salten i Sigte;
</poem>

<poem>
saa Vesteraal, Lofot og Senjen dernæst,
og efter dem alle staar Tromsø til Rest;
<tab>om dennem, min Musa, du digte!

End spør du om Himmel og Vejrligets Art,
da vid, at de os en fortræden Fremfart
<tab>med vred Elementer tilføjer.
Ulidelig Frysen og stormende Slud,
at hvo som sig stænge vil Vinteren ud,
<tab>han se sig om forede Trøjer!
Flux over os hersker hin iskolde Pol,
beliggend’ langt borte fra straal-milden Sol
<tab>med bister Planeters Aspekter.
Saturnus der siges at stande paa Vagt
og vare paa Skatten, for Norden er lagt,
<tab>ufunden af Menniskens Slægter.
Jeg hartad og vover at sige den Løgn,
at man her i Landet et eniste Døgn
<tab>alt Aaret omkring ikkun have.
Hvad Vinteren andet end idelig Nat,
end idelig Dag man om Sommer har fat?
<tab>Saa falder os Aaret i Lave.

Thi Vinteren fører stedsvarende Mørk,
Indfalder i Landet som over en Ørk:
<tab>uendelig Nætter tilhobe.
Imedens har Bonden ej synderlig Kaar,
i Mørk han sig lægger, i Mørk han opstaar,
<tab>en Nat til den anden mon raabe.
Han ofte ved hverken om Døgn eller Dag,
men Ugen igjennem alt under et Tag
<tab>ved Tælge-Lys æder sin Davre,
indbunden alt stedse som Kvæget i Baas,
og holder sin’ Døre for Frostet ilaas;
<tab>slig Nætter gjør Hønsene mavre.
En spørger: «Hør Broder, hvor langt er til Dag?»
en anden man spørger med Længsel og Plag:
<tab>«Vil Dag ikke snarligen vorde?»
</poem>
<poem>
Den tredje klager, at Natten er lang,
det Klagemaal høres saa mangen en Gang,
<tab>naar Skamti<footnote>De korteste Dage før og efter Jul.</footnote> er kommen igaarde.
Tvertom naar at Sol er i Tvillingens Hus,
meddeler hun Landet et yndeligt Ljus,
<tab>det Sommeren varer tilende,
og dummeste<footnote>mørkeste.</footnote> Nat vel en Favn over Land
beskinner baad’ Nætter og Dage vort Land
<tab>ved Maaneder to eller trende.
Saa rømmer os Mørket; og Mulmen fra Dør,
og Kvæget, som stod inden Lukkelse før,
<tab>udlades at søge sin Føde.
Du tilmed og aldrig saa tidlig staar op,
at dig jo før højt over Bjergenes Top
<tab>er runden Aurora den røde.
End svær jeg og vidner, at hvilken en Dreng,
som opstaar og gaar sig med Solen iseng,
<tab>han neppelig skal sig forsove.
O Sommer, kjærkommen til alles Behag,
paa hvilken at Natten den lyser som Dag,
<tab>og Fugle sin Skabermand love!
Hvad Vejrlig og Guds Elementer angaar,
da vide vor Landsmænder, hvad de formaar,
<tab>hvad hver af dem fører i Mærke.
Thi Nordland er holden for yderste Pynt,
der vexler Neptunus med Æolo Mynt,
<tab>de brumlende Kjæmper og stærke.
Nu fyres heroven med Torden og Gny,
nu brumler forflyvende Flager<footnote>Kastevinde.</footnote> i Sky,
<tab>et Hjerte derved monne grue.
Nu fyger, nu ryger Neptunus umild,
nu hagler, nu blinker den blussende Ild,
<tab>det Luften staar slet udi Lue.
Saa snart gaar ej Jupiters Fyrverker af,
at derved jo skjælver baad, Himmel og Hav,
<tab>og Sand og Strand driver tillige.
</poem>
<poem>
Saa høres den Tiding paa anden hver Ø,
hvor den og den er forulykket paa Sø,
<tab>kuldsejlet paa Fjorder og Vige.
Man neppelig kommer i nogen Mands Hus,
her kjæres jo over Neptuni Fremfus;
<tab>thi Søen den tager saa mangen.
Her sidder en Enke, som Manden har mist,
og hisset en anden har Skilsmisse frist,
<tab>hvis Mand er fordrugnet for langen.
Man spørger en Fader, som Sønner har stor’:
Hvor er dine Sønner? De bleve i Fjord!
<tab>Man fritter en Søn om sin Fader,
strax skal han dig grædende svare med Hast:
Min Fader blev borte med Takkel og Mast,
<tab>den Sorg mig saa snart ikke lader.
Jeg kjendt haver mangen bedagede Mand,
som slidt har sin Alder paa skummende Vand,
<tab>set etlige Farer for Øje:
en uformærkt Flage kan komme med Hast,
der ligger den Stakkel med Baaden omkast,
<tab>nedsjunken i Skindstak og Trøje.
En Broder ej anden at frelse formaar,
den Stærke, den Svage har ligedan Kaar,
<tab>dem hjælper ej Læg eller Lærde.
Man stræver med Hænder, med Fødder og Knæ
at lange til Hvælvet, som driver i Læ,
<tab>og undrømme Døden den lede.
Men om det sig hænder, han Hvælvet kan naa,
her kommer en Bølge, hun slaar ham derfraa,
<tab>strax er hannem Graven tilrede.
Da ser man den Jammer og smertelig Harm,
at Nabo fordrukner i Nabos Arm,
<tab>en Ven kan for anden ej bøde.
Her flyder en Aare, her Tiljer og Vrag,
her Tofter saamange som Stene paa Tag,
<tab>her Kropper og Legemer døde.
</poem>

*


Fra Trænen.

<small>(Af P. <sp>Nikolayse</sp>n.)</small><footnote>Tromsøposten, Nr. 134, 1873.</footnote>

*

Har du rejst langs Leeden over Helgeland, har du vel seet ude
i Havet tre Fjeldtoppe ved Siden af hverandre, der toge sig ud som
en Trerumsbaad med tre svære Karle i, af hvilke den højeste sidder
bag og spejder Vest over Havet. Det er Trænen. Du ser andre
Fjeldtoppe, lige saa ejendommelige som den, og du husker det
bekjendte: «Lovunden luta, Hestmannen smuta, Trænen ligger lidt
længer uta». Men Trænen, tænker du, maa dog være et underligt
Land. Ja, Trænen er underlig, baade ved sit Udseende og sin
Beliggenhed; thi den ligger 5—6 Mile fra Fastlandet ude i Havet,
og ifølge gamle Sagn bor der mange forunderlige Væsener derude;
thi foruden Trænværingerne, som bebo det tørre, skal jo Draugen,
Havmanden, Havfruen og Marmælen som Havbeboere have havt
og tildels fremdeles have sit Hjem der. Om disse Havets Beboere
skal jeg da først fortælle et og andet af, hvad jeg har hørt af
gamle, troværdige Folk, og begynde med Marmælen, der trods sine
frygtelige Forældre, de skrækkelige Havuhyrer, er Blidheden og
Uskyldigheden selv. Før i Tiden hændte det ikke saa sjelden som
nu, at Marmælen greb fat i Dybsagnet, og at man trak den op af
Dybet. Man skjønte strax af dens blide og troskyldige Udseende
samt øvrige Kjendemærker, at det var Marmælen, man havde for
sig; man gav den da altid noget, f. Ex. et Klædningsstykke, og
slap den omhyggeligt i Havet igjen. Men spurgte man den om
et og andet, fik man mangt et godt Raad og mange hemmelige
Ting at vide. Den taler i korte Sætninger, og dens Ord er et
Slags Orakelsprog. Havfruen staar i Blidhed Marmælen nærmest.
Hun viser sig i Skikkelse af en smuk Kvinde, der med sit lange,
fyldige og vakre Haar dukker op af Havet og bevæger sig med
megen Ynde. Hendes Sang er smuk og henrivende i den Grad,
at man føler en næsten uimodstaaelig Lyst til at kaste sig i hendes
Favn, og mangen en Ungersvend har ladet sig forlede dertil og er
bleven bortført af hende til hendes Hjem i Dybet, hvor Bryllupet
strax fejres. Her faar han saa gode Dage, at han aldrig kan ønske
sig dem bedre; men han er ikke glad, — thi han længes tilbage til
kristne Folk. Det eneste Middel for at faa ham tilbage er at tage
Kirkeklokken løs, det vil sige at ringe med den, indtil Havfruen
har bragt den bortførte tilbage, men man gjør det sjelden, da man
har erfaret, at den, man har tvunget Havfruen til at bringe tilbage,
har været tomset siden. Man lader heller Havfruen beholde, hvad
hun har faaet. En, der havde været hos Havfruen, fortalte, at
medens han var hos hende, hørte han en Dag, at man ringede
med Kirkeklokken. Havfruen gjorde sig haard i Førstningen; men
tilsidst blev det uudholdeligt for hende, og hun maatte afsted; men
mecf det samme hun slap ham, strøg hun ham med Haanden ned
over Panden og Ansigtet, og siden var det, som om Forstanden
var borte fra ham. Havmanden holder sig helst langt ude i Havet
og viser sig en eller anden Gang, naar et voldsomt Uvejr pludselig
er færdigt at bryde løs. Han skal ligne en Fisk nedenfor Beltet
og en Mand ovenfor. Sjelden ser man dog mere end Hovedet,
der i Størrelse har Lighed med en Egehalvtønde, der er sat paa
Ende paa Havet. Naar han vender paa sig, eller Vinden blæser,
flagrer hans rige Haar. Naar en erfaren Sømand ser Havmanden,
skjønner han strax, hvad det betyder; han drager op Dybsagnet,
hvor meget Fisk han end kjender, rejser Masten, sætter Styret for
og sejler iland. Men Uvejret kommer pludseligt; den ene Klo
maa sættes efter den anden, saalænge der er Klør i Sejlet, og man
priser sig lykkelig, om man naar Land. Endelig maa jeg nævne
Draugen. Han har altid noget ondskabsfuldt, hevngjerrigt og fælt
ved sig. Han holder sig helst i Nærheden af Landet, undertiden i
Fjæren, sjelden højere oppe. Det lugter fælt stygt af ham, og
Lugten kaldes Drauglugt. Naar han raaber om Nætterne, ligner
det Raabet af Mennesker, som ere i Fare. Ild er han forfærdelig
ræd for, og mere end en Gang har man jaget ham bort med
Ildbrande, naar han har ligget nede i Fjæren og raabt eller har holdt
paa at kaste løst Landtouget for Fartøjer, som har ligget i Havn.
Draugen viser sig undertiden i Skikkelse af en Mand uden Hoved,
i Skindstak og Skindbuxer; men undertiden lægger den sig nede i
Fjæren om Aftenerne og ser da ud som en hvid Sten. Ukyndige
Folk har mangen Gang banket Søvanterne paa dens Ryg. Men
med et ruller den ned over Fjærbakken, saa Morilden staar efter
den, og Vanterne med. Da først ser man, at det var Draugen,
man havde den Ære at gjøre Bekjendtskab med. Dersom Draugen
begynder at stelle i Baaden, er en eller flere paa Baaden fejg, og
hans Stel kjendes derpaa, at Aarerne ere endevendte, med Bladene
frem og Lommerne bag. En Mand, der mærkede, at Draugen var
ifærd med Baaden, lagde sig en Nat paa Lur i Bagskotten med en
Løslunde til Vaaben. Da det led ud paa Natten, kom Draugen
og begyndte i Fremrummet at ro, gik Rum for Rum bag igjennem
Baaden, altid med de Ord: «Her høver det ikke»; men da han
kom til Agterrummet, sagde han: «Her høver det.» «Ja», sagde
Manden, «her høver det for mig ogsaa», og i det samme lagde han
Draugen saa godt over Nakken, at han ikke kom der mere. Men
Manden satte til om Vinteren. Naar Draugen bare vil plage Folk,
hænger han sig under Baaden og gjør sig saa tung, at Vandet gaar
jævnt med øvre Ripkanten paa den, og da er det umuligt at komme
af Flækken. Har man da Fyrtøj og er saa heldig at faa Ild —
men det er ingen let Sag, da Draugen skal kunne holde Ilden borte
— slipper han Baaden saa hurtigt, at den skyder som en Bold op
af Vandet og tumler, snart til den ene, snart til den anden Side.
— At Fiskeri er Trænværingens Hovednæringsvej, følger af sig
selv, da Trænen paa alle Sider er omgivet af det fiskerige Hav;
og lige saa naturligt er det, at Trænværingerne ere udmærkede
Søfolk. Hele Aaret rundt fiskes der, og der drages, som Hr. Peder
Dass siger, «saa mangen en velvejet Vog.» Det er dog især
Torskefiskeriet om Vinteren, som slaar bedst til. Da samles en
hel Hob fremmede Fiskere, og da er der Liv i Trænen. Saa snart
det gryr af Dag, gaar man i Baaden, naar Vejret er nogenlunde
rimeligt, og holder ud til sen Kvæld. Er det Landbie, som det
kaldes, stelles Fiskeredskaberne istand, og der samtales om alle
mulige Ting, som kan egne sig til Samtale, og tilsidst fortælles en
Stub Eventyr om Aftenen, inden man sover. En ønsker, at han
næste Advent maa faa ro sammen med «Julsvendene». De begynde
at ro Andersmessedag den 14de December og slutte Tollesmessedag
den 23de December. Det er svære Karle til at fiske; de ro hver
Dag, hvordan Vejret er, og drage Fisk, hvor de ro. Han ved
godt, hvorledes han skal komme ilag med dem. Han skal nemlig
Andersmessedags Morgen før Dag tage Dybsagn paa Armen og
sætte sig et Sted nede ved Fjæren, helst ved et højt Fjeld, hvor
han har Mening, at Julsvendene bo. Naar han har siddet en Stund,
kommer der en Baad roende og lægger til. Han gaar i Baaden
uden at mæle et Ord, og Ord bliver der ikke mælet paa nogen
Side hele Dagen. Saaledes havde han hørt om en, som en Advent
fik ro med Julsvendene. Hver Dag drog de Baaden fuld af Fisk;
men han kunde ikke rigtig faa Rede paa, hvor de vare, og endda
mindre fik han vide, hvor de boede; heller ikke turde han spørge
derom. Men hver Morgen før Dag toge de ham i Baaden paa et
bestemt Sted, og hver Aften satte de ham i Land paa samme Sted.
Da Tollesmessedagen kom, skulde de bytte Fortjenesten; da blev
han spurgt, om han ikke syntes, det var meget han fik; det var
de første Ord, som blev mælt. «Jo, det er en stor Guds
Velsignelse,» sagde han. Med det samme vare alle Julsvendene borte;
de taalte ikke at høre Guds Navn. Hele Fiskeriet beholdt han.
Julsvendene ere jo rigtignok ikke saa almindelige nu som før; men
han tror dog, at naar han bærer sig rigtigt ad, vil han nok faa
være med dem. Sagen er kun den, at de ikke holde sig saa
«aabenskaarle» som før.

*

Folk og Levemaade i Lofoten.

<small>(Af H. <sp>Schulz</sp>e.)</small><footnote>H. Schulze, Fra Lofoten og Solør. Kra. 1865. S. 50.</footnote>

*

Man skulde tro, at Folk oppe under Polarcirkelen skulde
have sit eget eiendommelige Præg, at Tanker og Følelser hos
Mennesker, der leve mindre under Paavirkning af det øvrige
Samfund, skulde gives en særegen Retning, saaledes som vi se hos
Beboerne i vore ensomme Fjelddale. Men allerede Sproget
tilkjendegiver, at Nordlændingen ingen saadan Nationalitet har; thi
naar man undtager Bortkastningen af Endevokalerne, Brugen af K
for H og endelig en Del Ord, mest termini technici vedkommende
Fiskeriet, er Sproget næsten dialektfrit, og en Østlænding har
ligesaa let for at forstaa Nordlændingen, som denne forstaar ham.
Heller ikke finder man her særegne Skikke, nedarvede fra
Forfædrene, eller nogen Nationaldragt eller nationale Digtninger. Alt
har et særdeles tarveligt prosaisk Præg, og kun naar man ser
Nordlændingen med urokkeligt Flegma og umanerlig Dovenskab drive
paa Jordarbejde eller med en ubeskrivelig Dødsforagt sejle afsted i
Storm og Uveir, kan man skjelne ham fra den østlandske Bonde.

Det er ogsaa ganske rimeligt, at her ingen karakteristisk
Nationalitet kan have uddannet sig; thi for det første lever
Nordlændingen ikke saa aldeles udenfor menneskeligt Samkvem, som man
skulde tro. Vinterfisket samler Almuen fra hele det nordlige Norge
i Lofoten, Sommer- og Sildefiskerierne bevirke en stor Konflux af
Folk paa flere Steder langs hele den nordlige Kyst, og paa
Nordfarjægterne gjøre en Mængde Nordlændinger aarligaars 2 Besøg i
Bergen eller de trondhjemske Stæder, saa at man ikke med Grund
kan kalde dem Hjemfødninger. Dernæst bevirke de talrige
Indvandringer, at Befolkningen bliver blandet, og idet de forskjellige
Eiendommeligheder gjøre sig gjældende, forhindres den nordlandske
Folkekarakter fra at udvikle sig i nogen særegen Retning.
Formedelst den lette Adgang til Erhverv ved Fiskeri og den høje
Tjenerløn søge nemlig hvert Aar en hel Del unge Folk herop,
mest fra Sogn og Vos, men tillige fra Trondhjems Stift,
Gudbrandsdalen og Østerdalen, der i Regelen slaa sig til Ro heroppe,
naar de have erhvervet Saameget, at de kunne kjøbe en Gaard;
og disse Fremmede danne, idetmindste i Lofoten, hvad Jordbruget
angaar, saa at sige Kjernen af Befolkningen. Af disse Indvandrede
er der vistnok mange, som ere dimitterede fra Strafanstalterne i
Trondhjem eller Bergen, eller som paa anden Maade have udspillet
sin Rolle dernede; men mange ere ogsaa skikkelige Folk, som
medbringe et Par kraftige Arme og hjertelig Lyst til at bruge dem,
og det vil sjelden slaa fejl, at de erhverve en liden Formue at
efterlade sine Børn. Selv Døgenikterne fra Byerne, som have
tilbragt deres meste Tid i Raadstuarresterne, blive ikke sjelden
skikkelige Folk heroppe, hvor de ved Arbejde kunne vinde en lykkelig
Tilværelse, og hvor Fristelserne ere færre.

Den indfødte Nordlænding kan man med fuldeste Ret
karakterisere som flegmatisk og godmodig. Uden store Lidenskaber, ser
man ham ikke begaa store Forbrydelser, og naar man undertiden
hører tale om en heroisk Handling, kan man paa Forhaand vide,
at den er udført paa Søen; thi her forsvinder Flegmaet, Følelsen
indtager sin Plads, og Energien anspændes til det yderste for at
frelse eget og andres Liv. Ingensteds ere Slagsmaal saa sjeldne,
og naar man stundom hører, at Folk «have været sammen» en Smule,
er der idetmindste i en af Parterne Vosseblod. De Forbrydelser,
som hyppigst begaaes, ere Smaatyverier, især Smaatyverier paa
Søen under Lofotfisket; men formedelst Mangler ved Opsynet er
denne Forbrydelse i Folkemeningen, og man kan næsten sige af
Nødvendigheden, paa en Maade adlet, saa at der maa
gjennemgribende Foranstaltninger til at faa den hæmmet. Dernæst udviser
Kriminalstatistikken et ikke ubetydeligt Antal crimina carnis, som i
det hele i det nordlige Norge skulle være temmelig hyppige.

Nordlandsbonden er gjerne høj og staut bygget; hans
Ansigtstræk ere regelmæssige, og i en Forsamling af Fiskere i Kirke eller
paa Fiskepladse kan man se udmærket smukke Karle blandt dem.
Fruentimmerne ere ikke saa godt udstyrede af Naturen, men deres
Teint er finere end hos de sørlandske Bondepiger, og iblandt dem
kan man finde fuldendte Skjønheder.

Naar man ser Nordlændingen paa Land, med de træge
Bevægelser og de alvorlige Miner, skulde man ikke tro ham istand
til at komme saa vidt i Affekt, at han kunde bevæges til at røre
sine lange Skanker efter Takt; men naar Violinen spiller op, da
kommer der ogsaa Liv i ham, og utrættelig farer han afsted paa
Hosesokkerne, indtil Morgenen gryr ind af Vinduet. Dans er
Nordlændingernes største Fornøjelse, hvori baade Unge og Gamle deltage,
og snart hvirvles Veikjan rundt i en Springdans, snart trippe de
om i en Hamburgerskotsk; thi Danserummet tillader ikke at gjøre
store Svingninger. Ved Bryllupper og Barnedaaber maa der Dans
til; om Søndagsaften samles Ungdommen fra Grandelaget paa Laaven,
og naar en Baad ligger veirfast, hentes Spillemanden, og Tiden
fordrives med at danse. De Gamle og Affældige danne
Væggepryden, af og til tage de sig en Dram, indtil Stuen og de Dansende
dreje sig rundt i et bestandigt Kredsløb, og Kallen maa stave hen
i en Seng; men i Midten af det lille Rum bevæger sig i en tæt
Atmosfære af Røg og Støv en lang Fisker med Piben i Munden,
et rødmosset kvindeligt Væsen med gult Haar og en liden sort
Hue, indtil Spillemanden med barbarisk Tyranni gjør Slut paa
Fornøjelsen ved at gjøre Slut paa Musiken. Men medens han hviler
sig, da holdes Julspel, eller en Vittighedsjæger forsøger sine Kræfter,
og hans Indfald belønnes med stormende Latter.

Ved saadanne Sammenkomster drikkes ikke saa lidt, men
uagtet dette, og uagtet Nordland konsumerer et betydeligt Kvantum
Brændevin, kan man i det hele ikke kalde Nordlændingerne
drikfældige. De søge ikke i Masse hen til Landkræmmerne om
Søndagen, saaledes som man ser mange Steder paa Østlandet, og naar
de fra Bergen kunne faa et Kvantum Brændevin, husholde de
saaledes med det, at det kan vare til næste Aars Stevne, trods den
Fristelse, som ligger i at have det i Huset.

Oplysningen staar naturligvis, som Følge af den vanskelige
Adgang til at søge Skole, paa en temmelig maadelig Fod. Læse
kunne de jo alle, men med mange er det smaat nok, og deres
Skrivekunst indskrænker sig gjerne til at klore et Navn- eller
Bomærke. Rimeligvis som en Følge af deres træge Fantasi, finder
man mindre Overtro blandt Bønderne heroppe end hos
Sørlændingen. Huldrer, Nisser eller Bergkaller existere ikke heroppe;
men hos enkelte erstattes de dog ved Draugen, Havmanden
og Søormen. Hvad den sidste angaar, da sige de fleste med
Peder Dass:
<poem>
<small>
«Om Søormen ved jeg ej mindste Beskeed,
Jeg haver ham aldrig med Øjnene seed’,
Begjærer ej heller den Ære.»
</small>
</poem>

Men mange tro ogsaa at have set den, og deres Beskrivelse
passer aldeles til de øvrige Fortællinger, man har om Uhyret.
Draugen have færre seet; men flere fortælle at have hørt den, og
da lyder det som et rædselsfuldt Skrig om Hjælp, som varsler om
Uvejr. Dette Sagns Oprindelse kan her saa let forklares; thi i
taaget Vejr eller en mørk Vinterdag kunne Nødskrig fra Folk,
som have været i Fare, let have havt en rædselsfuld Klang, og
baaret paa Stormens Vinger har det opvakt en overtroisk Frygt
hos Folk i Land, som intet have kunnet se. Det er derfor
glædeligt, at denne Overtro synes at ville udryddes; thi mange
Menneskeliv ville derved maaske reddes, som ellers vare fortabte.

Nordlændingens æsthetiske Læsning indskrænker sig til Peder
Dass’s Værker. «Peterbøger» ere de, som eftersøges i Bergen, og
gives der en Boglade, hvor de ikke findes, da opvækker den
Nordlændingens dybeste Foragt. Men Peder Dass er ogsaa en Forfatter
efter Nordlændingens Smag. Den gammeldagse Stil, de store,
tydelige Bogstaver og den letfattelige Fremstillingsmaade tiltaler
ham overordentlig, og de nøjagtige Beskrivelser i «Nordlands
Trompet» opvække hans dybeste Interesse. Naar Forfatteren her
rejser fra det ene Vær til det andet og taler om Skrejen eller om
den «springende Sej» og Fiskenes Dronning, den fede Kveite,
hvoraf man faar det «dryppende Rav», da har Nordlændingen selv
rejst akkurat den samme Vej og glædet sig ved de samme Ting,
og saa kan han kontrollere sin Digter og bedømme, om han siger
sandt. Derved opstaar et gemytligt Kammeratskab imellem dem,
som vil vedvare, saalænge der er en Peterbog at faa. Som en
Følge af Jordbrugets lave Standpunkt savner man heroppe næsten
aldeles Østlandets Proprietærklasse. Alle Bønder staa næsten paa
det samme Trin, og naar nogen har været heldigere eller
arbejdsommere end andre og erhvervet en Formue, ser man ingen
synderlig Forandring hverken i hans Levemaade eller i hans
Virksomhed. Han ror selv Vinterfisket, indtil han bliver for gammel,
og da indtræde hans Sønner i hans Sted, og almindelig tager da
Kallen Kaar og gaar hjemme og driver. Hænder det sig, at nogen
efterlader sine Børn betydeligere Formue, søge disse gjerne at
erhverve et Handelsted og gaa nu over fra Fiskere til
Handelsmænd.

Af disse gives her en stor Mængde, indtil 5 à 6 i et
Præstegjeld, som beskjæftige sig med at indkjøbe Fiskevarer hos Bygdens
Folk og forsyne dem med Byvarer, og for Lofotens Vedkommende
tillige med at forsyne de fremmede Fiskere, som søge did. 
Handelen er en rig Erhvervskilde her oppe. Hundreder af Fartøjer,
ladede med alskens Kram, søge herop og vende tilbage med god
Gevinst, og næsten i enhver Bugt, hvor Baade kunne finde Havn,
ser man en Handelsmands nette, rødmalede Hus, med hvide Vinduer,
omgivne af en Mængde Smaahuse og Pakboder. For flere kan
det vel være smaat nok; men nogle gjøre gode Affærer og erhverve
Formuer, som selv sørpaa vilde regnes for betydelige. Disse
Handelsmænd ere Gjæstgivere tillige; men Sørlændingen, som er vant
til de skidne Skydsskifter op efter Landet, vil forbauses, naar han
kommer ind i de elegante Værelser med Mahognimøbler, og lidt
flau vil han vel ogsaa blive, naar han i den Tanke, at man her
kan leve ret godt, med en Herremine rekvirerer friskt væk, og, naar
han da forlanger sin Regning, bliver fortalt, at han intet har at
betale. Og dette vil hænde de fleste Steder. De Rejsendes Antal
er her saa ringe, og den selskabelige Adspredelse saa sjelden, at 
de fleste Handelsmænd med Glæde renoncere paa den ubetydelige
Betaling, for at have den Fornøjelse at have et dannet Menneske
til Gjæst, og som saadan bliver man altid behandlet. Naar man
først rigtig er kommen i Tur hermed, finder man sig naturligvis
nok saa vel i et saadant Arrangement, da de fleste Handlende ere
dannede, jævne og ligefremme Folk, som man kan have
Fornøjelse af at omgaaes. Hos disse Handelsmænd gjenfinder man den
nordlandske Karakter i en forædlet Skikkelse. De ere rolige og
stilfærdige af Væsen, og for den Fremmede ville de synes noget
tilbageholdne; men bliver man først kjendt med dem, brydes snart
denne Skorpe, og man finder et varmt Hjerte, der er aabent for
alle ædlere Følelser. Den triste Natur og den liden Adgang til
selskabelig Omgang har vistnok en stor Andel i deres tilbageholdne
Væsen; men i Julen, naar de rejse paa Besøg hos hverandre, og
naar Dansen ret er kommen i Gang, da gjennemstrømmes alle af
den livligste Munterhed, og den Fremmede vil snart glemme, at
han er langt borte fra sine Kjære og sine vante Omgivelser.

De Embedsmænd, som søge hidop, rejse sjelden afsted med
den Tanke at dø heroppe. Et Embede i Nordland er gjerne det
første Trin paa Befordringsstigen, som søges, fordi man intet andet
kan faa, og med Længsel se vistnok de fleste det Øjeblik imøde,
da de kunne drage sør igjen. Men denne stadige Flytningstanke
gjør Sørlændingen uretfærdig mod hans Opholdssted og forhindrer
ham fra med Upartiskhed at betragte Forholdene eller med Iver at
foretage de Smaaforanstaltninger, f. Ex. Træplantninger, Haveanlæg
eller deslige, som selv heroppe kunne bidrage til at gjøre
Tilværelsen behageligere. Det store Savn, som da ogsaa bestandig
omtales, er Mangelen paa Natur, d. v. s. paa bløde sørlandske
Situationer, og dette Savn kan, hvad selve Lofoten angaar, kaldes
berettiget; thi her er ikke andet end Fjeld over og Vand under,
og med stor Vanskelighed kan man mellem Stenurerne faa sig en
Spadseretur. Men anderledes er det i Vesteraalen. Her findes
overalt lange, flade og tildels dyrkede Strækninger, hvor man kan
ride, og Ulvøen, der omtrent er et Par Mile i Omkreds, frembyder
med sine med temmelig frodig Birkeskov bevoxede kollede Bakker,
med sin gode Landevej og med den herlige Udsigt over Fjorden,
der er omgjærdet af de fantastiske Lofotfjelde, et saa smukt og
behageligt Opholdssted, at faa Egne sør kunne maale sig dermed.

Om Sommeren, naar Søen ligger blank, og de mangfoldige
Søfugle stoltelig sejle afsted paa det glatte Spejl, naar Maageflokkene
som Sneskyer stryge hen over Vangen, og Bogfinken og Blaakjælken
synge i Birkeskoven, da kan man uden stor Fantasi drømme sig
hen, hvorsomhelst man har fundet den lille Plet, der i Tankerne
bestandig staar som det Paradis, hvor man vilde leve og dø; og
naar Midnatssolen over det hele kaster sin magiske Belysning, og
Fjeldene gløde i den herligste Rosenfarve, da skulde det være
underligt, om ikke mange i sit Hjerte vilde indrømme, at de ingensteds
havde set en saa dejlig Egn.

Men dette er Sommerbilledet, vil man sige; men tænk nu den
kolde, lange og mørke Vinter og de frygtelige Storme! Ja, det er
sandt; men ogsaa herom gjør man sig dog overdrevne Forestillinger.
Man savner heroppe den friske, behagelige nordiske Vinter, de grønne
Naaleskove og Slædeturene; Slud, Regn og Storm er det jævneste
Vejr. Men saa er man heller ikke udsat for Østlandets bidende
Kulde, og stundom klarner det da ogsaa op, Sneen bliver liggende,
og nu kan man kjøre overalt; Slæderne komme frem, og under
Dombjældeklang gaar det lystigt afsted under en Himmel, hvorpaa
Nordlysene udskyde sine Flammer i den rigeste Farvepragt. I
Oktober Maaned gaar det hurtigt nedad med Dagslyset, og i
Begyndelsen af December forsvinder Solen af Horizonten; men man tager
dog feil, naar man tror, at Folk deroppe i denne Tid bestandig
rave i Mørket. Naar Himlen er rigtig overskyet, eller Havskodden
har lagt sig indover Fjordene, da vil man ved Middagstid vel behøve
Lys for at læse fin Stil eller skrive; men er Vejret nogenlunde
oplyst, vil man i en 3—4 Timer kunne se at foretage alslags Arbejde,
og ingensinde er Mørket saa stærkt, at man desformedelst ikke skulde
række at rejse et Par Mile om Dagen. Men hvad kan det nytte
at rejse? siger man, her er jo Ingen at søge Adspredelse hos;
adskilt fra hele Verden er man henvist til sine egne fire Vægge, og
det bliver man i Længden kjed af. Der er noget i denne Anke,
og man er i det væsentlige henvist til den selskabelige Hygge, man
kan have i sin egen Familiekreds. Men er det ikke ofte saaledes
paa Landet? Ja, naar alt kommer til alt, gives her maaske mere
Omgang end i mange andre Egne. Her er Embedsbrødre at besøge,
og her er Handelsmænd, hvis Selskab er ligesaa behageligt, og ere
Besøgene sjeldnere, saa ere de ogsaa længere, og Fornøjelsen smager
desto bedre. Ungdommen faar sig snart en Dans, og de Gamle et
Slag Kort, og naar man en mørk Vinteraften kunde titte ind i den
festligt oplyste Storstue, vilde man finde alt saaledes, som man er
vant til det der sør, kun at man her kan se paa ethvert Ansigt,
at man virkelig morer sig.

Naar man saaledes vejer alt, vil jeg ikke sige, at Balancen
falder ud til Fordel for Landet heroppe, men jeg antager dog, man
vil indrømme, at det ikke er saa galt, som man havde troet, og
at det nok ogsaa gaar an at leve, og leve godt, under Polarcirkelen.

*

Et Fuglebjerg.

<small>(Af J. B. <sp>Bart</sp>h.)</small><footnote>J. B. Barth, Den norske Natur, skildret i Billeder fra Jagtlivet. Kra. 1856, S. 55.</footnote>

*


Der er ingen Del af den norske Natur, hvor Interessen,
Stemningen, hvormed den paavirker En, afhænger saa meget af de
Ytringer af Liv og Bevægelse, der hidrøre fra sammes Dyreformer,
som vore egentlige Kystlandskaber. Thi kun sjelden træffer Øjet
her en venlig, grønklædt Plet, hvorpaa det med Velbehag kan hvile.
Naturens fornemste Prydelse, Skoven, som ikke taaler Havets Storme,
er trængt tilbage til de indre Fjordbygder, og hvor hist og her
nogen findes paa Øerne, er dette kun paa deres mod Fastlandet
vendte og i Ly for Havvindene liggende Dele, langs smale Sund
og Bugter. Derved erholde vore Havkyster med deres høje og bratte
Klipper en nøgen, ensformig, trist og ugjæstmild Karakter, hvis
eneste Afvexling bestaar i Fjeldenes og Øernes forskjellige
Grupperingsmaade og Former, der ofte vel ere imposante og pittoreske
nok til for en kort Stund at fængsle den Rejsendes Opmærksomhed,
men ikke for sig alene formaa under en længere Tids Ophold ved
Kysterne at vedligeholde Interessen for dem, at meddele dem noget
varigt Tiltrækkende. Men som en Modvægt til Vegetationens
Fattigdom optræder derimod vore Havkysters Dyreverden saa rigt
repræsenteret og overhovedet paa en saadan Maade, at den fortrinsvis og
ganske anderledes, end Tilfældet er i vore øvrige Egne, drager
Opmærksomheden hen paa sig og vedvarende sysselsætter den.
Fornemmelig er det de sig af Havets Frembringelser nærende Dyreformer,
og af disse igjen Søfuglene, som, mindre ved deres Artrigdom end
ved Individernes Mængde og deres særegne, med Omgivelserne
samstemmende Livsytringer, erstatte Naturvennen, hvad han her i andre
Henseender maa savne, og give ham Stof nok til underholdende og
nydelsesrig Naturbetragtning. Dette gjælder endnu mere de nordlige
end de sydlige Kyststrækninger. Thi vel er i disse
Artrigdommen større; men jo længere man kommer mod Nord, desto mere
ser man ogsaa Individernes Antal at tiltage af de færre og færre
Arter, som der blive tilovers, og det efter en Maalestok, som gjør
den egentlige Mængde af levende Væsener endog større i de nordlige
end i de sydlige Egne.

Er man, ved at rejse Kysten opover, ikke bleven opmærksom
paa dette Forhold mellem Arternes Aftagen og Individernes Tiltagen,
skal denne Naturens moderlige Bestræbelse for ved en modsvarende
Begunstigelse at udjevne den Mangel, for hvilken den i sin til
bestemte, almindelige Love bundne Virken ser sig nødt til at
blotstille de nordlige Lokaliteter, ikke lettelig unddrage sig nogens
Opmærksomhed, naar man, efter at have lagt sin Kurs over
Vestfjorden, farer omkring mellem de talrige Skjær og Holmer, der paa
mange Strækninger beskytte Lofot-Øgruppens Kyster mod det aabne
Havs umiddelbare Indvirkning og gjøre det muligt for Menneskene
at vinde sikkert Fodfæste, at finde Ly for deres Boliger,
Beskyttelse for deres Sysler der, hvor det ellers vilde blive dem umuligt.
Paa disse Smaaøer, hvis Form i Regelen er lav og afrundet, samle
sig om Foraaret talløse Skarer af forskjellige Søfugle, for der at
formere deres Art. De gjøre derved Øerne til indbringende
Æg- og Dunvær for de respektive Ejere, der med Omhyggelighed vaage
over Værets ved Lovgivningen hjemlede Rettigheder, mindre af
Hensyn til den dermed forbundne Indtægt, den de dog heller ikke
foragte, end fordi de glæde sig over det rigtbevægede Liv paa deres
egne Grunde af Skabninger, hvis Husholdning det morer dem at
iagttage. Der hviler Edderhunnen i sin bløde Dunseng, medens de
pragtfulde Stegger i venskabeligt Samhold sidde længere nede paa
Klippen, hvorfra de, saasnart en Baad nærmer sig, med gravitetisk
Værdighed vrikke sig ud i Søen, hvor de tro sig sikre. Der svæve
Maagerne med deres hæse Skrig, som ved Mængden af de Struber,
der istemme det, næsten bliver bedøvende, over Hovedet af den, der
borttager deres Æg, eller de sees, naar intet forstyrrer deres Ro,
som tætte, hvide Punkter at bedække Skjæret, hvor de have deres
Reder. Der omcirkler Kjælden arrigt den forbisejlende Baad, og de
vævre Tejster dukke pistrende omkring mellem hverandre; men paa
de brattere Holmer sidde i tætte Klynger de sorte Skarve og vifte
med Vingerne for at tørre dem efter en Nedfart paa Dybet.

Som de betydeligste Ægvær i Lofoten og Vesteraalen maa
nævnes Henningsvær og Lyngvær i Vaagen, Borgevær i Borge,
Brandsholmene i Buksnæs, Anholmen med omliggende Øer i Bø og
Andesnæsvær i Dverbergs Præstegjæld samt Fuglekolonierne paa
Værø og Røst, paa Nykerne i Malnæs Annex og paa Gaarden
Bleg paa den mod Ishavet vendende Del af Andøen. Paa de fire
sidste Steder klække Lommer, Alker, Lundefugle og Krykker i
Skarer, om hvis Talløshed den, der ikke selv har seet et saadant
Fuglebjerg, ikke engang vil kunne gjøre sig et tydeligt Begreb,
men anse, hvad derom fortælles, for lutter Overdrivelse.

Langt sjeldnere end Ægværene, men ogsaa langt mærkeligere
end disse ere de saakaldte Fuglekolonier eller Fuglebjerge, hvor
Fuglenes Antal ikke længer kan beregnes i tusindvis, men kun i
millionvis. En Million er dog kun tusinde Gange tusinde, og hvor
lidet forslaar ikke dette Tal, naar man, idet man er kommen et
saadant Fuglebjerg nær nok til, at de mylrende Skarer tydelig kunne
skjelnes, opkaster sig det Spørgsmaal: hvormange Fugle er her
vel? Ja, hvo kan egentlig give noget Svar herpaa? men en 5, 10
til 20 Millioner Fugle maa det efter Fuglebjergenes forskjellige
Størrelse sikkert være, som, naar Fuglene ere ude, paa en Gang
kunne sees. Som forhen anført, gives der i Lofoten og Vesteraalen
fire saadanne Fuglekolonier, af hvilke vi ville bede Læseren følge
os ud til den ene, Nykerne. Disse ere trende pyramide- eller bredt
kegleformige 5—800 Fod høje Toppe, der med en indbyrdes
Afstand af ⅓—¼ Mil ligge ⅛—½ Mil fra Kysten, som paa en
Strækning af et Par Mile deromkring ganske er blottet for Skjærgaard.
Samtlige Nyker beskylles saaledes umiddelbart af selve Nordishavet,
og Landingen der er i de fleste Slags Vejrligt yderst vanskelig, ofte
endog umulig formedelst Havdønningerne, der rundt omkring med
skumsprøjtende Slag tørne op mod de klippefulde Strande.

Det var i Begyndelsen af Juni, at jeg en Dag lejede en
halvfjerderums Baad med tre Mand i Skyds, for samme Aften at foretage
en Expedition til Nykerne, hvor jeg agtede at forskaffe mig
Exemplarer af de der rugende Fugle og deres Æg. I Begyndelsen var
Himmelen fuldkommen klar, med Undtagelse af en mørk Skybanke,
der i Retningen fra Vest til Nord stod lejret i Horizonten, og som,
i Begyndelsen ganske lav, efterhaanden var tiltaget i Højde, uden
at jeg dog havde agtet synderlig derpaa. Men da vi vare komne
omtrent midtvejs mellem Skarvaag-Fjeldet og Nykerne, bredte den
sig i mindre end et Kvarters Tid ud over den halve Himmel; den
hidtil milde Aftenluft afløstes pludselig af en skjærende Kulde.
Nykerne begyndte at blive utydelige, og snart derpaa saa vi tætte
Taagemasser vælte sig ind imod os fra Havet af, medens de oventil
trængte det blaa Felt paa Himmelen mere og mere tilbage nedad
mod den sydlige Horizont, indtil saavel denne som Nykerne og den
øverste Halvdel af Fjeldene, langs hvilke vi roede, vare fuldkommen
tilslørede af samme. Vi havde allerede seet forskjellige Flokke af
Lundefugle, dels flyvende, dels svømmende. Disse bleve, eftersom
vi roede videre, større og hyppigere, og nu skimtede vi ogsaa
dunkelt gjennem Taagen den første af Nykerne i mindre end 1000
Fods Afstand. Fuglenes Mængde tiltog. Hvor vi roede frem, saaes
Havfladen delvis bedækket med hele Skarer, der i nogle hundrede
Skridts Afstand smeltede sammen med Taagen, som hindrede os
videre Udsigt over Vandspejlet. De paa Søen hvilende Flokke vare
sky og lettede stedse, naar vi nærmede os dem paa Skudvidde.
Hvert Øjeblik brød en Sværm med disse Fugles pilsnare Flugt
pludselig frem af Taagen, i hvilken den efter nogle Sekunders Forløb
atter forsvandt, 100, 500, 1000 i hver. Men alle disse vare kun
Smaaafdelinger af den egentlige Hovedsværm, der i en samlet Masse
omgav hele Nyken lige fra Søen af indtil højt ovenover dens Top.
Forinden vi kom nær nok til med Tydelighed at kunne skjelne
noget, troede vi vel stundom at bemærke ligesom en vrimlende
Bevægelse af Fuglene omkring Nyken, men vi vare dog ikke istand
til med Sikkerhed at afgjøre, om det ikke var en Skuffelse,
foranlediget af de med Vinden hurtigt forbifarende Taagedele, med
hvilke en saadan Fuglesværm ogsaa i klart Vejr paa større Afstand
har en paafaldende Lighed. Da vi vare komne ind under Nyken,
hvor vi fandt Ly saavel mod Vinden som mod Taagen, der her
ikke længer drev os saa kold og vaad i Ansigtet, befandt vi os
med det samme midt inde i Fuglevrimmelen. Nærmest over Søen
var denne dog ikke saa tæt som højere oppe omkring Fjeldet, der
desuden i hele dets Udstrækning saa ganske hvidprikket ud af
siddende Individer, som uophørlig vexlede, idet de sluttede sig til og
atter remplaceredes fra de flyvende. Først da jeg var kommen
iland, kunde jeg imidlertid ret tage Nyken og dens Beboere i Øjesyn.
De sidste bestode alene af den almindelige brednæbbede Alke og
Lundefuglen, der er noget mindre, med et ligesom hins fra Siden
fladtrykt Næb, hvis Bredde er lige saa stor som hele Hovedet,
foruden at det er forsynet med blaa og røde Furer, hvilket alt giver
denne Fugl et højst ejendommeligt og besynderligt Fysiognomi.
Hos begge Arter tjener det brede, fladtrykte Næb som et Slags
Spade, hvormed de grave indtil flere Alen dybe Huller i Jorden, i
Bunden af hvilke de lægge et eneste, meget stort, pæreformigt Æg.
Efterat have klatret et halvhundrede Fod op ad de nøgne
Klippeafsatser og Blokke, der som en Ringmur strakte sig rundt den
nederste Del af Fjeldkeglen, posterede jeg mig paa et lidet, mindre
skraat Plateau, hvorfra den øvrige Del af Fuglebjerget steg i Vejret
med efterhaanden tiltagende Stejlhed. Ovenfor den nøgne
Klippebasis var hele Nyken, med Undtagelse af dens øverste, ubestigelige
Top, der formedelst sin Stejlhed ogsaa tildels var nøgen, bedækket
med et omtrent alentykt Lag af en sandagtig og guanoblandet
Muldjord, hvis Overflade fremviste lutter store, rigt græsbevoxede og
formedelst Terrainets Skraahed i uregelmæssig Trappeform ordnede
Tuer. Hver en af disse var undermineret af Alkernes eller
Lundernes Gange eller Huller, der fra en videre Aabning paa Tuens
mod Havet vendende, nederste Side fortsatte sig snart lige, snart
krogede, med et Kvarters Diameter, halvanden, to, stundom indtil 3
Alen indad i nogenlunde horizontal Retning. Ofte stødte flere
Gange sammen og dannede i deres Indre et sammenhængende,
større Rum. Ofte havde ogsaa forskjellige Gange en stor fælles
Indgang, fra hvilken de forgrenede sig hver til sin Kant. Det hele
Jordlag var saa undergravet, at Grunden, hvorpaa jeg gik, gav efter
under Fødderne, uden dog at gjennemtrædes. I det omtalte Plateaus
Højde var den flyvende Sværm tættest. I faa Øjeblikke fløj Millioner
Fugle forbi mig i modsatte Retninger. Lyden, som deres
Bevægelse frembragte, lignede en jevnt vedholdende, orkanagtig Storm.
Bestandig toge de deres Vej rundt om Nyken. Det var mig næsten
ubegribeligt, hvorledes de, der fløj til modsatte Hold, kunde undgaa
at støde mod hverandre, hvorledes hver og en i den Hurtighed,
hvormed de selv for afsted, kunde finde sig tilrette i denne Vrimmel.
De paa Tuerne hvilende sade 1, 2, 4 til 10 Stykker tilsammen, med
kun nogle Alens Afstand imellem hver Klynge. Men ogsaa Hullerne
selv syntes at være fulde af Fugle; thi hvor jeg gik, for en Lund
lige ved mine Fødder skyndsomt ud af sit Hul og blandede sig
mellem de flyvende.

Da jeg atter var kommen i Baaden, havde Vejret forandret
sig. Taagen var bleven lettere og var i Begreb med at forsvinde.
Oventil skimtede Himlens Blaa, ihvorvel kun dunkelt, igjennem.
Men Vinden havde tiltaget og tiltog fremdeles i Styrke, saa at vi
med tvende Klør i Sejlet i strygende Fart passerede forbi den anden,
mellemste Nyke, uden at kunne tænke paa at lande. Denne Nyke
var større end den første, og Fuglesværmen, som omgav den, syntes
endnu meget talrigere. Rundt om Nykens Top, hvor Vrimlen var
tættest, svævede 5—6 Ørne, med deres rolige, majestætiske Flugt,
i regelmæssige Kredse som truende Dæmoner over de værgeløse
Stakler, hvem dog Mængden syntes at gjøre trygge, idet der for
hver enkelt kun var liden Sandsynlighed for, at den ulykkelige Lod
netop skulde ramme den. Idetmindste kunde det ikke skjønnes, at
de under Flugten søgte at undvige deres Mordere, der toge sig ud
som vældige Herskere i en Republik fuld af Liv og Travlhed. Med
den stærke Vind lige i Ryggen havde vi allerede efter et halvt
Kvarters Forløb Nyken saa langt bag os, at den, omgiven af
Fuglesværmen, viste sig som indesluttet i en Taagesky eller i et tæt Slør,
idet Taagen selv nu var saa godt som forsvunden.

*


Et Besøg paa Røst for halvfemte hundrede
Aar siden.<footnote>Pietro Quirinis Skibbrud og Ophold paa Røst i 1432, meddelt efter den
italienske Original ved G. Schøning i Det Trondhjemske Selskabs Skrifter. II.
Kjøbenhavn 1763.</footnote>

*

Paa Øen Røst var der, dengang Italieneren Quirini og hans
Stalbrødre i Aaret 1432 som Skibbrudne kom did, 12 Huse eller
Familier og 120 Sjæle, hvoraf 72 kommunicerede paa Paaskedag, som
særdeles gode katholske og andægtige Kristne. De fleste af
Indbyggerne vare Fiskere, og nærede sig og Sine ej med andet end
Fiskeri, eftersom i denne yderste Landsort voxede ingen Slags Frugt
eller Korn. Dog vare de af Naturen begavede med god Forstand,
og kunde selv ret vel gjøre, binde og sammenflette sine Baade,
Kar, Spande, Stampe og Fade, sammenflettede Kurve, Fiske-Garn
og alt andet, som behøvedes til deres Livs Fornødenhed og
Haandtering.

Saavel Mands- som Kvindespersoner vare ret smukke og velvoxne,
og levede tilsammen i den største Uskyldighed og broderlige
Kjærlighed, saa de gjerne gjorde hinanden godt, uden Hensyn til nogen
Nytte eller Fordel. De vare meget gudfrygtige Folk, forsømte aldrig
Gudstjenesten eller nogen Fastedag, murrede og klagede aldrig over
hinanden, brugte ingen Eder, og hørte man idem aldrig nævne
Djævelen. De vare saa enfoldige, at de ej brød sig om at forvare
sine Ejendele inden Laas og Lukkelse, og — det som maatte komme
Italienere og Spanske mest uskyldigt og forunderligt fore — de vare
ej heller bange for sine Sønner og Døtre, at de skulde gjøre —
eller andre dem — noget usømmeligt. De giftede sig ogsaa alene
for at opfylde Guds Befaling, og slet ikke af Nysgjerrighed eller
Lyst, hvilken den kolde Luft og det kolde Land, som de boede i,
ej tillod at herske hos dem.

Bemeldte Ø Røst laa ellers 70 Mile i Vest for det yderste
Forbjerg i Norge, som man kaldte Verdens Ende eller Bagdel, og
var tre Mile i Omkreds, liggende temmelig lavt og slet, naar man
undtog nogle Høje, hvorpaa Husene vare byggede. I Nærværelsen
af samme laa ogsaa endel andre Sten-Klipper eller Øer, nogle store,
andre smaa, som tildels vare beboede, dels ikke. Man havde der
tre Maaneder om Aaret stedse Dag, nemlig i Juni, Juli og August,
da Solen aldrig gik under, men derimod i andre tre Maaneder,
nemlig December, Januar og Februar, stændig Nat, da Maanen
idelig skinnede for dem.

Paa de Steder vankede næsten ingen anden Spise end Fisk,
særdeles Stokfisk, som, uden at saltes, blev tørret i Vinden og ved
Solen, da den blev tør og haard som et Stykke Træ, eftersom den
havde kun lidt Fedme og Fugtighed hos sig. Naar de vilde
anrette den til Mad, bankede de den først vel mør med en Øxe og
lavede den til med Smør og Specerier, da den smagede ret vel.
Dog fik man undertiden og noget Oxe-Kjød at spise, samt
Ko-Melk, med hvilken Indbyggerne ogsaa blandede undertiden Rug-Mel
og andre Sager, og bagede ogsaa deraf et Slags Brød, hvilket ej
smagede vel. Ligeledes vilde deres Drik, som bestod i Sur-Melk,
ej heller smage dem, som dertil vare uvante. Dog brugte de ogsaa
at drikke Øl.

Deres Huse vare byggede af Træ og runde, havende øverst
oppe og midt paa Taget et Hul, hvor Lyset kunde falde igjennem,
hvilket Hul de om Vinteren bedækkede med Fiske-Skind, hvilke de
lod saaledes tilrede, at Lyset kunde skinne derigjennem. Deres
Klæder vare mestendels gjorte af grovt Londonsk eller andet Slags
Klæde, men ikke meget af Skind, undtagen at Mandfolkene bare
dels røde, dels sorte Skindklæder. De øvrige vare af bemeldte
Klæde, hvilket af Farve var enten blaat, rødt, graat eller askefarvet
og blev dem tilført fra Danmark og for godt Kjøb og en ringe
Pris. For at hærde sine Børn og vænne dem til at taale Kulden,
brugte de den underlige Maner, at saasnart de vare fødte og alene
fire Dage gamle, lagde de dem ganske nøgne paa Gulvet, midt
under bemeldte Hul paa Taget, hvilket de aabnede, for at lade det
sne paa dem. Ved hvilket og andet saadant de bleve saa
haardføre, at de siden, naar de vare over sine Børneaar, kunde taale
Kulden, den maatte være saa streng den vilde.

Denne var ogsaa om Vinteren paa de Steder ret skarp, saa de
stakkels Italienere, som vare slet forsynede med Klæder, havde stor
Møje med at begaa sig, eftersom de vare ej vante til saa gruelig
en Kulde. Og faldt det dem aller besværligst, naar de paa hellige

Dage skulde i Kirken, eftersom de da havde en god halv italiensk
Mil at gaa. Hvilket altsammen de dog med Guds Bistand vel
udstode. Ligesom det og var at forundre over, at endskjønt de i hele
to Maaneder toge til sig, saasom de ej kunde blive mætte, en usigelig
stor Mængde af den Kost, som der faldt, saasom af Kjød, Smør,
Stokfisk og mægtige store Helleflyndrer eller Kvejter, saa døde
dog ingen af dem, hvilket vel neppe nogen af dem havde
undgaaet, dersom den Mad, som de nød, ej havde været saa lind og
snar at fordøje, som den var; hvoraf, naar deres Mave var bleven
for meget besværet og derover syg, var det eneste Lægemiddel,
som de derimod brugte, fersk Komelk, hvilken de drak saa frisk
og varm, som den blev malket; thi enhver Husbonde holdt til sin
Families Underholdning 4 eller 6 af saadanne Kreaturer.

For Resten bestod Indbyggernes hele Rigdom i Steden for
Penge i Fisk, hvormed og al deres Kjøb og Salg skede, og af
hvilken der Aaret igjennem blev fanget en utallig Mængde, dels
Helleflyndrer, hvilke saa næsten ud som de af Italienerne saakaldte
Passare og vare tildels forunderlig store, da der fangedes de iblandt,
som vejede to Centner, vare langt længere end sex Fod, bredere
paa Ryggen end to Fod og tykkere end en to-tredjedels Fod, hvilke
de huggede i Stykker og nedsaltede, da de bleve gode at spise,
— dels og fornemmelig den saakaldte Stokfisk, hvoraf der blev
fisket en utrolig Mængde og tørret i Vinden, hvilken de siden i
Maj Maaned indskibede paa et stort Skib, paa 50 Fade, og førte
over 1000 italienske eller 250 tyske Mile til den Stad Berga i Norge,
hvor der var en stor Stapel-Stad, eftersom didhen komme Skibe
fra mangfoldige Steder, 300 til 350 Fade drægtige, som vare ladede
med allehaande Sager, som komme fra Tydskland, England og
Skotland og Preussen og vare fornødne til Livets Klæde og
Underholdning, hvilke Varer, saasom især Læder, Klæde, Jern og
adskillige ædelige Varer, som ej faldt hos dem selv, bemeldte fra
Nordlandene eller Røst tiltuskede sig for sin Fisk, eftersom de slet
ingen Penge eller Mynt brugte. Naar de da havde tiltusket sig,
hvad de vilde, droge de dermed tilbage og toge undervejs paa et
vist Sted ind en Ladning Træ og Ved, for dermed at behjælpe
sig til Brændeved og anden Fornødenhed Aaret igjennem.

Foruden at Indbyggerne der paa Stedet vare særdeles
gudfrygtige og ændægtige Kristne, samt levede saa kjærligen sammen,
at intet Tyveri og ingen Egennyttighed der havde Sted, saa at
ingen lukkede sit Hus, sine Døre og Vindues-Luger til, men hver
lod sine Kister og Læddiker staa aabne, uden at frygte for at blive
bestjaalet, skjøndt de saa sig vel for for de vilde Dyr, vare de og,
særdeles de Gamle, saa hengivne under Guds Vilje, at saa ofte deres
Fader eller Moder, Ægtemand, Hustru, Barn eller andre
Nærpaarørende ved Døden afgik, begav de sig strax, saasnart den Syge
var død, hen i sin Hovedkirke, uden mindste Mur eller Klagen,
hvor de takkede den Højeste, fordi han havde ladet den Afdøde
leve saa mange Aar hos dem og nu henkaldet ham til at nyde Del
i sin himmelske Naade, vare glade og vel tilfredse med Guds
ufejlbare Vilje, lovede og prisede ham og viste hverken i Ord eller
Gebærder den mindste Sorg og Traurighed, ret ligesom den Afdøde
alene laa og sov. Naar en Ægtemand i Særdeleshed hendøde, saa
lod Enken paa den Dag, han blev begraven, anrette et stort
Gjæstebud for alle Naboerne, som da iførte sig sine bedste Klæder, hvilket
Enken selv og gjorde, der idelig under Gjæstebudet opmuntrede
Gjæsterne, at de skulde gjøre sig vel tilgode og holde sig lystige
til hendes afdøde Mands Erindring og evige Rolighed og Hvile.

Omkring ved disse Røst-Øer opholdt sig en utallig Mængde
Søfugle, som Indbyggerne paa sit Sprog kaldte Muxi, men
Venetianerne Corali marini, og som gjerne indfinde sig paa de Steder,
hvor Mennesker ere, saavel tilsøs som paa Landet; men her vare
de saa tamme som Hus-Duer. Hvilke Fugle syntes at have sin
Næring og Underholdning alene af en bestandig Kurren, Raaben
og Skrigen, saa lode de sig idelig og i en Træk høre. Om
Sommeren alene, naar det er mest varmt og næsten bestandig Dag,
holde de sig en fire Timers Tid ganske stille, da Indbyggerne og
lægge sig til Hvile, tagende Mærke af bemeldte Fugle, at det er
Tid at sove. Da det lakkede mod Vaaren, indfandt der sig ogsaa en
utallig Mangfoldighed af vilde Gjæs, som byggede sig Reder hist
og her omkring paa Klipperne, men især og fornemmelig tæt ved
Husvæggene, hvor de vare saa tamme, eftersom de ej af nogen
bleve skrækkede eller foruroligede, at naar Kvinderne i Husene
ginge hen til deres Rede, for at tage sig Æg, steg Gaasen af Redet,
saa man des mageligere kunde tage saa mange Æg, som man vilde,
for deraf at tillave de Fremmede Ægge-Røre eller en Ret af Æg
og Smør, hvorpaa Gaasen satte sig paa Redet igjen, uden i mindste
Maade at blive forskrækket.

Efterat de Fremmede havde opholdt sig paa Øen indtil Maj
Maaned, begyndte Indbyggerne at gjøre sig færdige — til den
forestaaende sædvanlige Rejse til Bergen, hvorhen de og agtede at føre
de Fremmede med sig. Men nogle Dage førend Rejsen skulde gaa
for sig, havde en fornem Frue, hvis Husbonde var Øverste og Herre
over alle disse Øer, faaet at vide, at der vare komne Fremmede
til Røst-Øen, hvorover hun sendte sin Kapellan med sin Baad paa
12 Aarer til Quirinum som den Fornemste og lod ham forære 60
tørre Stokfiske, tre store Lejver Rugbrød og en Kage, med Hilsen
at eftersom hun havde fornummet, at han og hans Stalbrødre som
Fremmede vare af Indbyggerne der paa Stedet ej blevne saa vel
behandlede, som de burde, saa skulde han kun sige frit ud, hvori
noget var skeet dem for nær, da det skulde blive dem altsammen
erstattet; ligesom og bemeldte Kapellan havde den Befaling til
Indbyggerne, at de skulde bevise de Fremmede al Tjeneste og
Høflighed og føre dem med sig til Bergen. For hvilken
Godheds-Bevisning Quirinus og de andre takkede paa det ærbødigste og kunde
ej andet end bevidne deres Værters Uskyldighed samt rose og
berømme deres Fromhed og Høflighed imod sig. Og eftersom Quirinus
just havde hos sig et Paternoster-Baand af Ambra, som han havde
faaet i St. Jacob i Galicien, saa sendte han bemeldte Frue det til
en Foræring, at hun skulde bede Gud for dem om en lykkelig
Tilbagekomst til deres Fædreland.

*

Finmarkens Natur.

<small>(Af Th. M. <sp>Frie</sp>s.)</small><footnote>Svensk Literatur-Tidskrift. Stockh. 1865. S. 88.</footnote>

*

Den, som en vakker Sommerdag finder sig henflyttet inden
Finmarkens sydlige Grændse, vil sikkerlig ikke undgaa at gribes af
en høj Grad af Forbauselse. Vistnok ser han paa flere Steder høje
Fjelde med sneklædte Tinder, og som ikke sjelden brat styrte sig
ned i Havet; men han finder tillige ved Fjordenes Strandbredder
og i de mellem Fjeldene bugtende Dale grønne Lunde, der
gjenlyde af Fuglenes muntre Kvidren; et blomstersmykket, grønt
Grønsværsteppe dækker Bjergenes Skraaninger, og fra en skyfri Himmel
sender Solen sine klare Straaler og fremkalder en næsten trykkende
Varme — altsammen noget, som kun lidet minder om et Land
ovenfor Polarcirkelen, nær Europas nordligste Punkt. Aftenen
kommer; men Solen vedbliver at sprede et blegt Skjær over Havets
sagte vuggende Bølger; Uge efter Uge kredser den om paa
Himmelhvælvingen uden at synke ned under Horizonten.

Men ikke altid viser den arktiske Sommerdag sig i dette
indtagende Lys. Finmarken er i denne, som i mange andre
Henseender, Modsætningernes Land; hurtige Temperatur-Vexlinger
indtræde ikke sjelden; den klare Himmel overdrages hurtig af
regnsvangre Skyer, eller en tæt, undertiden næsten sortblaa Taage
indsvøber alting i et næsten kaotisk Mørke. Den trykkende Varme
afløses af Kulde, og endog ved Midsommer tid er man ikke sikker for paa
en mindre behagelig Maade at overraskes af Nattefrost og Sne.
Under sædvanlige Forhold kan man dog ikke klage over Sommerens
Beskaffenhed deroppe, og dens Skjønhed paaskjønnes ogsaa dobbelt
af den, som har gjennemlevet, eller som imødeser den lange og
mørke Vinter. Kun dette kan med god Grund fremkalde Klage,
at Sommerens Glæder fly saa hastigt; thi først med Juli Maaned
kan man regne at den begynder, da Sneen i Dalene neppe før er
bortsmeltet, og allerede i Slutningen af August er Aarets Vegetation
vundet saa langt frem i sit Kredsløb, at Høsten maa siges at være
indtraadt.

Anderledes viser et Finmarks-Landskab sig i Vinterdragt.
Vistnok raader her da ved Kysten ikke en saa skarp Kulde, som
Sydboens Fantasi lægger did, idet Havet aldrig, undtagen i de inderste
Bugter af Fjordene, er isbelagt, ligesom Polarisen først begynder
en 30—40 Mil nordenfor Nordkap, og Temperaturen aldrig falder
til en saadan Kuldegrad, som næsten hvert Aar forekommer i
Sveriges Hovedstad. Derimod møde vi her forfærdelige Storme,
der ofte føre med sig umaadelige Snemasser, samt det stadige Mørke.
Om hines Voldsomhed paa Steder med en mindre beskyttet
Beliggenhed kan man neppe gjøre sig nogen Forestilling. Paa Vardø,
der ligger paa en nøgen Klippe i Havet og derfor er givet til Pris
for Vindenes Leg, har man Exempler paa, at Mennesker af Stormen
ere blevne slyngede ud i Havet; paa andre Steder ved man at
fortælle om Baade, der ere blevne løftede op fra Vandet og førte lange
Stykker gjennem Luften, om Huse, der ere kastede ud i Havet, om
nedblæste Kirketaarne og lignende. Paa andre Steder, hvor høje
Fjelde danne Værn mod Stormenes voldsomme Angreb, er man
dog beskyttet mod saadanne Hændelser, og det er ogsaa paa slige
Steder, at Menneskenes Boliger fortrinsvis ere blevne opførte.

Med langt større Rædsel end paa Stormene tænker dog
Sydboen paa det lange Vintermørke. I ni Uger ikke at skulle faa se
en Solstraale, men være omgivet af et stedsevarende Mørke, staar
vel for de fleste som en haardere Prøvelse, end man kan vente,
Mennesket godvillig vil underkaste sig. Imidlertid er ogsaa i saa
Henseende de almindelige Forestillinger i høj Grad overdrevne; thi
da Solen ved Middagstid aldrig staar synderlig dybt under
Horizonten, saa fremkommer herved, i Forening med Maanelyset, en
stjerneklar Himmel og Reflexen fra det hvide Snedække, en
Lysning, der ialtfald paa Klarvejrsdage er tilstrækkelig til, at man en
Times Tid kan faa slukke Lampen. De pragtfulde Nordlys, som
ikke sjelden flamme paa Himmelen, bidrage vel ikke synderlig til
at gjøre det lysere, men de frembyde derimod et Skuespil af den
skjønneste og mest omvexlende Art. At imidlertid Solens
Tilbagekomst imødesees med Længsel og Utaalmodighed, turde ikke
vække Forundring. Med Glæde iagttager man alle Tegn paa, at
den paany skal hæve sig over Horizonten, med Henrykkelse ser
man henimod Slutningen af Januar den høje og flammende Pyramide,
som den, medens den endnu staar under Horizonten, danner ved
dennes Rand. Snart ser man Fjeldtinderne lue i dens Straaler, og
endelig viser den sig i Husene ved Stranden og i Dalene. Denne
Dag er en Festdag i hele Finmarken, og Kanonsalut fra Vardøhus
Fæstning giver den almindelige Jubel ligesom en offentlig
Godkjendelse.

Finde vi saaledes, at Sommeren i disse Trakter ikke savner sin
Skjønhed, og at ogsaa Vinteren er bedre, end man i Almindelighed
tror, saa gjælder dette ikke om de mellemliggende Aarstider.
Høsten med sine Storme og vexlende Snefald og Regnskurer samt
den lange Vaar med sine idelige Tilbagefald til Vinter kunne ikke
andet end virke nedslaaende, den ene ved Tanken om forsvunden
Herlighed, den anden ved det idelig skuffede Haab om snarlig
Sommer. Endnu i Maj, ja langt inde i Juni at se Sneskavler lige
nede ved Stranden kan kun opvejes af den Glæde, som det vækker,
naar den virkelige Vaar for fuldt Alvor holder sit Indtog, naar
Birkene i Løbet af nogle Dage klæde sig i et friskt Grønt, og de
smukke Fjeldvæxter fremvise sine i de skjæreste Farver straalende
Blomster. Forvandlingen sker da saa pludseligt, at man næsten
kunde være fristet til at tro, at det var disse Egne, der havde skabt
Sagnet om Heimdal, som hørte Græsset gro. Thi skulde det
nogetsteds lykkes paa denne Maade at opfatte den stærke og rastløse
Virksomhed i Væxtlivets Værksted, saa maatte det være her.

Men om ogsaa Vinterkulden ved Finmarkens Kyster ingenlunde
er synderlig skarp, saa vilde man dog skuffe sig meget, om man
troede, at det samme var Tilfældet i hele Finmarken. Tvertom
viser dette Land sig i denne som i de fleste Henseender som et
Modsætningernes Land, hvor snart sagt alle Fordele have tilfaldt
Kyststrækningen, medens de indre Dele ere blevne mere
stedmoderligt behandlede af Naturen. I disse indre Dele, f. Ex. Kautokeino,
Karasjok osv., viser den arktiske Vinter sig i hele sin
ærefrygtindgydende Barskhed; Kviksølvet fryser ikke sjelden, og flere Uger
i Rad kan denne skarpe Kulde holde sig. Paa Grund af Luftens
Stilhed og ringe Fugtighed bliver den dog mindre følelig end en
meget mindre Kulde ved den stormfulde og fugtige Havbred.
Naturligvis er det den Omstændighed, at Havet her ikke gjør sin
Indflydelse gjældende, der fremkalder denne strengere Vinterkulde
i de indre Trakter, ligesom den ogsaa betinger Høstens tidligere og
Vaarens sildigere Komme samt en højere Sommervarme end den,
der i Almindelighed raader ved Kysten.

Vende vi os nu til den herværende Vegetation, da indse vi
endnu tydeligere Vanskeligheden af at give en Skildring, der passer
paa Finmarken i dens Helhed. Thi i lige høj, om ikke højere Grad,
end da Talen var om Klimatet, viser det sig her, at vi befinde os
i et Modsætningernes Land. I hver Fjeldegn viser der sig skarpt
begrændsede Vegetations-Zoner, der i bestemt Orden og efter
bestemte Love følge efter hverandre. Saa er ogsaa Tilfældet i
Finmarken; men det maa mærkes, at den evige Sne her begynder
allerede ved 3000—3500 Fods Højde over Havet, samt at som
Følge heraf den øverste Grændse for Trævegetationen her ligger i
en ikke synderlig stor Højde over Havfladen. De noget højere
liggende Fjeldsider vise sig derfor aldeles træløse; men ved Fjordenes
indre Bugter og langs Elvebredderne savner man ikke vakre
Løvtrælunde, bestaaende især af Birk, Older og Rogn. Her, især omkring
Bække og Kilder, opnaar Græsset og Urterne en Frodighed, der
i sydligere Trakter ikke er at se. Naturligt England, der ofte aldrig
er bleven berørt af Slaatemandens Ljaa, med lige til 2 Alen højt
Græs, prunker med Blomster i straalende Farver; ja fra Trakten ved
Pasvigelvens nedre Løb har jeg endog bragt med mig hjem
Græsstraa af 4 ½ Alens Længde. Ogsaa Antallet af de forskjellige
Væxtarter, som man træffer her, er ej ringe; men jo mere man langs
Elvene fjerner sig fra Kysten, desto mere forsvinder den ene
Væxtart efter den anden, saaledes at der tilsidst i det indre
Finmarkens Elvedale kun findes en ved sin store Tarvelighed og
Ensformighed trættende Flora, medens det frodige Græs og de vakre
Lunde giver det Hele et falsk Præg af Rigdom. Føjer man til det,
som allerede er nævnt, at der langs Alten- og Pasvigelvene, ligesom
højere oppe ved Tanaelven, forekomme ikke ubetydelige Furuskove,
saa kan Finmarken i sin Helhed ikke siges at være saa
stedmoderligt udrustet endda, hvad Trævegetationen angaar.

Dette gjælder imidlertid ikke om alle Dele af Finmarken. Den
mod det aabne Hav vendende lavere Strandbred savner nemlig helt
og holdent denne Prydelse. Lavtvoxne Buske indtage her Træernes
Plads, eller ogsaa gjemmer der sig i Krogene en eller anden Birk
eller Rogn, som her, mangen Gang krybende langs Jorden eller
Klippevæggen, søger en Beskyttelse mod Polarstormenes Voldsomhed.
Dog maa man ikke forestille sig, at paa disse skovbare Strande
Vegetationen er saa aldeles fattig og ussel endda. Den, som nærer
saadanne Forestillinger, vil endog ved Nordkap finde dem fuldkommen
gjendrevne. Naar man bestiger dette Europas nordligste Forbjerg,
plejer man sædvanlig at gaa iland i en liden Bugt, Hornviken, paa
dets østre Side, og her maa man først vandre over et frodigt og
højt Græsteppe, der er broget udstyret med rødblomstrede Geranier,
Epilobier og Melandrier, blaa Forglemmigejer, Ranunkler samt
en Mængde andre Væxter, medens frodige Cochlearier og andre
Søvæxter have fæstet sig i Klipperevnerne og give de bratte
Klippevægge et mindre vildt og ødsligt Udseende. Men idet man klavrer
op ad den bratte Skraaning paa omkring 1000 Fods Højde, der
fører til det Fjeldplateau, som danner Nordkaps Tunge, efterlader
man det ene efter det andet af Floras Børn under sig, saa at man
tilsidst oppe paa Højden kun finder en yderst tarvelig Vegetation
aftørre, lavtvoxne Urter og Græs, der ere sparsomt spredte mellem
Stenstumper og Lavarter. Naar man saa kommer ud paa Spidsen
af denne Klippeodde, der næsten lodret styrter ned mod Havet og
trodsigt vender sin haarde Væg mod de af Nordenvinden oprørte
Bølgers voldsomme Raseri, naar man rundt om sig kun ser denne
sparsomme og forkuede Vegetation, naar man foran sig ser Ishavets
endeløse Vandspejl og hører Brændingernes Torden under sine
Fødder, da gribes man af en alvorlig, næsten overvældende og
kuende Følelse, der er fremkaldt af denne Naturens imponerende
Storhed og Stolthed midt i dens Tarvelighed og Fattigdom.

Jeg nævnte, at Fjeldsletternes Vegetation var mager og
ensformig. Disse Fjeldsletter kan man sige udgjøre Hovedmassen af
Finmarken; thi dette Land er egentlig et lavt Fjeldplateau, fra
hvilket hist og her større eller mindre Tinder rage op, og i hvilket
Elve og Bække danne bredere eller smalere Fordybninger. Her,
ovenfor Trægrændsen, udbreder der sig triste Sletter og Bakker af
graagrøn Farve, hvor Dvergbirken kryber tæt efter Marken, og
et mindre Antal somoftest tørre, risformede Væxter hente sin
Næring fra den tørre Jord. Kun ved Bække og Vandansamlinger
fremtræder et livligere Grønt, og lavtvoxne Vidjebuske indfinde sig.
Her raader en ødslig Taushed, der kun afbrydes af nogle
Fjeldfugles ensformige, klagende Toner, og her strejfer ene Fjeldlappen
om med sin Hjord, der henter sin hovedsagelige Næring af de tørre
Lavarter, som bedække Marken. Men ogsaa her bereder Flora sine
Dyrkere mangen i Sandhed nydelsesrig Time; mangen Væxt træffe
de her i Klippernes Skjul, og paa de nøgne Fjeldblokke se de, at
<poem>
<small>
<tab>«selv Mosens elsgraa Hud
har Guddoms-Hænder tunget
i Skønhedslinjer ud.»
</small>
</poem>

Selv den herligste Natur, med den yppigste Vegetation, vilde
dog vistnok i Længden synes ødslig og trættende, hvis den ikke
oplivedes af en Dyreverden, der gav Billedet Liv og Bevægelse —
og i saa Henseende kan Finmarken med Grund være stolt. Vel
kan den ikke opvise disse Isbjørne, med hvilke tydsk og fransk
Fantasi befolker Klipperne omkring Nordkap; vel fremviser den
heller ikke nogle Hvalros-Flokke, da der af den for disse Dyr
nødvendige Polaris aldrig naar saameget som et eneste Stykke frem til
Kysten, ja endogsaa den sædvanlige Bjørn og Fjeldræv hører til
Sjeldenhederne, og de sky, vilde eller forvildede Rener unddrage
sig sædvanlig Menneskets Blikke. Derimod gjenlyde Buskene af
talrige Fugles muntre Sange, de opskræmte Ryper i sin vakre,
brogede Sommerdragt flygte med larmende Vingeslag for Vandreren,
og endogsaa oppe paa den evige Sne høres Snespurvens muntre
Kvidren. Men det er ikke paa Landjorden, men i Havet, at
man fornemmelig finder den arktiske Dyreverdens utallige og
forskjelligartede Former. Helder man en stille Dag Ansigtet ned mod
Vandfladen, da ser man paa Havbunden en næsten tropisk yppig
Vegetation af gigantiske Tangarter, der ligesom danne svale Lunde,
hvilke mindre Alg-Arter i de sirligste Former smykke med sine stærke
Farver, og i hvilke Tusinder, ja Millioner af Sødyr i de mest
vexlende Former fremkalde den livligste Vrimmel. Det er disse
Milliarder af smaa Sødyr, der udgjør den hovedsagelige Næring for
Hvalerne, for Fiskemaagernes talrige Flokke og for de Fiskestimer,
paa hvilke disse Egnes Velstand næsten udelukkende beror. Om
disse Stimers umaadelige Størrelse kan den Fremmede vanskelig
gjøre sig nogen Forestilling; først naar man forbauset ser
Havfladen i lange Strøg se ud som en kogende Kjedel, der hvor Sejen
legende toger fremt i tætsluttede Kolonner, først da aner man, hvilken
Guldgrube Havet her udgjør for den driftige Arbejder.

Fremfor alle andre Foreteelser inden Dyreverdenen turde dog
Søfuglenes Talrighed tildrage sig den Rejsendes Opmærksomhed.
Den, som engang har seet et Fuglevær eller Fuglefjeld, vil neppe
nogensinde mere glemme dette ejendommelige Syn. Paa den i
Havet brat nedstyrtende Fjeldvægs Afsatser sidder Fugl ved Fugl,
i Hulningerne og Klipperifterne ligger Rede ved Rede, Luften fyldes
af deres talrige Skarer, og Havet ved Klippens Fod erholder ved
Mængden af de Fugle, som gynge paa det, paa Afstand næsten
Udseende af en hvidtskummende Brænding. Løsner man nu et Skud,
saa opstaar en forvirret Larm i denne levende Masse, fra Hav og
Fjeld svæve talløse Sværme frem og fylde Luften med sine Skrig.
Det eneste passende Billede for dette Syn er en Bisværm, hvor
Bikuben bestaar af et 1000 Fod højt Fjeld, hver Bi af en
Fiskemaage og den sagte Summen af de opskræmte Fugles ængstelige Skrig.

*


En Lappelejr.

<small>(Af Carl <sp>Vog</sp>t.)</small><footnote>Carl Vogt, Nord-Fahrt entlang der norwegischen Küste. Frankfurt 1863.</footnote>

*

Ligeoverfor Tromsøen og kun skilt fra den ved det her meget
smale Sund, strækker der sig langt frem mod Nord en Odde af
Fastlandet, som er kronet med høje Fjelde, og som kaldes
Bredviks-Ejdet. Lapperne komme om Sommeren med sine Rensdyr
frem fra det Indre ud paa denne Halvø, hvor de med Ejernes
Tilladelse — thi denne kræves — opholde sig nogle Maaneder i den
varme Aarstid. Vore Værtsfolk i Tromsø foresloge os at gjøre et
Besøg til en Lappekoloni, der havde slaaet sig ned en Mils Vej oppe
i Landet paa Konsul Holsts Grund. Konsulen var saa
forekommende at sende Bud til Lapperne med den Besked, at de maatte
drive sine Dyr ned til Gammerne, for at de fremmede Herrer, som
han skulde have med sig, kunde faa se Hjorden. «Alle Rensdyrene
ville de sagtens ikke drive frem,» mente Konsul Aagaard, «thi de
ere bange for at lade nogen se, hvor rige de ere; men en Hjord
paa et tusinde Stykker eller noget derover ville de sagtens stille
til Mønstring. Det er vel ogsaa fuldkommen nok for Dem, mine
Herrer; thi om der kommer 1000 eller 4000 til Paraden, kan være
Dem ligegyldigt. En anden Sag er det for os, der drive Handel
med dem; thi Lappens Evne til at betale retter sig ganske og
aldeles efter hans Rensdyr, og da i Gjennemsnit hvert Dyr er en
6—8 Spd. værdt, saa, er det en let Sag at værdsætte en Laps
Formue, naar man kun kjender Størrelsen af hans Hjord.»

Vejen gik hen over temmelig stejle, med Birketrær beplantede
Lier, over hvilke der overalt rislede smaa Bække, som af og til
dannede Myrstykker, der ikke altid vare behagelige at passere.
Overalt mellem Birketræerne fandt vi Spor af Kjør, men ikke et
eneste af Rensdyr. «Gaa da ikke Rensdyrene ned til Kysten,
eller føre Lapperne dem ikke did, for at lade Dyrene, der ellers
ikke kunne leve, drikke Saltvand?» spurgte en af os.

«Det er ogsaa en af de mange Fabler, der ere viden udbredte,
og som den ene gjentager efter den anden,» var Svaret.
«Hvorledes skulde de vilde Rensdyr oppe paa Dovre, midt inde i Landet,
kunne komme til Søen, de, som aldrig gaa ned til de lavere,
beboede Egne? Her hos os tilhører, som De ser, hele Stranden
enkelte Ejere, som her have Engmarker og Haver, og som vel
vilde vogte sig for at tillade Lapperne at drive sine Dyr ned til
Stranden og lade dem ødelægge alting. Det er endda meget
godsligt af Konsul Holst, at han tillader Folkene at komme ned til det
øverste af Dalen; thi de skaane ligesaalidt Skoven som Græsgangene,
over hvilke de drive sine Dyr.»

«Det er altsaa sandt,» sagde en anden, «at det almindelige
Hornkvæg ikke vil gaa der, hvor Rendyrene have græsset, og at
Koen har en instinktmæssig Afsky for Renen?»

«Langtfra,» svarede Konsulen; «der gives nu mange Lapper,
som foruden sine Rensdyr ogsaa holde Kjør, da hine give saa lidet
Melk, og de trives fortræffelig sammen. Men de Lapper, som
komme hid til Kysten, forbyde vi, Ejerne af den Grund, paa hvilken
de midlertidig slaa sig ned, at holde Kjør, da disse ellers vilde
spise Græsset op for vore egne Kjør. Rensdyr og Hornkvæg gaar
ikke paa nogen Maade hinanden i Næringen; thi Rensdyret æder
kun meget sjelden Græs, medens Koen ikke bryder sig om Mos,
saa at begge komme fortræffelig ud af det med hinanden.»

«De berøver os alle traditionelle Forestillinger, og til syvende
og sidst kan der kanske ikke engang anføres nogen Grund til, at
Lapperne komme ned til Kysten og ikke hellere altid blive oppe
mellem sine Fjelde?»

«Grunden,» svarede en af Nordmændene, «ligger i
Virkeligheden mere i Lappernes Magelighed og Vandrelyst end i Hensynet
til, hvad deres Dyr behøve. I Løbet af nogle Uger er det utaalelig
hedt oppe paa Fjeldene, og af de myrlændte Strækninger, som
der brede sig ud, saa langt Øjet kan naa, strømmer der da frem
saadanne Masser af Myg, at de lig en Taage formørke Luften.
Lapperne foretrække da at drage ned til nær ved Søen, hvor Heden
er langt mindre, hvor Mygsværmene ikke komme i saa forfærdelige
Masser, og hvor de tillige have Anledning til at drive Byttehandel
med os. Nu bringe de os Hornene og Skindet af de Dyr, som de
i Vinterens Løb have slagtet, og tilbytte sig for dette en Mængde
forskjellige Livsfornødenheder. Disse Flytninger ned til Søen ere
paa en Maade Lappernes Adspredelses- og Bade-Rejser, og
som kloge Handelsmænd forstaa de ved Siden deraf at benytte
Tiden til ogsaa at gjøre nogle Forretninger.»

Imidlertid vare vi komne til en kjedelformet Udvidelse af Dalen,
hvor vi i det Fjerne fik Øje paa Lappekolonien. Da Lapperne hvert
Aar komme hid ned, havde hele Anlægget ogsaa noget Fast ved
sig, der ellers savnes ved Lappernes Boliger. Tvende mægtige,
kredsrunde Indhegninger vare udstukne i nogen Afstand fra
Gammerne og afgjærdede med store Stene og med Birkestammer til Støtte,
det hele saa højt, at det rakte en voxen Mand til Brystet.
Aabningen paa den ene Side, der var bred nok, til at en Vogn kunde
komme igjennem den, var lukket med Birke- og Grangrene, og i
den ene Indhegning, der for Øjeblikket syntes at være i Brug, var
der paa Siden et lidet, afgjærdet Rum, der, efter hvad man fortalte
os, var bestemt for de olme Dyr. Et Stykke derifra laa de
menneskelige Boliger, tvende cirkelrunde Gammer, der i det Indre kunde
være en 12 Fod i Gjennemsnit, og paa hvis fladtrykte, kegleformede
Tag der var en Aabning, gjennem hvilken Røgen steg frem; Døren,
der vendte ned mod Dalen, mod Syd, var saa lav, at selv en Lap
maatte bøje sig for at komme ind ad den; Væggene vare af Stene,
og de aabne Rum mellem disse dækkede med Jord og Græstorv;
Taget var dannet af Birkestammer. Ved Siden af Gammerne stod
der nogle Stilladser, som paa en fantastisk Maade vare sammensatte
af Birkestammer med Grenene paa; her hang Klæder, Skind og
forskjellige Redskaber og tørredes; der var ogsaa et Ildsted i det
Fri, hvor der paa tre sammenstillede Birkestammer var hængt over
Ilden en Kjedel, i hvilken en tyk Melkevælling smaakogte.

En Flok smaa, spidsnæsede, lurvede brune eller sorte Hunde,
der tildels havde faaet sine Haler kortklippede og da fuldstændig
saa ud som Bjørneunger, kom os imøde med hæse Bjæf, og efter
dem en Flok Børn i alle Størrelser, der i sine Rensdyrskindskufter
og tætsluttende Benklæder saa yderst pudserlige ud og forgjæves
søgte at fri os for Hundene, der dog snart sluttede Fred med os.
Snart samledes ogsaa Mænd og Fruentimmer om os; nogle af dem
toge sine Kjendinger blandt Handelsmændene i Haand og bød os
træde nærmere og se ind i Gammerne. En gammel Mand paa
86 Aar, der var krympet sammen til en virkelig Mumie, med
krumbøjede Ben, paa hvilke han havde Møje for at stavre frem,
var især meget venlig og modtog os i den ene Gamme med en
saadan Værdighed, at vi kom til at tænke paa Afraja, den typiske
Figur i Mugges Roman. Siden hørte vi rigtignok, at Gamlingen
kun spillede en meget underordnet Rolle og paa en Maade hørte
til Tjenestefolket.

*

Hammerfest for femti Aar siden.<footnote>Finmarksposten for 1874, Nr. 48.</footnote>

*

Hammerfest By var ikke ret stor for halvhundrede Aar siden,
og dens Indvaanerantal kun omkring 250. Nogle faa af Datidens
Huse staa endnu igjen paa Torvets Sydside, og et af dem har havt
den Ære at huse Ludvig Filip, da han som landflygtig fransk Prinds
færdedes i Finmarken. At Byen netop for 50 Aar siden begyndte
at skyde raskere Væxt, sees af de mange Byggegrunde, som da
udmaaltes, især «paa Grønnevolden ved Fjeldet Sahlen». Blandt
andet rejstes her i 1824 Byens første Smedje. Før havde man
ingen Smed, men «Byens virkelige Trang til en saadan
Haandværket sees at have været følt. Naar man saa længe kunde hjælpe
sig uden Smed, har vel heller ikke de øvrige Haandværk været
særdeles stærkt repræsenterede. Herpaa tyder ogsaa den jevnlige
Indflytning, som da begyndte at finde Sted.

Hvad angaar Embeds- og Bestillingsmænd, da vare de færre
end faa: en Tolder, en Rorskarl og en konstitueret Klokker og
Skolelærer. I flere Aar havde man ingen Præst; Byfogden er jo
et rent Nutidsbarn; nærmeste egentlige Politiofficiant var
Lensmanden, der boede i Kvalsund, hvis man ikke hertil vil regne to
Natvægtere om Vinteren, der lønnedes ved Sammenskud af 6—8
formuende Borgere. Denne Løn bestod i Rugmel og Brændevin.
Nærmeste juridiske Embedsmænd vare Fogden og Sorenskriveren i
Vestfinmarken, der boede i Alten.

Idet Tolderen saaledes var den eneste Embedsmand paa lang
Afstand, bleve hans Funktioner ganske mangfoldige. Han var
saaledes Kommandant, Bestyrer, eller hvad man vil kalde det, af
Byens tvende Batterier. Disse vare for 50 Aar siden komne saa
temmelig i Forfald; men den i 1824 ansatte virkelystne Tolder
gjorde alt muligt for «dette Defensionsvæsens nogenlunde
Vedligeholdelse», og fremstillede indtrængende, at man maatte «faa stængt
og fredet Batterierne for Kreaturer og Svin og se Kanonerne
oplagte paa Træklodse og i Vandfald». Endvidere bleve paa hans
Foranstaltning Geværer og Sabler afpudsede og smurte. Tidligere
kunde Geværerne af dobbelt Grund ikke bruges; for det første vare
de nemlig aldeles forrustede, og dernæst var Krudtet udlaant til
Byens Borgere. Militære fandtes her nu slet ikke. Tolderen var
dernæst et Slags Vicebyfoged, og det er ikke snart at opregne
Byfogedembedets Mangfoldigheder. Selv i Landdistriktet havde han
adskilligt at gjøre for Fogden. Da man dengang havde fælles
Amtmand med Tromsø, hvor han da ogsaa boede, faldt der fra
den Kant meget af for Tolderen at bestille, saasom med
Udmaalinger o. s. v. At Poster som Forligelseskommissær, Formand i
Ligningskommissionen m. m. bleve Tolderen tildel, er mindre
bemærkningsværdigt. I Præstens Sted maatte han bestyre Folketælling
og Valgmandsvalg. Præstemangelen i Finmarken var jo dengang
ogsaa i det hele meget stor; endnu i 1826 heder det: «Her er i
hele Øst- og Vestfinmarken kun tvende Præster, der bo 50 Mile
fra hinanden». Man vil paastaa, at en Handelsmand inde i en af
Fjordene paa den Tid skulde havt Tilsyn med Præsterne, med
andre Ord været et Slags Provst. Titelen havde Folk i ethvert
Fald givet ham.

Hvad Skolevæsenet angaar, da oplyses det i en Erklæring af
1825, at man i flere Aar ikke havde havt nogen Skole; det forrige
Skolehus var «aldeles forfaldent og forraadnet baade i Tag og
Vægge, ligesom og Vinduer mangle; desuden er det en ussel
Krybbe, lig en Finnegamme, og aldeles for lidet og
uhensigtsmæssigen indrettet». Præstegaarden er ubeboelig, og «Kirken er
ligeledes i en ynkværdig Tilstand, med forfalden Bordbeklædning,
og Taget saa forfaret, at ej Prædikestolen og Alteret er befriet for
Regndryp og Snefog».

Klager over Præstemangelen, som varede i en Aarrække,
forekomme jevnsides med Klager over Pengemangelen. Ofte heder det
aldeles ubetinget, at «Penge af vor Mynt forekomme ikke her i
Byen». Russiske Kobbermynter vare saagodtsom de eneste
cirkulerende Penge, og de gik efter Metalværdien. Da de vare umulige
at sende i Posten, søgtes norske Sedler til Pris «6 à 7 Ort i
Kopeker for en Specieseddel». Tilsidst gik da de ophobede Kopeker
som anden Vare i kvarter- og tøndevis til Hamburg. De offentlige
Afgifter viste vedkommende Oppebørselsbetjent sig saa føjelig for
en Del at modtage i «Mel, Gryn og andre kurante Varer».

Ligesom al Handel i Finmarken var Byttehandel, eller i det
højeste Russepenge anvendtes som Betalingsmiddel, saaledes vare
Varer eller Kopeker ogsaa Indsatsen i Spil og Væddemaal. I højt
Spil drejede det sig om Tran, og det hændte, at Gevinsten paa en
Aften gik op til adskillige Tønder.

Til de Forretninger, der paalaa Tolderen i Hammerfest, var
ogsaa den, i Egenskab af Sektionschef at skaffe Rekrutter til
Vardøhus Fæstnings Garnison. I saa Henseende forsynede man
sig uden videre med habile Subjekter blandt Nordmænd, Finner
eller Kvæner, og den Ulykkelige, hvem Valget traf, blev da uden
Naade sendt afsted for at tjene sine 4 Aar. Mangfoldige vare de
Hensyn, som toges ved Udvalget, skjønt Fordringerne til
Brugbarhed som Soldat ikke vare store; det var især Dygtighed i at
fiske og nogenlunde Færdighed i at tale Norsk, som krævedes.
At det navnlig har været om at gjøre at skaffe Kommandanten paa
Vardøhus gode eller idetmindste brugbare Fiskere, medens Hensynet
til Militærtjenesten var ganske underordnet, kan ogsaa skjønnes af
de store Anstrængelser, som gjordes for at faa Rekrutterne frem i
den værste Vintertid, da der hverken kunde exerceres, eller nogen
Fjende kunde vise sig. Men Lodden kunde jo komme tidligt paa
Vaaren, og da maatte Mandskabet være fuldtalligt.

*


Nordkyn.

<small>(Af M. <sp>Keilha</sp>u.)</small><footnote>M. Keilhau, Rejse i Øst- og Vestfinmarken i 1827—28. Kristiania 1831. S. 77.</footnote>

Paa min anden Rejse omkring Sletnæs var det min Hensigt at
gaa lige løs paa Nordkyn. Jeg naaede ogsaa dette Forbjerg samme
Dag, som jeg tog ud fra Omgang, men ikke før efter en ganske
eventyrlig Fart. Der opkom strax en saa tyk Havtaage, at jeg
siden ikke engang i Spitsbergens Farvande saa den saa mørk.
Saasnart vi vare forsikrede om at være komne omkring Sletnæsset,
angav jeg efter mit Bergkompas, hvorledes Baaden skulde lægge
an, og begav mig til Hvile under min Skindmantel. Da jeg efter
et Par Timer igjen saa op, stod Sejlet ganske rigtigt som før, og
Høvedsmanden mente at holde sin rette Kurs. Men Vinden havde
lidt efter lidt forandret sig, og jeg saa, at vi sejlede lige Nord ud
i Ishavet. Hvor langt vi vare komne paa denne Vej, og hvor
Nordkyn nu skulde ligge, lod sig umulig bestemme.

Endelig, efter flere Timers Sejlads, først mod Sydost, derpaa
mod Syd, hørtes dumpe Brændinger; vi nærmede os forsigtigt og
saa nu Glimt af de brudte Bølgers hvide, højt sprøjtende Fraad.
Men de sorte, flere hundrede Fod høje Fjeldvægge, mod hvilke
Fraadet slyngedes, dulgte sig i Taagen, næsten lige indtil Baaden
berørte dem; thi Brændingen syntes endnu at være fjern, idet vi
paa en Gang vare næsten midt deri. Der blev hurtig drejet af,
og vi glede med Nød forbi en sort, spids Klippe, hvorpaa en
Mængde Skarv udslog sine Vinger og fremrakte sine lange Halse.
Denne nordiske Pelikan, som er sort og langt mindre end en Gaas,
udstrækker i Flugten sin lange Hals paa en meget hæslig Maade.
Siddende har den en knejsende, kjæk Holdning; den plejer da
gjerne halvt at udslaa eller ligesom udhænge sine Vinger med en
sagte Slagbevægelse, for at tørre sine Fjædre i Vinden, og ligner
i denne Stilling Ørnene paa Adelsvaaben og gamle Skjoldmærker.
I Taagemørket viste disse Fugle sig baade meget større og af en
mere usædvanlig Figur end ellers, og det hele, hastigt forsvindende
Syn fremkaldte Forestillingen orn hin af de gamle Digtere skildrede
Indgang til Underverdenen, hvori de hensatte Harpyerne.

Taagen faldt ganske i det Sortebrune og var saa tyk, at man
fra den bagerste Del af Baaden ikke kunde se Havfladen ved
Forstavnen; herved var det Besynderlige, at det saa ud, som om vi
vare ifærd med at sejle nedad over en fremhældende Flade. Vi
styrede med yderste Varsomhed frem udmed Brændingerne, som vi
formedelst den knappe Vind ikke vare istand til at fjerne os fra
saa meget, som det egentlig var raadeligt. Nu mødte vi en endnu
mere mod Vinden fremspringende lav Odde, som vi ved yderste
Anstrængelse med Aarerne kom omkring, idet Baaden næsten var
bleven kastet ind paa dens skarpe Spidse. Saa meget fik jeg se,
at den bestod af næsten vertikale Kvartsskikter, der som Knivsegge
skare sig ud i Søen; faa Favne fra den yderste Spidse gik en
gangagtig Revne tværs over Skikterne og adskilte en liden Odde fra
den store og høje Fjeldmasse, som dannede det egentlige Forbjerg.
Herpaa kjendte en af Baadsfolkene Stedet; vi vare nøjagtig ved
Nordkyn eller, som det her kaldes, Kinerodden, det vil sige den
lille, ved Tverrevnen næsten ganske fraskaarne Spidse, som meget
betegnende heder Afløsningen og er vor Verdensdels yderste
Fastlandspunkt.

Lidt indenfor Kinerodden fandtes en trang, dybt indgaaende
Kil, hvor det var muligt at lande. Rundt om rejste sig de uhyre
Kvartsplader, som udgjøre Bjergskikterne; deres Hoveder skjultes i
Taagen, medens deres Fod stod nede i Søen, som trængte ind
mellem dem gjennem transversale, gangagtige Kanaler eller gjennem
endnu trangere longitudinale Rum, der vare fremkomne ved enkelte
Skikters Indstyrtning. Ofte hang højt oppe i disse, med Lagene
parallele Rum svære, i Revnen indstyrtede Blokke eller Brudstykker
af det bortrevne Bergskikt; disse svævende Masser ængstede mig
ikke lidet, da jeg, for at undersøge Bjergarten, steg ind i en af de
dybeste Kanaler, i hvis Bund Kanten af et afbrudt Lag stak frem
og gjorde det muligt at erholde Fodfæste. Den heftige Søgang i
Havet forplantede sig herind ikkun i lange Mellemrum; det rolige,
sorte Vand i Kanalen grebes da hver Gang ligesom af en usynlig
Kraft, en lang Bølge slyngede sig ind til den inderste Vinkel, raslede
i Klapperstenene og var forsvunden, hvorpaa Stilheden efter en
liden Pause igjen afbrødes af en ligedan Bevægelse.

*


Finnerne.

*

I.

<small>(Af G. von <sp>Dübe</sp>n.)</small><footnote>Gustaf von Düben. Om Lappland och Lapparne. Stockh. 1873. S. 46.</footnote>

De i Norge værende Lapper, hvilke der kaldes Finner, inddeles
i tvende Grupper. De, som bo ved Havet og inde i Fjordene,
kaldes Søfinner; de, som bo ved Elvebredderne, benævnes
Elvefinner; de nomadiserende kaldes Fjeldfinner.

Den norske Fjeldfins Levesæt er i høj Grad uregelmæssigt,
og beror helt og holdent dels paa Aarstiden, dels paa tilfældige
Omstændigheder. Han sover, spiser og drikker, naar det saa kan
falde sig. Kjød er overhovedet hans kjæreste og om Vinteren
næsten hans eneste Føde. En Smule frossen Rensmælk med
Krækling, Ost og nogle paa Ilden stegte Kager af Rug- eller
Bygmel spiser han en og anden Gang mellem Hovedmaaltiderne.
Snart er han fattigere, snart rigere. Minker hans Hjord, da maa
han tage Tjeneste eller blive Søfin. Den Rigere spiser mere. drikker
mere Brændevin, holder flere Tjenestefolk, dovner sig mere og
graver mere Penge ned i Jorden end den Fattige; hans Hustru og
Døtre have flere Sølvringe og Spænder end den Fattige — det er
hele Forskjellen.

Hver Familie har gjerne visse Trakter eller et vist Distrikt,
som aarlig gjennemstrejfes. Ved Juletid pleje Kautokejnos og
Karasjoks Finner sædvanlig at opholde sig nogenledes i Nærheden
af Kirkepladsene; derpaa drage de efterhaanden mere sydpaa,
tildels ind over den russiske Grændse, hvor de, paa den Tid af Aaret
da Sneen ligger højest, i de tætte Skove ere mere i Fred for
Ulvene. Saa var Forholdet fordum; men efter den kejserlig russiske
Ukase af 1852 er det forbi med denne Ret til at vandre ind paa
russisk Omraade. Henimod Vaaren drage de den samme Vej
tilbage mod Nord, og komme ud paa Sommeren ned til Søkysten
eller til de omkring Fjordene liggende Højder, hvorfra de om
Høsten atter drage op imod Kautokejno og Karasjok. Keilhau
omtaler i sin «Rejse i Øst- og Vestfinmarken i Aarene 1827 og
1828», at nogle Finner, som han besøgte, paa denne Maade flyttede
fra Fasko-Jokk til Magerø, saaledes en Strækning af hele tvende
geografiske Breddegrader. Hvor længe Finnen opholder sig paa
hvert Sted, beror paa Omstændighederne, særlig paa Renmosens
Mængde og den større eller mindre Fare for Ulve; men sjelden
kan han blive i Ro paa samme Plet mere end en 3—4 Dage; saa
skal Teltet tages ned og flyttes ¼ eller ½ Mil længere bort. Saa
pakkes alt Bohave sammen og transporteres — om Vinteren let
og hurtigt paa Slæder, men om Sommeren med større Besvær paa
Renens Ryg — til næste Station.

Søfinnerne leve tildels paa samme Vis som Finmarkens øvrige
Beboere. De have fast Bolig ved eller i Nærheden af Havstranden.
Her bo de i de saakaldte «Gammer», et Slags Huse, der ligne
Torvhytter, opførte paa Stænger. Ved disse Hytter have de en
«Stolpebod», et eller et Par Hø- og Redskabsskur og et Baadnøst.
Søfinnens hovedsagelige Næring er kogt Fisk og ved Siden deraf
Rugmels-Vælling, i hvilken der er lagt finskaaret saltet eller tørret
Kjød eller Talg; fersk Kjødmad vanker sjelden. Hertil kommer
Faare- og Gjedeost. Som Følge af Folkenes Færden paa Søen
falde Maaltiderne uregelmæssige, og det samme gjælder om
Sovetiden.

Elvefinnerne danne et Slags Mellemled mellem Fjeld- og
Søfinnerne. De have faste Boliger, men holde alligevel Rensdyr og
have et vist Præg af Nybyggere. Elvefinner i egentlig Forstand
findes vel kun i selve Kautokejno og Karasjok samt i Aldagaska
og Polmak i Østfinmarken; dog kunne ogsaa Indvaanerne ved
Lax- og Børselvene med flere Steder i Porsangerfjordens Indre samt
Størstedelen af de i Altendalen med Føje regnes til denne Klasse.
For Størstedelen nedstamme de fra Kvæner. De have sædvanlig
nogle Rensdyr, men kunne ikke, saaledes som Tilfældet er med
Fjeldfinnerne, siges at leve af disse. Deres Hovednæringsvej er en
Smule Fædrift, Fiskeri i Elve og Indsøer, samt Jagt og Rypefangst.
Saavel i Kautokejno som i Karasjok er Kornavling bleven forsøgt.
De Rensdyr, som de eje, passes af fattige Fjeldfinner, der opholde
sig med Hjorderne i Nærheden af Elvefinnens Bolig og som paa
Vintertiden daglig fremmøde med hans Rensdyr, for at besørge
den Kjørsel, som kan falde. Som oftest er det ham, som skydser
Rejsende og befordrer Varer, og han har heri en ret vigtig
Indtægtskilde.

Som man heraf ser, er det alene Fjeldfinnen, som har bevaret
de rene, ægte Træk af Nomadelivet, medens de andre ere
degenererede, Elvefinnerne — om man saa vil — civiliserede
Finner.

«Fjeldfinnerne», ytrer Stockfleth i sin «Dagbog over mine
Missionsrejser i Finmarken», «ere Moderstammen for de to andre;
Elvefinnerne danner Mellemledet. Til Fjeldet, til Ørkenen, til Livet
i Guds fri Natur er Fjelfinnens, er Nomadens hele Tilværelse
knyttet, ere alle hans Glæder, Sorger og Erindringer knyttede, med
et Ord: Livet, det indre saavelsom det ydre; her og ikkun her er
hans rette, hans egentlige, hans naturlige Hjem. Fjeldhimmelen
og Ørkenhimmelen, Fjeldluften og Ørkenluften er med
Modermælken, er fra Fødselen af, er fra hans første Aandedrag af bleven
ham til Natur, til Nødvendighed. Under Guds fri Himmel, uden
andet Tag over sig, tilbringer Fjeldfinnen sin meste Levetid. Hans
Boliger, hans Telte beskytte ham ikke mod Vejrliget, ikke altid
mod Vinterens Sne, ikke mod Stormene. Sneen fylder stundom
hans Telt, Stormen slynger det stundom til Jorden. Sneen skuffer
han igjen ud af sit Telt, rejser det igjen efter Stormen, ser sig da
tilfreds, glad og fornøjet om i sit Telt, «takkende Gud for varmt
og godt Hus». Den sneklædte Vinterørken med sine Fjelde er
Fjeldfinnens Hjem, og her først lærer man retteligen at kjende og
retfærdigen at bedømme Nordpolens Nomader eller, som de selv
kalde sig, Fjeldfolk. Det høje Nordens Nomadeliv paa Fjeldet og
i Ørkenerne, hvor de kunne vælge sig den Plads, der er bedst for
dem og for deres Ren, og forresten kunne gjøre og lade hvad de
selv behage, og hvor Ingen kan træde dem hindrende i Vejen, i
Forening med den uafbrudte Kamp med Elementerne, fremkalder
og udvikler en Følelse af Frihed, Selvstændighed og Kraft, der
igjen nødvendigen maa være ledsaget af en Følelse af et indre og
ydre Velbefindende. — — Sommer og Vinter, Vaar og Høst drager
Fjeldfinnen om med sin Hjord, maa vogte den ved Dag og ved
Nat; med den er han opvoxet og har seet den opvoxe; Renerne
ere hans Arvegods; Nomade var hans Fader, Nomader vare alle
hans Fædre. Mærkerne i Renernes Øren vidne derom; de ere
overleverede fra Fader til Søn; ved indskaarne Mærker i Renens
Øren kjender Enhver sit Dyr. For at vedligeholde og, om muligt,
formere sin arvede Ejendom, Hjorden, har Nomaden arbejdet, vaaget
og lidt og — levet, som Bonden for sin arvede Fædrenejord. Om
Sommeren sees han vistnok at vandre om paa Ishavets Strande;
men her — det ser man strax — er han kun en midlertidig
Vandringsmand; her er for ham intet blivende Ophold; her er ikke
Hjemmet; her indaander han ikke den friske, oplivende Fjeldluft.
Livet paa Strandbredderne mellem de paa Fiskehjellerne ophængte
døde, vindtørrede Fisk er ikke Livet mellem de muntre, livlige Rener
paa Fjeldene.»

*

II.

<small>(Af N. V. <sp>Stockflet</sp>h.)</small><footnote>N. V. Stockfleth. Dagbog over mine Missionsrejser i Finmarken. Kra. 1860. S. 60.</footnote>

Ivar Aslaksen, en velstaaende Fjeldfin, i hvis Telt jeg var taget
ind, var ikke saa gammel, men sygelig, og derfor forestod hans
ældste Søn Kogningen og Husholdningen. Da Rensbyerne vare
over en halv Mil fjernede fra Teltene, maatte de Ren, som
behøvedes til min Befordring, hentes Dagen før min Afrejse. Dyrene
bleve derfor samlede om Teltene. Midt iblandt dem vandrede Ivars
tvende voxne Sønner, hver med en lang Snor i Haanden, fulgte af
andre, som bare Tømmer. Iblandt den vrimlende Mangfoldighed
af saa mange Hundrede Ren skjelner en Fjeldfin allerede i
betydelig Afstand, med sit skarpe og øvede Øje, det ene Dyr fra det
andet og finder snart det, som han vil fange. Ikke mindre
Færdighed besidder hans Haand, som paa en Afstand af 15—20 Skridt,
ja længere, forstaar at udkaste Slyngen og fange det Dyr, han vil
have. Naar han udkaster Slyngen, er han tæt omringet af Dyrene,
over hvilke Slyngen nu farer hen. Idet det trufne Dyr føler sit
Hoved berørt af noget, løfter det Hovedet forskrækket i Vejret og
sætter afsted, hvorved det trækker Slyngen fastere til. Er det en
tam og rolig Ren, saa gjør den, rammet af Slyngen, ingen videre
betydelige Spring, men lader sig snart hel taalmodig lægge en Tømme
om Hovedet, hvorefter Slyngen tages af den, og den bindes nu til
et Træ eller hvilkensomhelst Gjenstand. Men stundom rammer
Slyngen et utæmt Dyr, og da opstaar ofte megen Ugreje. Naar
nemlig Slyngen farer hen over Dyrene, løfte de, forskrækkede ved
Finnens Armbevægelser, Hovederne hastigt i Vejret, og opfange
derved med Hornene den udkastede Slynge; hænder dette et utæmt
Dyr, sætter det øjeblikkelig afsted i vild Heftighed. Fjeldfinnen ved,
hvad der nu vil ske, og holder derfor af al Magt fast i Slyngen.
Uventet og øjeblikkeligen holdt tilbage ved Hornene styrter Dyret
om i Sneen; dets voldsomme Ryk kaster somoftest ogsaa Finnen
til Jorden, uden at han dog derved slipper Slyngen. Hurtigt som
Lynet er Renen igjen paa Benene, stejler højt i Vejret og
gallopperer i vildt Raseri frem og tilbage, og da Slyngen derved snart
kommer om Forbenene og snart om Bagbenene, saa gjør Dyret de
morsomste Kaprioler og Luftspring for at faa Benene fri. Øjet kan
neppe følge Hurtigheden af dets Bevægelser. Lige saa gjerne som
Dyret vil løs, lige saa gjerne vil Finnen blive det kvit, naar han
kun kunde faa løst Slyngen, men som Dyret ved sine vilde og
ubændige Spring stedse mer og mer indvikler sig i; det trækker
Finnen afsted med sig lange Stykker. Under denne Kamp er alt
sprunget forskrækket tilside. Ved efterhaanden at vikle Slyngen
mere og mere om Armen, kommer Finnen Dyret stedse nærmere
og nærmere ind paa Livet. Opbragt herover stejler det og søger
med Forbenene, der gaa som Trommestikker, at kjøle sin Harme
og at slaa Finnen til Jorden. Saa stille og ubemærket som muligt
har imidlertid en anden Fin nærmet sig, og nu bliver Dyret ogsaa
ham var, og fordobler nu sin Heftighed. Omsider lykkes det den
sidstankomne Fin, fra Siden af, at komme Renen ind paa Livet, og
rask og behændig favner han det. Med Bagbenene søger Renen
at sparke begge sine Modstandere fra sig, men forgjæves.
Pludseligen bliver Dyret ganske stille og rører sig ikke, men staar med
ludet Hoved, medens Øjnene lure og løbe om i Hovedet til alle Sider.
Paa en Gang hæver det Hovedet, stanger, stejler og slaar med
Forbenene, styrter overende og tager begge Finnerne med sig i
Faldet, og alle tre ligge nu i Sneen og kjæmpe, og komme atter
op igjen. Omsider have Finnerne faaet Slyngen af Dyret, og i vild
Gallop farer det nu hen over Sneen; thi det tror sig ikke sikkert,
førend det har trængt sig dybt ind i den tætteste Hob af de andre
Dyr, udbredende her en øjeblikkelig Skræk, Forvirring og Flugt,
hvori de dog blive hindrede af Hundene, og slutte sig derfor endnu
tættere sammen. Paa hornløse Ren kommer ofte Slyngen om Dyrets
Hals, og det sætter da afsted, men styrter i samme Øjeblik kvalt
til Jorden ned i Sneen, hvor det med udstrakte Ben og livløst bliver
liggende. Uhindret og rolig, løser nu Finnen i al Hast Slyngen af
Halsen. Neppe begynder Dyret at aande igjen,, før det ogsaa i et
Spring atter er paa Benene, og sætter afsted ind iblandt de andre
Dyr, udbredende Bevægelse og Forvirring.

Tre Mile i vestlig Retning sad Øst- og Vestfinmarken den
Gang rigeste Fjeldfin, Per Banner. Hans Hjord ansloges til 8000
Dyr, som derfor maatte fordeles i to og tre mindre Afdelinger.
Da vi vare komne hans Telt en halv Mil nær, begyndte dybe og
talløse Renspor at vidne om, at her maatte være omkring en 3000
Dyr samlede, hvilket især antoges ved at se de Huller i Sneen, som
Renen, dels med Hornene, men dog nok fornemmelig med
Forbenene, sparker op for at komme til Mosen, der undertiden kan
være bedækket af indtil to, tre Alen høj Sne. Disse Huller vare
af en to Fods Dybde og mere, og af flere Fods Omfang. Over
alle disse Fordybninger og Forhøjninger flyver og hopper nu Pulken;
men den synker stundom saaledes med Spidsen ned i Hullet, at
Renen ikke altid er istand til at trække den op igjen. Med stærke
og hurtige Aandedrag, og med Tungen hængende langt ud af Halsen,
arbejder Renen paa at faa Pulken op igjen af Hullet, hvortil da
den Kjørende søger at bidrage, og naar dette da lykkes, sætter
Renen afsted, slyngende Pulken mod Træstubber, Isstykker, og hvad
det nu kan være, saa at det flere Gange bar overende baade med
min Forkjører og mig; men uden at vi faldt ud eller standsede i
Farten, fik vi Pulkene paa ret Kjøl igjen. Kun derved, at det blot
er en Rem, efter hvilken Pulken trækkes, viger den med Lethed
forbi en Træstub, et Isstykke osv., og dertil bidrager ogsaa Pulkens
kiledannede Form; ethvert anderledes indrettet Kjøre- eller Sæletøj
er aldeles uanvendeligt paa disse ubanede Veje. En Mængde af
de omstrejfende Dyr kom galloperende hen til os. Renerne, som
vi kjørte med, knejsede nu højt med Hovederne i Vejret, kastende
dem snart til den ene og snart til den anden Side, og ikkun med
den yderste Anstrengelse kunde vi hindre dem fra at følge deres
Kammerater.

Vi kom omsider til Per Banners Telt, og — forbi vare alle
mine Forhaabninger om et nogenlunde rummeligt og bekvemt Logi;
thi dette Telt var lidet og laset og bar Spor af Mangel og Fattigdom.
Ikkun de mange Hunde og Mangfoldigheden af Ren vidnede om
den rige og mægtige Finnemagnat. Han selv sad i Teltet,
tilligemed to voxne Sønner, to Døtre og 10-12 Hunde. Konen med
de øvrige Børn og Tjenerne vare fraværende i et andet Telt.

Lørdag Morgen kom Per Banners Kone, de tvende Sønner og
tvende Tjenere, og med dem en 3500 Ren. «Det er et uvant og
skjønt Syn» — siger Leopold von Buch i sin «Rejse durch
Norwegen und Schweden» — «naar Hjorden forsamles om Teltet.
Paa alle Høje i lang Afstand bliver alt pludselig Liv og Bevægelse;
de geskjæftige Hunde lade sig overalt høre og bringe Dyrene
nærmere og nærmere; Renerne springe og løbe, standse og springe
paany i ubeskrivelig Afvexling og Mangfoldighed i Bevægelser.
Naar det ædende Dyr, skræmt af Hundene, løfter Hovedet med de
store, stolte Horn højt i Vejret, hvor skjønt, hvor herligt! Og naar
Dyret nu løber hen overjorden, hvor svævende og let! Man hører
aldrig Foden paa Jorden, kuns den evige Knistren, ligesom
elektriske Funker, en besynderlig og vidt hørbar Lyd af saa mange
forsamlede Dyr. Naar Hjorden endelig har lejret sig om Teltet,
3—400, tror man at se en hel Lejr og i Midten den det hele styrende
og beskyttende Aand. Naar da Dyrene staa og hvile sig, eller
fortrolige løbe imellem hverandre og prøve Hornene mod hverandre,
eller flokke sig om en Mosplet; naar da Pigerne med deres
Træskaaler ile fra Dyr til Dyr, og Broderen eller Tjeneren med sin
Slynge fanger det af hende udpegede Dyr og drager det til hende;
naar dette stræber imod, og Pigen gotter sig over hans Møje eller
endog forsætlig igjen slipper Dyret, for at Broderen skal fange det
til hende endnu en Gang; naar den gamle Fader og Moder, som
med rolig Stadighed have trukket sine Ren til sig og allerede have
fyldt flere Skaaler med Melk, skjænde over Børnenes Kaadhed —
hvo skulde da ikke tænke paa Laban, paa Lea, paa Rakel og
Jakob!»

Man tænke sig nu det næsten tidobbelte Antal Dyr. Hvilken
Bevægelse, hvilket Liv fjern og nær! Eftersom Renerne, drevne
frem af Hyrderne og Hundene, nærme sig, sees tydeligere og
tydeligere det af Buch omtalte indre, bevægede Liv, forskjelligt fra det
heles fremadskridende Bevægelse, som er jevn og ensformig. Flere
hundrede sees paa en Gang at sætte afsted i Gallop, for strax igjen
at standses. Nogle løfte deres hornede Hoveder og se sig om,
andre bøje deres Hoveder under Gangen for at æde Sne eller Mose,
andre lægge sig endog ned, for i næste Øjeblik at jages op igjen.
Flere hundrede vandre ganske roligt, men ogsaa disse Hobe opløse
sig og adspredes; Hyrdernes Raaben og Hundenes Gjøen bliver
efterhaanden mere og mere hørbar. Saaledes nærmer sig Hjorden
langsomt og af en imponerende Karakter. Rundt omkring paa
Udkanterne strejfe altid dels enkelte Ren, dels større og mindre
Flokke, i modvillig Overgivenhed; men drevne tilbage af Hundene
styrte de sig ind i Hovedkolonnen og udbrede der for nogle Øjeblikke
Forvirring. Naar disse Tusinder da omsider have lejret sig og ere
komne til Rolighed omkring Teltet, dels staaende, dels liggende,
hersker der dog uafbrudt en livlig Bevægelse; thi Renen kan vel
være stille, naar den ligger, men ikke naar den staar.

Min Afrejse fra min næste Station, næst efter Per Banners
Telt, blev bestemt til Torsdag Morgen, og da bleve alle de hertil
hørende fire Renbyer samlede. I denne skovrige Egn toge Renerne
sig fordelagtigen ud. Disse fire Renbyer kunde tilsammen udgjøre
en 1700 Dyr; men mellem Træerne syntes Antallet dobbelt saa
stort, og Fjeldene og Træerne syntes i Ordets egentligste Forstand
at leve og bevæge sig. Allerede troede jeg, at samtlige Dyr havde
lejret sig om Teltene, da de pludseligen saa op til et skovklædt
højt Fjeld, ved hvis Fod vi befandt os, og i samme Øjeblik
henvendte ogsaa vi vore Øjne didop og bemærkede, at det øverst oppe
paa Fjeldtoppen begyndte at røre og bevæge sig. Bevægelsen tiltog
mere og mere, og nu saaes ogsaa Hyrderne og Hundene, hvis
Raaben og Gjøen lød ned til os. Nedad og udover Fjeldets Sider
og Bratheder kastede sig, i let og flyvende Gallop, flere hundrede
Ren; fordelagtigen tog Dyrets Rejsning og Holdning sig ud under
dets lette og flyvende Løb. Fjeldets Styrtninger og Træerne
mangfoldiggjøre Dyrenes Vendinger og Bevægelser; i ustandset og
ustandselig Fart omgaa de, i raske og muntre Vendinger, løsrevne Blokke,
forsvinde bag disse og Træerne og komme atter tilsyne. Nogle
hundrede Skridt fra det Sted, hvor vi stode, styrtede de nu frem i
flyvende Gallop, og det lød, som om en Stormvind susende fo’r
gjennem Skoven, og som om en Skylregn pladskede, og atter var
i samme Øjeblik baade Stormen og Regnen ophørt, thi samme bestod
i den forunderlige Lyd i Ledene paa de forbifarende Ren. Ladende
de bjæffende og forfølgende Hunde langt efter sig, styrtede de sidst
ankomne Dyr sig midt ind iblandt de omkring Teltene lejrede, og
opskræmte disse til alle fire Himmelegne. Som ordnende og
styrende Geniuser saaes nu Hyrderne farende frem paa Skierne og
udsendende Hundene i alle Retninger. Et Kvarter — og alt er
igjen samlet og roligt, forsaavidt Renerne kunne være rolige. I
forfængeligt Overmod og indtagen i Lyden af sin egen Gjøen,
forfølger en og anden geskjæftig og bjæffende Hund en Ren, efter at
denne er kommen tilbage til Hjorden. Hurtigen vender Renen
sig om, gjør et Stød med sine Horn, og Hunden ligger paa Ryggen
og spræller; nu er Turen til den at flygte, og det gjør den ogsaa,
beskjæmmet og tudende, med Halen mellem Benene. Med rolig og
stolt Holdning ser Renen efter den Flygtende, som vilde den sige:
«Udenfor Hjorden er din Plads, indenfor og inde i Hjorden har du
intet at gjøre», og vender sig derpaa om til sine Lige. Ren stanges
med Ren, prøvende gjensidig Styrke, men alt naturligvis i
Kjærlighed og Enighed. Det har hændt, at Renerne, ved saaledes at
stanges, ere blevne saa indviklede i hinandens Horn, at de, uden
Folkehjælp, ikke have kunnet komme løs fra hinanden, og at de
ere fundne liggende døde, fast indviklede i hinandens Horn.

Naar Renerne blive opskræmte, slutte de sig gjerne sammen,
og naar derfor deslige Dyr paa deres Flugt faa Øje paa andre Ren,
saa ile de hen til disse. Det er denne Egenskab hos dem, som
gjør det muligt for Fjeldfinnerne at vogte dem og holde dem sammen
ved Hjælp af Hundene. Men samme Egenskab gjør ogsaa ofte
Renerne til Bytte for Ulvene; thi først efterat disse have dræbt og
saaret flere af dem, adsprede de sig. Renens Tilbøjelighed til at
slutte sig sammen afstedkommer stundom lige saa komiske som
kjedsommelige Forviklinger for Rejsende. Møder man gjøende
Hunde, saa slutte Renerne sig sammen, hoppe over Slæderne og
afstedkomme da Forstyrrelser, og ofte bliver den ene Pulk indviklet
i den anden. Ved saadanne Lejligheder binder Fjeldfinnen strax
alle Renerne i Slagtømme til sin Pulk, gaar da ud af denne og
trækker selv sin Ren efter sig, og derved tillige alle de øvrige.

*


Et Besøg i en finmarksk Fællesgamme.

<small>(Af Distriktslæge <sp>Follu</sp>m.)</small><footnote>Morgenbladet (Kristiania) for 13. Juni 1873.</footnote>

*

En finmarksk Fællesgamme maa egentlig sees, naar Beboerne
— Folk som Fæ — have en god Stund ud paa Vinteren været paa
sine vante Vinterpladse.

Vil Læseren vove Forsøget at følge med ind i en Gamme,
saa maa Ydertøjet lægges igjen ude paa Sneen. Den, som ikke
er vant til at gaa i en særdeles bøjet Stilling, har ellers vanskeligt
for at komme ind. Ialmindelighed har jeg fundet det raadeligst, at
krybe paa alle fire.

Vi begive os paa Vandringen, ved at løfte op den paaskraa
liggende Lem over Indgangsaabningen. Komne fra Dagslyset og
den skinnende Sne pludselig ind i den mørke Forgang, der fører
til Gammens Indre, se vi følgelig intet; men det gjælder dog at
tage sig ivare, fordi det her næsten altid er mere eller mindre blødt
og smudsigt; Koen kan paa sin daglige Gang nylig være passeret
den samme Vej; vi kjende ikke til, hvor de Stene er, der pleje
ligge her til at stiges paa, eller de Flækker til den ene eller anden
Side, hvor man nogenlunde tørskoet kan komme frem. For at
komme nogenlunde udaf det, saa raaber vi ind, at den indre Dør
lukkes op. Nogle gjennemslupne Lysstraaler ville saa lede os
saavidt, at vi med udspærrede Arme og Ben, med de blødeste
Urenligheder derimellem, kunne vandre frem de faa Alen. Dette var
ogsaa et Forgemak, der ikke var af de letteste at komme igjennem,
ihvorvel det er saa tarveligt som vel muligt.

Vi tør maaske vel og vakkert være komne ind igjennem den
indre Døraabning, om «Mufte» ikke gjorde os Adgangen stridig,
og ved at tage et Par Skridt rejse os op i godt Humør til fuld
Højde, om denne ej var større end almindeligt Lavmaal. Følelsen
af det Behagelige i den simple Ting, at kunne tilbagegive Lemmerne
sin naturlige Stilling, blev dog strax dæmpet ved det nedover
Skuldrene hængende Gammetag. Skulle vi nu tillige været saa
uheldige, efterat have naaet saalangt, at træffe den store «Fægryde»
i fuldt Brug, Gammen følgelig fuld af Røg, og skimtende derhenne
nogle med Gryden lige sorte Smaatuller ifærd med fortest mulig
at putte Birkekvist og Kvas indunder den, for at nære den rygende
og knitrende Flamme, da have vi været ret uheldige, saa vi have
kun Valget imellem at lægge os plat ned paa det lidet indbydende
Jordgulv, for ej at kvæles af Røgen, eller stryge tilbage hurtigst
mulig den samme Vej og paa samme Maade, hvorpaa vi kom ind.
De fleste ville nok foretrække det sidste Alternativ, thi hvordan
man end bærer sig ad, vil Røgen forvolde den Uvante ulidelig Svie
i Øjnene, selv om de lukkes krampagtigt til. Har desuden den
ophedede Grydes stinkende Indhold (gammelt Fiskeaffald m. m. —
den saakaldte «Løjping») begyndt at blande sig med Gammens sure
Røg, maa Lugte- og Aandedrætsredskaberne være ganske afstumpede,
om det var muligt at opholde sig her for den, der kun kjender at
færdes i frisk Luft.

Vi maa ikke tro, at disse «lokale Forhold» kun ere tilfældige
Hindringer, selv om Beboerne ved Vanens Magt ogsaa tage dem
for smaa Ulemper. Det skal erindres, at hver Dag maa Gammen
gjentagende opildes, hver Dag maa der «løjpes», og hver af de
lange Vinternætter holdes Gammens Aabninger vel tilstængte, for
at beholde Varmen længst muligt. Disse Jordhytter kunne desuden
være nok saa tætte.

Vi ville forudsætte paa vort Besøg at have klaret pent baade
Gammens rygende Scylla og lugtende Karybdis, til og med
«Fægryta», og uden at falde i «Ildmørja» midt paa Gulvet være komne,
snublende over mangt og meget, op til den øvre Ende, hvor
Hæderspladsen skal være, om forresten et saadant Sted findes
berettiget i dette Uføre.

Under denne lille Vandring have Øjnene vænnet sig til den
dæmpede Belysning, dette underlige Halvmørke derinde, hvori
Gjenstandene skimtes i dunkle, næsten mystiske Omrids. Ørerne have
maaske havt vanskeligere for at blive fortrolig med den sytende og
brægende Larm fra de sultne Dyr, hvis Opmærksomhed vaktes ved
vor Indtræden, rimeligvis med Instinktets Haab, at dette Fremmede
kunde bringe ogsaa for dem noget nyt — Føde for den tomme
Mave. Det ørerivende Opstyr fra den Kant tvang virkelig
Gammemor afsted efter en Næve Hø, der — trods dets mugne Udseende —
var et radikalt Middel til at gjøre alt tyst og stille.
Hvorvidt nogen har renset «Tværpallen» for os, vil formentlig
bero paa, om vi ere blevne ventede eller betragtede som saa
«uskyldige» Besøgende. Gammeboerne have ikke ofte Besøg udenfor
Almueklassen, naar undtages en Visit af og til af Lensmanden;
men da den Mands Nærvær i Regelen gjælder gammel Gjæld, tør
Gjæstevelvillien være tvivlsom, thi Sjøfinnerne kjende desværre vel
til at blive «pantede». Skulde nu en saadan Forvexling have fundet
Sted, tør det let være, at vi ikke fandt nogen hjemme. Finnerne
have en ualmindelig Færdighed i at putte sig væk, saasnart de tro,
der er noget, som staar paa. Blive de under en saadan
Forudsætning overraskede inde i Gammen, saa nogen Flugt var ugjørlig,
kan man se Forsøget udarte endog til den naive Maade, hvorpaa
Haren plejer at skjule sig i en overrasket Stund. Er der slet intet
andet Raad forhaanden, saa kjende de Rævens List ved den forstilte
tunge Søvn.

Hvor vanskeligt det end var at komme sig til at sidde ned
paa Finnemaner, saa er en liden lav trebenet Krak maaske fundet,
og paa den faar Besøgeren se at bevare Ligevægten saalænge,
indtil Situationens Indtryk har klart og fyldigt fastslaaet
Gammelivets særlige Præg.

Af Ansigtstræk, Sprog, Bolig, Klædedragt og hele Leveskik
se vi grant nok, at den Flok, der staar foran os, ikke er
Nordmænd, men Sjøfinner. Der er større og mindre, gamle og unge
Individer, men alle af lavere Væxt, end vi ere vante til at se iblandt
en saapas stor Forsamling. Dog lægge vi Mærke til, at at disse
Gammeboere — «Kortbenet i Væxten og stut af Natur, Ej meget
ulige til Dværge» — ere gjennemsnitlige adskilligt mindre baade i
Højde og Legemsudvikling forøvrigt end de Stammebeslægtede, der,
om blot i et eller nogle faa Slægtled, have boet i tømrede
Huse. Alle disse Mennesker se gjennemgaaende skiddenfærdige ud.
Man opdager ikke en Plet paa nogen af dem eller et Plag, der
vidner om Tilværelsen af Sæbe, Lud og Vand. Alt er graat i
graat og overtrukket med et fedtet Belæg. Alle Kjørreler og
Trævirket i Gammens Indre har den samme Farvetone.

Tage vi nogle enkelte af Beboerne lidt nærmere i Øjesyn, saa
se vi der tilvenstre et Par gamle Folk omkring de Sexti, skjønt
Finnerne, naar de komme frem i Aarene, altid se ældre ud, end
de ere. Selv have de ingen synderlig Greje paa sin Alder. Disse
to ere saa lige hinanden, at det ligesom hænger udenpaa dem, at de
have vandret den lange Livsvej tilsammen. Den lave, furede Pande,
omgivet af det tynde, lange, filtrede Haar, de buskede Bryn over
et Par plirende graa Øjne, de fremstaaende Kinder med lange Kjaker
og den spidse Hage lade ikke det gustne, brune Ansigt fremtræde
med Præget af en forsonet, blid Alderdom. Der er hellere noget
skummelt, hexagtigt i disse Træk. Begge have stærkt opsvulmede
Øjenlaage med rindende Øjne. Røgen har forlængst stemplet disse
med et livsvarigt, plagsomt Onde, hvortil kommer, at Synet er
reduceret til et Gangsyn, kun paa velkjendte Steder.

Rundryggede og sammenkrogede ere begge, Konen desuden
halt efter en Leddesygdom fra Ungdommen, Manden stærkt
krogbenet, saa Gangen er vraltende, ser forresten ud, som han skulde
baaret en Jordgamme paa Nakken i hele sit Liv.

Saa have vi ligefor os et yngre Ægtepar. Her er det Manden,
som er stuthalt, og Konen har en liden Pukkel paa Ryggen,
som gjør hende endnu mindre, end hun ellers vilde været —, men
begge ere altsaa delvis Krøblinge. Og det usle Ægtepars Frugt
sidder som sexaarigt Barn derhenne i en liden Skindmudde, tittende
frem med et Ansigt, der trods liden Udvikling har faaet det
bekjendte Gammelmandspræg, som Kjertelsygen giver.

Ved at se os vel om blive vi henne i Gammens mørkeste Krog
var et Væsen, som det er tungt at regne blandt de menneskelige.
Det sidder, stadigt vuggende Overkroppen frem og tilbage, med
slappe Lemmer, sløvt Blik og saglende Mund, af og til givende en
uartikuleret Lyd, der gjerne ender i en kold, uhyggelig Latter.
End ikke saa liden Aandsgnist af Forstand fandtes hos denne Idiot,
at hans Opmærksomhed kunde vækkes ved Synet af de Fremmede.
Nej, her ligger Forstanden død, saa end ikke Dyrets Instinkt blev
ham givet, og bedrøveligt nok er Idiotismen mere end almindelig
udbredt blandt den lappiske Befolkning.

Vi bemærke strax, al alle, ligefra Barnet, der netop kan kravle
om ved egen Hjælp, indtil den stivnede Olding, besidde den
Færdighed at kunne færdes inde i den trange Bolig saa lavt nede paa
Jordgulvet som vel muligt. Sysle de omkring med noget, gaa
de i en ludende, bøjet Stilling. Til Stole benytter Finnen jevnligst
sine Hæle, eller han indtager Skrædderstillingen paa en gammel
Bastematte. Foruden den omtalte Tværstok kan en lav Krak,
tilstelt af en naturlig tilvoxen trekløftet Træstump, gjøre Tjeneste.
Til Leje tjener et Renskind bredt ud over noget Birkeris. «Der 
ligger da Sønnen ved Faderens Fod, Og Datteren ringvis mod
Moderen snoed, Og Søster ved Broderens Ende».

Ildstedet se vi, som vel bekjendt, anbragt imellem nogle Stene
paa Jorden midt i Gammen. Hvergang Ild skal gjøres paa og
vedligeholdes, maa Vedkommende, i Regelen da med raat Brændsel,
ligge her en hel Stund, med Hovedet klods ned til, pustende og
blæsende for at faa det til at brænde, en Forretning, der bliver
end mere besværlig ved den totale Mangel paa nogensomhelst anden
Træk. Naar det endelig lykkes, saa fyldes Gammen ligesnart med
Røg, der tvinger samtlige Beboere — Folk som Fæ — ned i det
laveste Luftlag; de maa, for at kunne aande, ikke hæve Hovedet
over et Par Fod fra Gulvet, og endda forholde sig rolige for ej at
sætte Røgen i Bevægelse, saa endog dette knapt tilmaalte Pusterum
bliver røgfyldt. Nu fremkommer ligesom med Nødvendighed det
velkjendte Billede af en Kreds Finner, der sees i huksiddende Stilling
lejrede rundt Ilden for at varme sig.

Vi kunne ikke forlade Fællesgammen uden at kaste et Blik
hen tilhøjre, hvor dens firføddede Beboere staa i Rad fastbundne
til Væggen — baade Kjør, Gjeder og Faar, hver i sin trange
Baas. Dersom vi havde seet disse Dyr ihøst, forinden de bleve
førte ind i denne Vinterbolig, vilde vi nu slet ikke tro, det var
de samme. Dengang vare de, efter at have gaaet Sommeren
over ude i det Fri paa en god Havnegang, om end lige smaa,
dog rene, pene og trivelige. Nu ser man nogle mavre, elendige,
smudsige og udrøgede Skabninger, der kun vidne om, hvor langt
Grænserne for den bekjendte Sultefodring kan naa. Naar man
forud ej vidste, at det skulde være almindeligt Bofæ, saa vilde
man snarere falde paa, at det var nogle for Finnerne særegne
Husdyrformer.

*


En Sejlads i Finmarken.<footnote>Skillingsmagasinet. Kristiania 1869, S. 608.</footnote>

*

Afstandene ere store i Finmarken. Hvad man sydpaa i Landet
anser for en lang Rejse, betragtes her som en liden Sviptur, rigtignok
som oftest tilbaads, og Familier, som ere fjernede 10—12 Mil,
betragte hverandre som Naboer. Embedsmændenes Rejser kan maales
med samme Alen. Rigtignok er den Tid forbi, da Præsternes
Annexrejser havde en Udstrækning af 20—40 Mil; men endnu ere
de lange nok, og ofte maa de tilbagelægges med Apostlernes Heste
eller ogsaa paa Ski.

En ung dansk Mand Hr. M., eneste Søn af Chefen for et
anseet kjøbenhavnsk Handelshus, der i lange Tider havde drevet
betydelige Forretninger paa Østfinmarken, havde Sommeren over
været snart i Vardø og snart i Vadsø, og var derved bleven
opholdt saa længe, til Dampskibsfarten var forbi. Han var derfor
nødt til, da han var færdig med sine Forretninger, at komme sig
frem overland. Som Ledsager paa Rejsen fik han en særdeles
dygtig Sømand, Herbert Wibe fra Karlsø, der førte Fartøj for en
Handelsmand ved Varangerfjorden, og som ligeledes var bleven
opholdt saalænge, at Dampskibsfarten var forbi. Han var Sømand
og Fisker, en aands- og legemstærk Mand, der ved sit Mod og
sin Koldblodighed baade før og senere flere Gange har reddet sit
eget og andres Liv. Ogsaa Hr. M. var en ung og kraftfuld Mand.
I samme Tilfælde som disse befandt sig ogsaa Kjøbmand
Vringstedt fra Vadsø. Han skulde til Tromsø og sluttede sig derfor
til dem.

En vakker Dag i Begyndelsen af Oktober tog det samlede
Rejseselskab fra Vadsø ind til Nyborg i Bunden af Varangerfjorden
og derfra Dagen efter over til Seida i Tana. Der er ingen Vej,
Rejsen maatte saaledes foretages tilfods, og Tøjet kjørtes paa Slæder
med forspændte Heste og Oxer. Vejret, som var godt, da Rejsen
tiltraadtes, havde nu slaaet om, og nedover Tanaelven havde man
Snefog med Storm. Den følgende Dag, den 9de Oktober, toge de
Rejsende ned til Handelsstedet Gulholmen, hvor man vilde, at de
skulde blive, da alt tydede paa Umuligheden af samme Dag at naa
frem de to Mil til Hopsejdet, der skulle tilbagelægges i aaben Sø,
efterat man først har sejlet Tanaelven ned en Fjerdingvej indtil dens
Udløb i Fjorden. Men alle, især Hr. M., stundede efter at komme
i betimelig Tid til Hammerfest for at naa det sydgaaende
Dampskib. De fik derfor betinget sig en god fembørings Baad, men
kunde ikke faa flere end to Rorskarle, to flinke Nordmænd, og
med disse bestemte de sig til at fortsætte Rejsen, skjønt Vejret
var alt andet end tillokkende. Hvad der bevægede dem til at tage
ud med saa svag en Skyds, var tildels, at Vinden havde kastet sig
saaledes, at man mente at kunne bruge Sejlet ligetil Hopséjdet,
men fornemmelig at de havde formaaet en af Finmarkens dygtigste
Sømænd til at gaa med som Høvedsmand. Det var Faktor Hansen,
en trediveaarig Mand, som boede i Tana, og som just havde
Forretninger i Hammerfest. Det var Meningen at kjøre Baaden over
Hopsejdet og paa den vestre Side af dette at tage forstærket
Skyds for de tilbagestaaende 14 Mil til Hammerfest.

Med disse Forberedelser tog det en god Tid, og først Kl. 3
om Eftermiddagen var de rejsefærdige. Storm og Snefog vare da
tiltaget i saa betænkelig en Grad, at alle fraraadede Afrejsen, og
af Rejseselskabet erklærede Herbert Wibe, at han ikke vilde være
med, da han ikke kunde tro, det vilde gaa godt. De andre To
derimod og fremfor alt Hr. M. vedblev sin Paastand om at rejse
og gik i Baaden, og da Wibe saa det Unyttige i længere at sætte
sig imod, fulgte ogsaa han efter med de Ord, at det ikke vilde
gaa ham værre end de andre.

Tanaelven er ved sit Udløb i Fjorden meget bred og opfyldt
med store Sandbanker, af hvilke flere under Lavvande ligge tørre,
medens de under Flod befinde sig flere Fod under Vandet. Søen
var næsten opflød, og i strygende Fart gik Baaden med to Klør i
Sejlet ned igjennem Elven, idet man fik den ene Sø ind efter den
anden, naar den gjennemskar Brændingerne. Jo nærmere man
kom Elvemundingen, desto større bleve Søerne; men man trøstede
sig med, at disse vilde give sig, naar man fik Fjorden fat. Med
stort Besvær og kun ved Høvedsmandens Dygtighed klarede man
Elveosen uden at blive fyldt, og nu gik det med stedse voxende
Fart og tiltagende Storm vestover mod Hopséjdet. Men da man
naaede Digermulen, en Milsvej fra Elven, sprang Vinden under en
tæt Snekave om til Vest, saa at man ikke kunde naa Hopsejdet
uden at krydse. Dertil var Stormen for stærk; at ro sig frem var
umuligt, og nogen Landingsplads fandtes ikke. Den eneste Udvej
var nu at vende og atter søge op i Elven. Med Fare for at fyldes
blev Baaden vendt, og under tre Klør gik det nu østover. Var
Sejladsen i Fjorden farlig, saa var Opsejlingen gjennem
Elvemundingen endnu værre; thi her grundbrød Søen paa alle Banker, og
der var kun en dyb Rende, hvorigjennem man kunde komme op.
Men den ældste af Skydsfolkene havde sin hele Tid levet ved og
færdedes paa Elven. Han traadte nu op som Lods, og skjønt den
ene Styrtning efter den anden spillede paa begge Baadens Riper,
og flere Gange truede med at begrave den, lykkedes det den
dygtige Høvedsmand at holde den ret paa Søerne, og man kom heldig
gjennem Brændingerne; thi at man fik nogle Tønder Vands Tilskud
til, hvad man før havde inde, var ikke at regne for noget. Med
fire Klør i Sejlet gik det efter et kort Stands videre op gjennem
Elven; Hr. M. forlangte nemlig bestemt, at man skulde søge at
naa tilbage til Gulholmen. Tanaboen Kristoffer Larssen var
fremdeles Lods. Men det varede ikke længe, før han for Høvedsmanden
erklærede, at saa kjendt han var, vilde han ikke længere i Snefog
og Mørke staa inde for at finde den smale Rende, som bugter sig
mellem Sandbankerne, og han frasagde sig derfor et Ansvar, hvor
den ringeste Fejltagelse vilde koste Alles Liv.

Nu begyndte ogsaa M. at indse, i hvilket farligt Arbejde man
havde indladt sig, og med Rædsel betragtede han og alle den
frygtelige Sejllads under Brændinger paa alle Sider, hvorved
sandblandede Brækninger væltede sig over Baaden, og under Sne-Ilinger
saa tykke, at man ikke kunde se fra Stavn til Stavn. Liv eller
Død hang nu i et Haar. Endnu havde man Rum nok til at vende;
thi man havde endnu ikke naaet den smaleste Del af Renden. I
Baaden herskede en ængstelig Taushed, og kun Høvedsmandens
enkelte Kommandoord hørtes gjennem Stormen. Da gav M.s Angst
sig pludselig Luft i det Udraab: «Vi maa vende, Høvedsmand, eller
vi forgaar». «For sent, for sent», svarede denne, «skjønt Gud skal
vide, det ser stygt nokud». «Vend, for Guds Skyld vend, Mand!»
gjentog M., som sad ved Høvedsmandens Side, «den visse Død
ligger forud». «Liv eller Død staar i Guds Haand, og vanskeligt
er det nu at vælge; men jeg vil endnu engang føje Dem; Gud give,
jeg aldrig havde gjort det.» I et Nu var Sejlet nede, endnu en
Klo sat til, Roret lagt i Læ og Sejlet atter hejset for med samme
Vestenvind at gaa tilbage nedover Elven. Men det var mere, end
Baaden med Bredsiden til Søerne kunde taale. Idetsamme Vinden
fyldte Sejlet, kom der en Styrtsø, og førend Baaden fik nogen
Fart, gik den om. En Stund laa den paa Sejlet, og medens den
langsomt gik rundt, vare alle saa heldige at komme op paa Hvælvet.
Klokken var nu mellem 6 og 7 om Aftenen.

De Ulykkelige befandt sig nu i en fortvivlet Stilling,
gjennemvaade, i en hvinende Storm, hvert Øjeblik overskyllede af Søerne
og med den anstundende lange Oktobernat ivente. Baaden var
kantret paa saa dybt Vand; at Masten ikke naaede Bunden, Strømmen
tog i Mast og Baad og førte Vraget langsomt ned gjennem Elven.
De dreve gjennem Elvemundingen tilfjords, saalænge som
Elvestrømmen i Forening med det faldende Vand havde større Magt
end Stormen, som lidt efter lidt var gaaet højere paa Nord; men
saasnart Floden atter indtraadte, maatte Baaden atter følge
Flodbølgen op efter Elven. Man kan lettere tænke sig end beskrive
disse Skibbrudnes Stilling, som staaende paa Knæ paa Baadhvælvet
klamrede sig fast til Kjølen, deres eneste Støttepunkt. Den eneste,
som holdt Modet oppe hos sig selv og de øvrige, var Herbert Wibe.
Han havde før siddet paa Hvælvet og var bleven reddet under
ligesaa ugunstige Omstændigheder, og det lykkedes ham tildels at
indgyde de Ulykkelige Mod og Hengivenhed i deres Skjæbne. Da
Klokken var henved 10 om Aftenen, mistede de sin første Mand.
Det var en ung, ugift Skydskarl, som havde en af de uheldigste
Pladse nærmest Baadens Fremstavn. Han havde i længere Tid ikke
mælet et Ord, og kun med et dybt Suk gled han langsomt ned
af Hvælvet. Hans nærmestsiddende Ulykkesfælle blev det var, greb
instinktmæssig med Haanden ned i Vandet og fik fat i den
Synkendes Trøjekrave, hvorved han atter trak ham op paa Hvælvet.
Men Kræfterne svigtede ham fremdeles, og det varede kun en kort
Tid, førend han sporløst forsvandt. De øvrige fem tilbragte nu en
lang og søvnløs Nat paa Hvælvet. Stormen vedvarede med samme
Styrke, Baaden overskylledes af hver kommende Styrtning og drev
op og ned med den vexlende Flod og Fjære. Alle bad de Gud
om Kraft til at holde ud Natten over og om Redning den følgende
Dag. M. var, som rimeligt kunde være, den mindst udholdende i
denne for ham ukjendte Stilling. Hans Sindsstemning var desuden
meget nedtrykket; thi han tillagde sig selv Skylden for Ulykken
og bad de andre om Tilgivelse, og desuden uroedes han ved Tanken
om sine gamle Forældre, som snart skulde sidde sønneløse tilbage.
Han havde slynget Hænderne om den stærke Herbert Wibes Hals,
og en lang Tid græd han bitterlig; men senere forsonede han sig
med sin Skjæbne og ventede med de Øvrige, fattet og hengiven,
paa Dagens Frembrud. Denne kom, men bragte ikke de Ulykkelige
nogen anden Forandring, end at de bedre kunde overse sin
fortvivlede Stilling. Klokken 7 om Morgenen kom der rullende tre
tophøje Bølger efter hverandre, som rammede M. lige i Brystet.
Ved den første slap han sit Tag om Wibes Hals og fik Munden
fuld af Vand. Strax efter kom en anden Styrtning, som rev ham
bort fra det Sted, han hele Natten havde indtaget. Nu klamrede
han sig fast til Kjølen, men han formaaede ikke at modstaa den
tredje Brækning, og da Styrtningen var forbi, var han borte. Nogle
Timer efter tog en overhændig stor Sø Tana-Lodsen med sig. Han
var en høj og kraftfuld Mand, iført en Renskinds Finnestak.
Rimeligvis maa det skrives paa denne vandtætte Klædnings Regning, at
de paa Hvælvet gjensiddende havde det uhyggelige Syn at se ham
opretstaaende, med Brystet over Vandet, drive af med Strømmen,
idet han hævede Hænder og Arme imod Himmelen, og i denne
Stilling kom han dem af Syne i Snekaverne. Dagen gik, og Klokken
7 om Aftenen udaandede Faktor Hansen rolig og gudhengiven paa
Hvælvet og skylledes strax efter bort af Søerne. Nu var kun Wibe
og Vringstedt tilbage, Wibe rolig og koldblodig, Vringstedt yderst
nedslaaet, for ej at sige fortvivlet, og en ny Prøvelsens Nat nærmede
sig. Baaden havde nu faaet en anden, om just ikke heldigere
Stilling. Dræggen, som laa i Forstavnen, var under de forskjellige
Duvninger kommen løs og havde fæstet sig i Bunden. Baaden
kunde derfor ikke længer drive nedover Elven med Fjæren, men
derved fik ogsaa Søerne mere Magt til at overskylle den. I Læ
af Baaden blev Wibe var en Sandgrund, som hævede sig, alt som
Søen faldt, og tilsidst blev ganske bar. Den var kun nogle Alen
lang, men det vilde være en Lise at faa bytte den bøjede Stilling
paa Hvælvet med Frihed til at strække sine Lemmer paa Land.
Men mellem Baaden og Banken var en dyb, bred Rende. Wibe er
en dygtig Svømmer; han betænkte sig derfor ikke paa at vove et
Forsøg, uagtet han ikke kunde røre sine krumbøjede og følelsesløse
Fødder, hvis Knæer var aldeles hudløse som Følge af
Fastklamringen til Hvælvet. Han kom lykkelig over Renden; men da han
var kommen op paa Banken, formaaede han først efter længe at
have krøbet omkring atter at komme paa Benene. Men da blev
der en Jammer paa Vringstedt, som var liggende igjen paa Hvælvet,
idet han bad Wibe for Guds Barmhjertigheds Skyld ogsaa hjælpe
sig. Tillands var det umuligt at komme, da en rivende og bred
Strøm laa mellem Sandbanken og Elvebredden, og der var altsaa
intet andet Tilflugtssted end Banken og Hvælvet. Skjønt Wibe
godt indsaa, at Banken ikke kunde være noget blivende Sted, naar
Søen atter voxede, nænnede han ikke at lade Vringstedt forblive
alene i den fortvivlede Tilstand paa Hvælvet. Han lovede ham
Hjælp, saasnart han formaaede at yde den, og det holdt han.
Kommen over til Vraget fik han Vringstedt med sig tilbage til
Banken. Denne var da meget tungt klædt, iført to Frakker og
Renskinds Kufte; men paa den ene Fod var han barfodet; og
desuden havde han mistet sin Hue; Kræfterne vare næsten udtømte,
og førend Floden atter voxede over Banken, drog han sit sidste
Suk, med foldede Hænder og Øjet stivt rettet mod Himmelen. Klokken
kunde da være otte om Aftenen. Hans Lig tog den voxende Flod
med sig. Denne nødte ogsaa Wibe til at ty tilbage til Hvælvet,
som han naaede saa afkræftet, at han ikke vilde formaaet at klavre
op, dersom ikke Masten, ved at støde med Toppen mod Bunden,
havde med Sporden gaaet op gjennem Baadens Bund, saa at en
god Alen stod op over Hvælvet. Med denne hjalp Wibe sig op
og satte sig ned, idet han omslyngede Mastestumpen med Armene.
Men fra dette Øjeblik forlod Bevidstheden ham, og han kom ikke
til sig selv før den anden Dags Formiddag, da han fandt sig liggende
i en Finne-Gamme. Et Par Finner havde fra det ved Elvemundingen
liggende Stagnes faaet Øje paa Hvælvet og strax gjort Anskrig;
men Vejret var saa haardt, at det var umuligt at komme frem til
Hjælp, skjønt de i Løbet af Dagen havde gjort flere Forsøg. Endelig
var det Kl. 10 om Aftenen lykkedes dem at naa Vraget, hvor de
fandt den bevidstløse Wibe, som de førte med sig hjem og plejede
paa bedste Maade.

Vaaren efter fandt nogle Fiskere, ved at grave Mark i Sandet,
et kjødløst Skelet, som kjendtes at være den yngste Rorskarls
Levninger. De øvrige vare sandsynligvis med Strømmen gaaede tilhavs.

*


Vardø og Vadsø.<footnote>Hjemmet. Kristiania 1878.</footnote>

*

Disse to finmarkske Søsterbyer ere næst efter Hammerfest Verdens
nordligste Byer, ligesom Vardø er beskyttet af Verdens nordligste
Fæstning Vardøhus. Denne Fæstning har vistnok aldrig i sin mere
end femhundredeaarige Tilværelse staaet Ildprøven af fjendtlige
Angreb, eller Belejringer; men den har dog gjort Nytte for sig.
Thi det skyldes vistnok for en ikke ringe Del den, at Norge dog
har beholdt en Del af det store Skattedistrikt, som det engang havde
fælles med Rusland, og som strakte sig fra Lyngstuen til Veleaga
i Rusland. «Den, som skal dele med Bjørnen, kan ikke vente at
faa lige Lodder»; men vi fik dog noget, og derfor kan vi vistnok
takke denne norske Mærkesten, om hvis Ejer der ikke vel lod sig
disputere. Den skal være ble ven anlagt af Haakon V omkring
Aar 1310 eller ialtfald i Begyndelsen af det 14de Aarhundrede;
thi i 1340 omtales Fæstningen som allerede tiltrængende Reparation.
Kristian IV besøgte Fæstningen paa sin Rejse i hine Egne i
Aaret 1599.

Dengang maa baade Fæstningen og Fiskeværet Vardø (egentlig
Varg-Øen, Ulve-Øen) have set meget ynkelig ud. «Vardø-Fiskevær»,
hedder det i Sigvard Grubbes Beretning, «bestod alene af nogle
smaa Blokhuse og underjordiske Hytter, og Vardøhus var den
usleste Fæstning, som nogen kunde se. Den var omgiven med en
Mur af Skifersten, der vare lagte ovenpaa hinanden uden Kalk og
udvendig dækkede med Jord. Paa Muren stod fire Jernkanoner.
Indenfor stod nogle smaa Blokhuse, et her og et der.» Dette var
Vardøhus Slot. Det lader til, at der heller ikke indenfor Slottets
Mure raadede nogen Overflødighed; thi da «Slotsherren» efter fattig
Lejlighed havde beredt et Maaltid for Kongen og hans Følge, fandt
det ikke Naade for de høje Gjæsters Gane; thi «der var ganske
ringe at tage til, hvorfor vi strax gik til Skibet», heder det i
Dagbogen. I 1594 boede der heller ikke flere end 54 Skattemænd
paa Stedet, og i 1649 var Tallet gaaet ned til 36.

Vardø tæller nu omkring 1400 Mennesker. Fæstningen har
vel heller ikke nu noget særdeles respektindgydende Udseende; men
Jordvoldene ere vel vedligeholdte og de svære Kanoner nogenlunde
tidsmæssige, ligesom der er sørget for anstændige Boliger, baade
til Kommandant og Garnison. Af større Betydning end den gamle
Fæstning, der forhaabentlig endnu længe skal faa Lov at ligge der
i uanfegtet Ro, vil visselig for Fremtiden blive det store
Havne- og Molo-Anlæg, som der for Tiden arbejdes paa deroppe. Vardø
mangler nemlig en god Havn. Men Anlægget af en saadan er
almindelig erkjendt at ville være af den største Vigtighed baade for
den i de senere Tider paa Grund af de rige Fiskerier stærkt
opblomstrende Vardø By og for hele Østfinmarken. Omkostningerne
ville vistnok blive meget store; de anslaaes til flere hundrede tusinde
Spd.; men det er den almindelige Mening, at et saadant
Havneanlæg vil gjøre Vardø til Verdens rigeste Fiskevær. Som det nu
er, er det uforholdsmæssige Kapitaler, som her staa paa Spil i
Fisketiden. En sikker Havn vil gjøre Byen ikke blot til
Midtpunktet for Østfinmarkens Torskefiskerier, men ogsaa til
Udgangspunktet for de fleste Ishavsexpeditioner. Desuden vil det i høj
Grad fremme Handelen paa Nordrusland og Sibirien, hvis Rigdom
paa Mineralier, Peltsverk og Kornvarer for en stor Del ligger
unyttet. Handelsflaaden paa Hvidehavet vil her have sit naturlige
Udgangspunkt og sin Tilflugtshavn.

Vadsø (Vandø-Øen, saa kaldet, fordi Byen eller Fiskeværet
indtil Midten af det 17de Aarhundrede laa paa Øen, hvor der fandtes
en Kilde med ferskt Vand) er den af de finmarkske Byer, som især
har optaget i sig den store Strøm af indvandrede Kvæner, der i
de senere Aar har søgt over til Finmarken fra Storfyrstendømmet
Finland. I Vadsø findes der flere Kvæner end Nordmænd, medens
disse sidste dog indtage den første Plads i Henseende til Dannelse,
Formue og Handelsvirksomhed. Ved sin Handel staar Vadsø i meget
livlig Forbindelse med Rusland. Om Sommeren, naar Russelodjerne
ere ankomne, høres det russiske Sprog talt overalt, paa Gaderne
og i Handelsboderne. Da heller ikke de indvandrede Kvæner ville
tale Norsk, men med stor Sejghed bevare sit eget Sprog, og
Lapperne ligeledes ere tungnemme til at lære Norsk, tales alle fire
Sprog om hverandre i denne Tid, og flere af de norske Kjøbmænd
have vundet en stor Færdighed i at tale baade Finsk, Kvænsk og
Russisk.

Ogsaa Vadsø er oprindelig et Fiskevær. I 1567 boede der 8
Skattemænd paa Stedet, og i 1800 var der heller ikke mere end
12. Men i 1833 blev Vadsø Kjøbstad indrømmet de samme
Rettigheder og Begunstigelser, som er tilstaaet Finmarkens øvrige Byer,
og nu er Folkemængden der omkring 1800 Indbyggere. Byen
bestaar af tre Dele, Midtbyen, hvor Nordmændene især bo, og ytre
og indre Vadsø, hvor Kvænerne især holde til. Kirken ligger
temmelig højt oppe, paa en Bakke lidt bag Byen, og derfra overser
man ikke blot Havnen og Byen, men ogsaa en stor Del af
Varangerfjorden. I klart Vejr kan man endog øjne Landet hinsides Grændsen
ved Jakobselven og Fiskerøen fjernt i Øst.

*

Sydvaranger.

<small>(Af J. A. <sp>Frii</sp>s.)</small><footnote>J. A. Friis, En Sommer i Finmarken, russisk Lapland og Nordkarelen. Kra. 1871. S. 127.</footnote>

*

Sydvaranger, eller Landet paa Sydsiden af Varangerfjorden,
kaldtes i gamle Dage «Raftesiden» (af Raft, Tømmerstok), fordi
Befolkningen paa de skovløse Kyster omkring Vadsø herfra hentede sit
Bygningstømmer. I de sidste 20 Aar har Befolkningen i Sydvaranger,
især ved Tilflytning af Finner, tiltaget saaledes, at Distriktet nu
udgjør et eget Præstegjæld med to Kirker. Den ene af disse, der
ganske nylig er opført, staar ved Bredden af Vuorjem eller
Jakobselven, ikke langt fra den 363de eller sidste af de Stenrøser, der
betegne Grændsen mellem Norge, Rusland, Finland og Sverige. Den
er saaledes bygget paa den yderste Pynt af norsk Land, som den
norske Kirkes sidste Vagttaarn imod den østlige Kolosses forskjellige
Troesbekjendelser, og som et Mærke paa, at her begynder eller,
om man vil, her ender Kongeriget Norges udelelige og
uafhændelige Land.

Naar man i nogen Tid har rejst langs med Nordvarangers nøgne
og triste Klippekyst, hvor intet Træ voxer, neppe nok en Busk
formaar at spire frem, og kommer til den sydlige Bred af
Varangerfjorden, vil man blive behageligt overrasket, idet man sejler ind
igjennem en af de tre dybe Fjorde, Jarfjord, Bøgfjord eller
Neidenfjord, som gjennemskjære dette Landskab. Allerede i Mundingen
af disse Fjorde optræder Birken buskformig og dækker i Forening
med forskjellige Lyngarter enkelte Partier af Kystens golde
Granitfjelde. Kommer man til Bunden af Fjordene, faar Landskabet en
endnu blidere Karakter, idet Birketræerne blive anseeligt større, medens
frodigt Græs dækker Standbredderne. Endnu en halv Mil længere
indover fra Fjordbunden træffer man paa store, sammenhængende
og ret frodige Furuskove.

Sydvaranger gjennemskjæres af tre store Elve, Jakobselven,
Pasvigelven og Neidenelven. Alle tre ere ypperlige Laxeelve. Den
største Vandmasse og den største Fiskerigdom har dog Pasvigelven,
ogsaa kaldet Klosterelven, fordi Laxefisket i Elven engang tilhørte
Pejsens Kloster. Enaresøen, hvis Fladeindhold skal være sex geografiske
Kvadratmil, har nemlig gjennem den sit Udløb i Bøgfjorden. De
smukkeste og interessanteste Trakter findes ogsaa langs Pasvigelvens
Bredder, ind imod Enaresøen. Paa en Strækning af omtrent 9 Mile
danner Elven Grændsen mellem Norge og Rusland.

I Sydvaranger, ligesom i Finmarken, hæver Landet sig ikke
nogetsteds op til høje, imponerende Fjelde. Naar man derfor er
kommen omtrent et Par Mile op langs Elven og bestiger en af de
højeste Aaser, har man en overmaade vid Udsigt. Men hvad der
vil forundre enhver, som kommer til Finmarken med de almindelige
Begreber om Vegetationsforhold under 69de—70de Breddegrad, er,
at man her baade sydover, vestover og østover milevidt intet andet
ser end et Hav af Furuskov, hvorigjennem Pasvigelvens brede Flade
slynger sig, og enkelte af de mange Indsøer glimte frem, som Elven
danner paa sin Vej mod Kysten. Saalangt Øjet naar, bestaar Landet
kun af bølgeformige Aaser, skovbevoxede lige til Toppen, naar
undtages en enkelt bar Kolle langt sydpaa — omtrent 7 Mil fra
Kysten — kaldet Galggo-Varre eller Kjærringfjeldet.

Furuskoven begynder at blive tæt, naar man er kommen et
Par Mile opover langs Elven eller — med andre Ord — sydover.
Den staar da baade tæt, høj og temmelig svær, saavel langs
Elvekanten som langs Indsøbredderne, lige ud paa de yderste
fremspringende Næs, endnu tildels temmelig urørt af Øxen, ialfald længere
oppe ved Elven, hvor man hyppigt ser ældgamle Trær ligge
omstyrtede, med sine tætgrenede og smuktformede Kroner, dels ude i
Elven, dels i Indsøerne, men altid faldne til den Side, hvorfra de
paa sine gamle Dage have savnet den nødvendige Støtte.

Hist og her er Furuskoven indsprængt med Løvskov, især Birk.
Enkelte Steder, hvor der rimeligvis i gamle Dage har gaaet
Skovbrand, er Birkeskoven aldeles overvejende og saa frodig, høj og
svær, at den, om man vilde, kunde benyttes til Hustømmer. Asp
og Older findes ogsaa hist og her. Af Aspetrær saa jeg mellem
Kloster- og Langvand enkelte saa store som de smukkeste, man
ser sydpaa i Landet, med Stammer saa tykke, at det netop var
muligt at favne om dem.

Pasvigelven udmærker sig fremfor andre Finmarkselve deri, at
den danner en hel Mængde smale Indsøer, saavidt erindres i det
hele tolv, af hvilke et Par ere fra en til halvanden norsk Mil lange.
Elvestykkerne mellem Indsøerne ere derimod i Regelen ikke mere
end en halv Fjerding lange. Antallet af Fosse i Elven skal beløbe
sig til 29. Vasdraget er farbart lige fra Søen til Enarevand, paa
den i Finmarken og svensk Lapmarken almindelige Maade, at to
Mand i en Baad med lange Stager stikke eller støde sig opover
tæt inde ved Elvebredden og trække Baaden paa Land forbi de
værste Fosse, hvor en smal Sti i Regelen er oplunnet eller belagt
saavidt med Træstokke, at to Mand med temmelig Lethed kunne
trække afsted med en Elvebaad af almindelig Størrelse.

Foruden Fædrift og Søfiske som Hovednæringsvej er der overalt
langs Pasvigselvens Vasdrag rig Anledning til Ferskvandsfiskeri.
Ørret, Sik og Har findes i Mængde, saavel i Elven som i Indsøerne.
Vildt findes der ogsaa. Svanen, Gaasen, utallige Ænder og andre
af vore almindeligste Trækfugle ruge langs det store Vasdrags skov-,
krat- og sivbevoxede Bredder. Rypen findes i Mængde, og enkelte
Storfugl — eller Tiur og Røj — træffer man ligeledes paa i de
tætteste Skovpartier. Udbyttet af Jagten vil dog her, som overalt
i Landet, for den Fastboende kun være af underordnet Betydning
og ikke at stole paa i Længden.

En Sportsmand eller en, der driver Fiskeriet og Jagten for sin
Fornøjelse, vil derimod her i en af de altidlyse Maaneder, da Solen
aldrig gaar ned, endnu kunne finde alsidigere og interessantere
Beskjæftigelse end maaske noget andet Sted i Landet. Det er visselig
langt frem og højt op, førend man naar Terrænet; men saa lønner
det ogsaa Umagen, naar man har naaet frem. Man kan begynde
med Laxefiske ved Pasvigelvens Munding og, om man vil og duer
dertil, kan man slutte med Vildrenjagt oppe ved Enaretrakterne.
I Mellemtiden har man Smaajagt og Fiske i rig Afvexling.

*

Finmarkens Fiskerier.<footnote>Aftonbladet, Stockholm, Maj 1871.</footnote>

*

Endskjønt Finmarkens Natur og Klima ikke savne sine
Tillokkelser, især i den korte og derfor med dobbelt Intensitet nydte
Sommer, saa er det dog en sikker Sag, at det ikke er disse
Faktorer, der gjør, at Mennesker bo der. I endnu højere Grad, end
Tilfældet er, vilde denne Landsdel være en uhyre Ødemark, hvis
ikke den Rigdom, som Havet aarvist bringer med sig, var saa stor,
saa uudtømmelig og saa let erhvervet, at Ønsket om at tilgodegjøre
sig den bragte Menneskene til at trodse alle Hindringer. Vi skulle
se, hvad en simpel Arbejdsmand, der ikke har anden Kapital end
sine to tomme Hænder, kan tage ind Aaret rundt. «Den dygtige
Fisker,» ytrer Amtmanden i Finmarken i sin officielle
Femaarsberetning,<footnote>Norges officielle Statistik, 1869, C. 2.</footnote> «kan, naar Lykken ikke er ham imod, først fortjene en
ret vakker «Lot», ikke sjelden 50 Spd., i Lofoten, og derefter ved
Loddefisket i Finmarken, naar dette slaar til et eller andet Sted,
tage ind endda mere, ofte 100 Spd. og derover, stundom lige til
200 Spd., uden at dertil behøves nogen særlig Udrustning. Med
disse to Fiskerier hengaar Tiden fra Nytaar indtil henimod
Slutningen af Maj. I Resten af Aaret indtil September kan fremdeles
fortjenes Penge ved Fisken, nemlig enten ved Sejfiske paa de
mangfoldige forskjellige Sejgrunde inden Distriktet eller ved
Haakjærringsfiskeri paa Bankerne med Dæksfartøjer, som nu udsendes i stort
Antal fra Byerne, især Hammerfest og Tromsø, eller ogsaa kan
den, som foruden til Baadfart og Fiskeri ogsaa er dygtigt til andet
almindeligt Arbejde og derhos er ordentlig og skikkelig, tage
Arbejde, som altid er at faa for saadanne Folk, baade paa Land og
i By, til en Dagløn af ½ Spd. og ofte mere. Senhøstes og indtil
Nytaar kan endvidere tjenes Penge ved Sildefiske, som sædvanlig
slaar til i en eller flere Fjorde.»

Det er paa den herved givne rige Anledning til Erhverv, at
Finmarkens Tilværelse i anden Skikkelse end som en øde
Betesmark for Lappens flygtige Rensdyr beror. Det er Fiskerierne, der
ikke blot drage Folk did paa den Tid, da «Havets Grøde»
indhøstes, men ogsaa bringer dem til at slaa sig ned og fæste Bolig
der; det er Udrustningen til Fiskerierne, Tilberedelsen af og
Handelen med de ved dem indvundne værdifulde Varer, der bringer
Liv og Omsætning i Byerne, og aabner et i Ordets alleregentligste
Forstand ubegrændset Felt for Anvendelse af Kapital og
Arbejdskraft.

Den naturlige Følge heraf har været den Sammenstrømmen af
Mennesker, ikke blot fra de nordlige Dele af Norge, men i langt
større Omfang fra Storfyrstendømmet Finland, der — i Forening
med de nomadiske Lapper — har gjort Finmarkens Befolkning til
en saa broget Blanding. Et Blik paa Resultaterne af den sidste
Folketælling (i 1865) giver tildels en Forestilling herom. Efter
denne udgjorde af hele Amtets Befolkning, 20,329 Mennesker,
Nordmændene kun henved 40 pCt. eller nøjagtigt anført 8,110
Individer, medens 6,512 vare fastboende og 988 nomadiserende Lapper,
3,434 Kvæner, og Resten vare fremgaaede ved Krydsning af de tre
nævnte Racer. Men dette er ikke nogen aldeles udtømmende
Opgave; man maa supplere den ved at nævne, at Distriktet, især i
Sommertiden og der, hvor Fiskerierne slaa rigest til, besøges af en
Mængde Folk, dels fra det øvrige Norge, dels Kvæner fra Finland,
der ikke ere norske Undersaatter og saaledes ikke ovenfor ere
medregnede. Det er især gjennem denne sidste periodiske Ind- og
Udvandring at man har næret Frygt for at Finmarken skulde
denationaliseres. Medens de bosiddende Kvæners Antal i Decenniet
1855—65 kun har forøget sig fra 2,305 til 3,434, har Strømmen
af kvænske Fiskere og Arbejdsfolk fra Finland steget ulige hurtigere,
og har især da, naar der indtraf Uaar i Finland, været meget
betydelig. «Den største Del af dem» — saaledes skildrer L. K. Daa
i sine «Skitser fra Lapland» Gangen i disse Vandringer — «rejser
hvert Aar tilbage til Finland, for at der at opbruge sin Fortjeneste
til Familiens Underhold. Nogle vandre hjem igjen allerede i Juli
strax efter Loddefiskets Slut, andre i September, naar Sejfisket er
forbi, nogle endelig blive til Vinterføret, da de kjøre tilbage med
Rener. Fra Østfinmarken gaa de den vanligste Vej om
Syd-Varanger og Enare opad Ivalajok over Fjeldryggen til et af de
Vasdrag, som udmunde i den botniske Vik. Disse Arbejdere komme
da tilbage igjen i Slutningen af Marts. Det samme er Tilfældet
med den anden Hovedstrøm af finsk Indvandring, som gaar ned ad
Alten-Elv til Vest-Finmarken og Hammerfest. Der gaar ogsaa en
mindre stærk Strøm mellem disse nedad Tana-Elvens Flodleje, og
endelig en aller vestligst til Tromsø. Det er altsaa forsaavidt en
Arbejderbevægelse for at udføre Sø-Aannens Værk, ganske lig de
Høstarbejderes, som i de agerdyrkende Lande vandre omkring for
at indbjerge Kornet og Høet.» At de i fortrinlig Grad ere skikkede
til dette Arbejde, derom synes alle at være enige. Allerede for et
Par Decennier siden ytrede den senere engelske Generalkonsul i
Kristiania, Mr. Crowe, dengang Disponent ved Kaafjordens
Kobberværk i Alten, at «det er en uimodsigelig Kjendsgjerning, at intet
Foretagende, som er afhængigt af Haandarbejde, kan drives i
Finmarken med noget Held uden ved Hjælp af Kvænerne, det være
sig Bergværksdrift, Spitsbergensfangst eller Bankfiskeri, og det
ikke alene paa Grund af Kvænernes Virksomhedsaand og
Industri, men ogsaa paa Grund af deres Tarvelighed og
Sparsommelighed, som gjør det muligt for dem at arbejde for ringere
Betaling end de norske Indfødte.» Og endnu i 1866 udtaler
Storthingets Protokolkomite i en Henvendelse til Regjeringen, at «de
indvandrende Kvæner, der fordetmeste ere arbejdsdygtige Folk i deres
bedste Alder, udgjør ikke alene en i sig selv ønskelig og
nødvendig Forøgelse af Arbejdskraften, til Udnyttelse af de ellers mindre
vel benyttede Næringskilder; men de danne tillige en Drivkraft, et
i visse Maader belivende Element for den øvrige Befolkning, der
uden denne Konkurrence sandsynligvis vilde synke endnu lavere ned
i social Henseende, — baade i Villighed og Dygtighed til Arbejde
og i Anvendelsen af dette Udbytte.» Ja, Protokolkomiteen udtaler
ligefrem, at «som Forholdet nu er, viger Nordmanden for Kvænen.
Naar saaledes Kvænerne i Vadsø bo i egne Forstæder eller, som
det heder, Byer, er det ingenlunde deres Følelse af egen
Underlegenhed eller en herskende Stammes Ringeagt, som har frem
virket denne alt andet end heldige Sondring; men det er den norske
Befolkning, som her har maattet vige Pladsen og flytte, enten til
Byens indre Centrum som Dagarbejdere, eller — hvad der hyppigst
skal være indtruffet — til andre, længere ude i Fjorden og mindre
gunstigt beliggende Fiskepladse.»

Kaste vi Blikket paa Finmarkens norske Befolkning, da er det
ikke dens numeriske Underlegenhed — thi denne opvejes
fuldkommen af den Omstændighed, at det saagodtsom udelukkende er inden
den, at der findes større Kapitaler, ligesom alle Embedsstillinger osv.
ere samlede paa dens Hænder — der er skikket til at vække mest
Bekymring, men derimod dens egen Mangel paa Udholdenhed,
Omtanke og Dygtighed i det hele taget. Det synes at være den lette
Adgang til rigelig Fortjeneste, som har foraarsaget dette, og
gjentagende hører man tale om, at der i Finmarken bestaar «kaliforniske
Tilstande.»

*

Min første Hval.

<small>(Af <sp>Her</sp>m. <sp>Sandeber</sp>g.)</small><footnote>Nya Dagligt Allehanda. 1878.</footnote>

Den berømte Hvaljæger Svend Foyn havde godhedsfuldt stillet
den største af sine Dampere til min Raadighed, for at undersøge
visse Dele af den murmanske Kyst, og givet mig Lov til derved
at medtage fuldt Redskab for Hvaljagt; for til zoologisk Brug at
beholde Fangsten.

Vi havde om Eftermiddagen forladt Karabella i stiv Nordvest
og høj Sø. Det lille Fartøjs Krængning eller rettere Slingring
gjorde det lidet bekvemt at sidde. Jeg fandt det derfor raadeligst
at gaa tilkøjs og tage en grundig Lur. Allerede ved Indløbet til
Motkafjorden, paa Sydsiden af Fiskerøen (Rybatschij) vækkedes jeg
af Kaptejnen, som sagde, at flere Hvaler laa og sprøjtede omkring
os, men at Vinden endnu var for stærk til at vove en Dyst
med dem.

Vi gik vestover, længere ind i Fjorden, forbi flere Hvaler, og
kom lidt efter lidt bedre i Læ. Efter en Stunds Forløb saa vi en
stor og meget fed Blaahval rulle sig fraadsende i Stimer af Kril
(Thysanopus inermis), som her forekommer i uhyre Mængde. Hver
Gang Hvalen kom op paa Havfladen, omgaves den af en Mængde
Maager, som passede paa og tog sig et Kalas blandt Krilen. Naar
den dukkede igjen, viste de os dens Vej paa Dybet.

Naar Hvalen traf en Krilstim, aabnede den sit umaadelige Gab,
væltede sig rullende ind i Stimen, lukkede Munden og sprøjtede
Vandet i højen Sky. Ikke kunde den have faaet meget hver Gang;
thi denne Manøvre gjentoges med faa Minutters Ophold i vel en
Times Tid.

Efterat vi en Stund havde set paa Maaltidet og beundret denne
praktiske Maade at holde Appetiten vedlige paa ved passe Motion
mellem Retterne, gav jeg Ordre til at skyde Hvalen.

I Forstavnen paa hvert af Svend Foyns Hvalfangerfartøjer staar
en omkring 4 Fod lang Kanon paa en Tap og kan ved en
hensigtsmæssig Mekanisme hurtig drejes op og ned samt til Siderne.
Kanonens Løb er af omtrent 4 Toms Kaliber; den lades med
almindeligt Krudt og en Forladning af Guttapercha. Paa denne stilles
en Harpun, som alene Foyn har været saa heldig efter mangeaarige
og kostbare Experimenter at bringe op til en høj Grad af
Fuldkommenhed, saa at der nu ved dens Brug ikke er noget mere at
ønske. I Harpunens forreste Ende fastskrues en Granat, ladet med
5 Skaalpund Krudt. Bag denne ligge 4 stærke Vinger,
sammenslaaede som Sprinklerne i en Paraply. Mellem disse er der fæstet
et Glasrør med Sprængsats, saa at det brydes af og Granaten
exploderer, naar ved den første Bevægelse af den trufne Hval
Harpunens Vinger slaa ud. Harpunens Skaft er dobbelt, af meget sejgt
Jern, og har i sin bagre Ende en Ring, hvori der er fæstet en 5
Toms Kabel af bedste Sort Hamp, slagen saaledes, at den, uden at
briste, kan taale en Strækning af 37,000 Skaalpund eller næsten
det dobbelte af almindelige Skibstrosser. Kabelen løber paa et
Spil, der er saaledes konstrueret, at den med hele Dampmaskinens
Kraft kan af en eneste Mand hales ind eller fires ud øjeblikkeligt
efter Hvalens Bevægelser.

Man kan faa et svagt Begreb om Hvalens uhyre Kraft deraf,
at naar Harpunens Granat har exploderet i Dyrets Indre, det alligevel
undertiden formaar at slide selv disse stærke Kabler af, og det
uagtet Baaden følger Hvalens Bevægelser som et Blad paa Vandet.

Selve Skydningen fordrer en saadan Raskhed og Nøjagtighed,
at en god Hvalskytter er en liden Skat. Dog kan ogsaa den bedste
fejle, især i høj Sø, eller naar Maalet er en Finhval. Thi denne
viser sig ofte blot i Vandskorpen og er langt raskere i sine
Bevægelser og vildere end den federe og derfor mere dorske Blaahval,
endskjønt ogsaa denne er baade rask og overordentlig stærk. Man
maa vel vogte sig for at træffe Hvalen i eller ved Stjerten; thi da
bliver den bare med usvækket Kraft forspændt Baaden og trækker
denne med lynende Fart hjælpeløs frem gjennem de skummende
Bølger. En saadan Dyst maatte Foyn selv udstaa, da han engang
skjød fast en Blaahval ved Stjerten, og derpaa af Hvalen i tvende
Døgn i Storm og høj Sø droges omkring paa Havet. Han havde
blot behøvet at kappe Kabelen for at blive fri; men dertil var han
for stolt. Tilslut sprang Kabelen, idet man forsøgte at hale den
ind, og Gubben var klar til at gaa løs paa den næste Hval. Men
jeg tænker, at «den Rejse glemmer han aldrig».

Nu atter til vor Hval, som endnu dog ikke paa langt nær var
vor, og som vel neppe havde tænkt sig Muligheden af noget nærmere
Forhold til os.

Kanonen gjordes klar og ladedes, Harpunen sattes ind, og
Jagten begyndte.

Den var af spændende Interesse. Ofte kom vi lige ind paa
Hvalen, der tydeligvis ikke nærede nogen Frygt for os. Dette
være ikke sagt til dens Forklejnelse eller som Bevis paa Letsindighed
fra dens Side; thi den var næsten lige saa lang som vor Baad (eller
76 Fod mod 90) og meget bredere, og en stor Bredde ansees med
Føje som Bevis paa Kraft hos Hvalen.

Tilsidst var den dog paa passeligt Hold, og Skudet gik af.

Den omkring 4 Fod lange Harpun forsvandt øjeblikkelig i
Hvalens Indre og virkede pludselig lammende. Først troede vi alle,
at Dyret var dræbt med en Gang, hvilket temmelig ofte hænder.
Men paa en Gang bærer det i Vej mod Dybet med voldsom Fart.
Kabelen strækkes. Harpunen spænder sine Klør, og et dumpt
Knald siger os, at Granaten har exploderet inde i Hvalen. Endnu
en Gang standsede den, som truffen af Lynet.
Men nu begyndte den vilde Jagt. Rasende af Smerte sætter
Hvalen afsted hid og did, snart ned i Dybet, snart op i
Vandskorpen. Af den forspændte Leviathan rives vor Baad med frisk
Fart snart til den ene, saa til den anden Kant, saa at det fosser
over Bougen. Hver Mand paa sin Post meddeler sig ved Tegn, og
alle adlyde Anførerens mindste Vink. Man ser strax, hvor vante
de ere hver for sig og til at arbejde sammen, denne Kaptein og
hans fem Mand.

Det var en Strid paa Liv og Død mellem to bæltespændte
Havtrolde, og Sejeren syntes i Førstningen ikke at hælde til
vor Side.

Begge Kjæmper føre sine Farver højt vajende for Vinden.
Vor den sorte, hvirvlende Røg, som i mørke Masser fulgte vor Vej,
hvor vi droges hid og did paa Havet. Hvalens den røde, idet den
farvede Havet vidt omkring og sprøjtede høje Kaskader af Blod,
som tindrede lig et Regn af Rubiner i Aftensolens blege Straaler,
hver Gang den kom op paa Havfladen, medens Bougen viftede lig
en umaadelig Havørn med to brede, hvide Vinger af Skum.

Som et Vidne til vor Kamp stod nær os ved Havstranden et
vældigt, mørkt Fjeld med Skyer om sin Isse, taarnende sig op
blandt de nøgne, hist og her sneklædte Bjerge, som til alle Sider,
paa en nær, begrændsede Synskredsen. Ikke et eneste smilende
Træk fandtes i dette Billede, der saaledes var en passende Baggrund
for slig en Kamp mellem tvende af Havets Vidundere.

Omtrent en Time gik Kampen paa samme Maade, indtil Hvalens
Kræfter begyndte at aftage. Den begyndte bevidstløs at kaste sig
til Siden og kom undertiden farende op fra Dybet med en saadan
Fart, at hele Hovedet, eller omtrent Tredjedelen af Kroppen, saaes
over Vandet.

Nu først kunde der for os opstaa nogen egentlig Fare. Ved
femten Aars stadig Brug vare de allerede fra Begyndelsen af tynde
Plader i vor Baad blevne betydelig gnavede af Tidens Tand. Hvis
Hvalen med sin umaadelige vis inertiæ var kommen op fra Dybet
og havde truffet Baaden med sit Hoved, vilde den ganske vist have
stødt Hul i den. Det gjaldt derfor at holde skarpt Udkig og søge
at holde sig i vederbørlig Afstand.

Endnu en Stund, og den var saa svækket af Blodtab, at den
fra en udsat Baad af kunde dræbes med Landsestik. Ved Hjælp
af en stærk Næsegrime gjennem Hovedet og en Kjætting om den
vældige Stjert fæstedes Hvalen til Dampskibet og bugseredes saa
de sex Mil til Jeretiks Havn.

*

Nordmændenes Ishavsfarter.
<footnote>Morgenbladet (Kra.) for 16. Dec. 1871.</footnote>

*

Det er ikke mange Aar siden, at man med Navne som
Spitsbergen, Gillis Land, Beeren Ejland, Novaja Semlja, forbandt Begrebet
om taagede, af Is og Sne opfyldte, for Mennesker næsten
utilgjængelige Egne i det yderste Norden. Vistnok havde Spitsbergens
Vestkyst og en Del af dets Nordkyst tidligere i et Par Aarhundreder
været en aarlig Samlingsplads for store, især engelske og hollandske
Flaader, der her drev en storartet Hvalfangst; men Hvalerne
udryddedes eller forjagedes, og kun Erindringen blev tilbage om det
Liv, som engang rørte sig paa disse Steder. Hvalerne ere senere
ikke komne tilbage; men Fangst af andre værdifulde Dyr, om end
ringe i Sammenligning med den gamle Hvalfangst, har nu i en
Række af Aar bragt ikke faa mindre Fartøjer, navnlig fra det
nordlige Norge, om Sommeren op til de samme Kyster. Ved de
videnskabelige Expeditioner, som Svenskerne have foretaget til
Spitsbergen, er den største Del af denne Øgruppe bleven undersøgt,
og hvad der af disse Expeditioner er udrettet, er saa omfattende,
at hvad senere Expeditioner her have udført eller kunne udføre,
for en stor Del maa betragtes som Udfyldningsarbejder.
Videnskabelige Expeditioner til Spitsbergen have i de senere Aar ogsaa
været udførte af den første tyske Nordfart i 1868 med Jagten
«Grønland» eller, som den senere er omdøbt, «Germania», under
hvilken en Del af den søndre Ende af Hinlopen-Strædet undersøgtes,
af Tyskerne von Heuglin, den bekjendte Afrikarejsende, og Grev
Zeil, der Sommeren 1870 undersøgte Storfjorden og Stræderne
østenfor denne, og af Skotten Lamont, der aarlig med sin Dampyacht
«Diana» plejer at besejle Nordishavet. Ved alle disse Expeditioner
ere Kundskaberne om Spitsbergens østlige Øer udvidede.

Fra den lave Kyst, hvor Uralbjergene udsende sine sidste Aaser
mod Nord, skilt ved to Stræder, Jugor-Strædet og den Kariske
Port, og ved Waigats-Øen fra Fastlandet, strækker Novaja Semljas
store Dobbeltø sig i en Halvbue, der omslutter det Kariske Hav,
som mod Nord og Nordost udmunder i det Sibiriske Ishav og mod
Øst og Syd begrændses af Samojedernes Land, der atter mod Øst
begrændses af den Golf, hvori de store sibiriske Floder Ob og Jenisei
udmunde. Over denne Strækning havde man russiske Karter, der
for den sydlige Dels Vedkommende maatte ansees for gode, da de
for en stor Del støttede sig til de af Admiral Lütke i Aarene 1821
til 1824 udførte Undersøgelser. Den nordlige Del derimod var
mere ufuldkomment aflagt paa Kortet; saaledes manglede ganske en
lang Strækning af den nordlige Del af Novaja Semljas Kyst, der
hvor den støder til det Kariske Hav.

Novaja Semlja opdagedes af de hollandske Expeditioner, der
i Aarene 1594 til 1596 under Willem Barents’s Ledelse opsøgte
disse Egne. Den sidste Expedition endte med en sørgelig
Overvintring paa Nordostsiden af Novaja Semlja og Barents’s Død under
Hjemrejsen, der foregik i Baade nordenom Øen. Siden den Tid
har det Kariske Hav været anseet for temmelig utilgjængeligt og
har af den russiske Akademiker Baer faaet Tilnavnet «Europas
Iskjælder«. Russerne ere, som bekjendt, ikke dristige Søfolk, og
kun enkelte Fiskere vovede sig stundom om Sommeren ud paa
dette ubekjendte Hav. Fangstfartøjerne fra det nordlige Norge
begyndte imidlertid tildels at søge østefter, istedetfor til Spitsbergen,
og fandt i Isen vestenfor Novaja Semlja, omkring Øen Kalgujef, et
ret lønnende Fangstfelt. Stedse Stræbende mod Øst, udvidede de
Fangstfeltet til den Kariske Port og Waigats-Øen; men de russiske
Beretninger om den stærke Strøm, som stadig skulde sætte ind i
det Kariske Hav, og som kunde være en farlig Hindring mod
Tilbagerejsen, synes en Tid at have skræmt de norske Skippere fra
at søge ind i selve det Kariske Hav. Den første, som brød Isen,
var Kaptain Elling Karlsen fra Hammerfest, der tidligere havde
udført den før ikke udførte Bedrift at omsejle Spitsbergen; han var
den første, der vovede at sejle ind i det Kariske Hav. I Sommeren
1869 var der en hel Flaade af norske Fangstfartøjer inde i dette
Hav, og blandt disse var der et, ført af Kaptein Edv. Johannesen fra
Tromsø, der omsejlede næsten hele det Kariske Hav, og paa denne
Tur, hvor han berørte den hidtil ganske ukjendte Del af Novaja
Semljas Østkyst, fandt Havet seilbart i Juli og August Maaneder.
Hermed var Theorien om «Iskjælderen» omstyrtet og et vigtigt Led
føjet til vore Kundskaber om de arktiske Forhold.

Det næste Aar, 1870, blev det Kariske Hav gjennemsejlet paa
kryds og tvers af norske Fangstfartøjer. Edv. Johannesen udførte
dette Aar den første Omsejling af Novaja Semlja, idet han om
Høsten lagde Tilbagevejen fra det kariske Hav rundt om Novaja
Semljas Nordpynt, som han omsejlede uden at hindres af Is. Fra
dette Aar af optræder Spørgsmaalet om Kjendskaben til Forholdene
i disse Egne i et ganske nyt Lys. Ligesom Skibsførere fra det
sydlige Norges Byer allerede i en Række af Aar, efter Opfordring
fra det meteorologiske Institut, havde anstillet meteorologiske
Iagttagelser paa sine Rejser og indsendt samme til Institutet, saaledes
begyndte nu flere af Fangstskipperne fra Tromsø, i hvilken By
Sandsen for videnskabelige Undersøgelser i Ishavet siden de svenske
Expeditioner var vakt og næret, at udføre Iagttagelser over
forskjellige Forhold i de af dem berejste Have. Disse Iagttagelser,
der bleve indsendte til det meteorologiske Institut, bleve her
underkastede en videnskabelig Undersøgelse og senere i en til
Afbenyttelse fuldt færdig Form meddelte til Dr. Aug. Petermann i Gotha,
der efter dem udarbejdede nye Karter og Beskrivelser over Novaja
Semlja og det Kariske Hav.

Det Iagttagelses-Materiale, som de norske Ishavsfarere saaledes
have hjembragt, er ikke lidet og omfatter Gjenstande, der have
baade praktisk og videnskabeligt Værd. Naar man ser hen til, at
Expeditionernes Hoved-Øjemed er at gjøre Fangst, og at egentlige
Videnskabsmænd ikke have medfulgt noget af selve Fangstfartøjerne,
saa maa man skjænke den Flid, Interesse for Videnskaben og
Almenaand, som disse Skibsførere have vist, sin fulde Tak og
Anerkjendelse.

*

Fanterne.

<small>(Af <sp>Eilert Sund</sp>t.)</small><footnote>E. Sundt. Beretning om Fante- eller Landstrygerfolket i Norge. Kristiania
1850. S. 218.</footnote>

*

Fanternes hemmelige Sprog, deres Traditioner og Sæder, deres
Fysiognomi, alt vidner om, at de saakaldte Fantefølger eller
omstrejfende Familier egentlig have tilhørt to Stammer af Landstrygere,
to indbyrdes forskjellige Kaster, der i lange Tider have vidst at
holde sig i vore Bygder. Nu danne de derimod ikke længer
saadanne nogenlunde afsluttede Kaster, men ere for Størstedelen
sammensmeltede til et eneste Fantefolk.

Vistnok ved endnu enhver Fant at tale om Forskjellen mellem
Rommanier eller Storvandringer (Tatere) og Meltravere eller
Smaavandringer (Skøjere) med deres forskjellige Fantemaal og andre
Mærker; men han taler dog derom mere som om noget, han erindrer
fra tidligere Tider. Nu og da kan en Fant vel ogsaa forlyste sig
ved Sagnene om de blodige Slagsmaal, som i fordums Tid fandt
Sted mellem de indtil dødeligt Had fjendske Stammer; men disse
Sagn tjene kun til at vise Forskjellen mellem Før og Nu.

Thi før var det livligt i vore Udmarker, hvor Taterne og
Skøjerne, de vilde Asiatere og de europæiske Spidsbuber, mødtes.
Naar den hellige Nat med sin Dunkelhed og Fred havde sænket
sig over Dalen, over Husklyngen omkring Kirken, og Bønderne
hvilede efter Dagens Gjerning, drømte de neppe om det Liv, som
fandt Sted i Skoven oppe paa Aasen. Overalt er det tyst og stille
i Dalen; kun hist henne i Lien, hvor Maanen ikke naar frem med
sit Skin, pusle nogle Skøjerfolk; de maa vel flygte efter et
Indbrudstyveri eller Hesteran og sætte tilskovs. Men oppe i Skoven,
paa en aaben Plads, har et Taterfølge lejret sig. Endnu blusser
Baalet lystigt; thi Familien har nylig holdt sit Maaltid paa det deri
helstegte Faar. Ganske nær ved Baalet, under en svær Furu, hvor
et Teppe er anbragt som Telt, ligger en Oldemoder, vel tilpakket
med Fjærdyner og Renfælde; halv skjult under hendes Klæder
ligger en styg, ragget Hund, som allerede begynder at snøfte. Paa
den anden Side af Ilden steller en ung Romni med sit Barn; til
Vinteren skal Barnet puttes i en Pose og forvares vel under
Renfældene i Slæden hos Oldemoderen; men nu om Sommeren har
det, temmelig fast indsnøret, maattet bæres paa Moderens Ryg og
strækker nu med Velbehag de stivnede Lemmer mod det varmende,
blussende Baal. Nær hos sidder et Par Karfolk og søge at forenes
om Delingen af Udbyttet ved den sidste bedragerske Hestehandel;
de ere nok nær ved at blive Uvenner, siden deres Blikke og
Ansigtsmuskler spille saa vildt, lig Flammerne mellem de sorte Brande.
Hen under en Busk sidder en Gut og en Jente og gantes, og lidt
længere borte høres et Par Heste at ryste sig og vrinske; de have
vel ogsaa havt en lang og besværlig Marsch den Dag, med
Kløvsadler og Bylter. En Smaagut rager fornøjet i Ilden, og lidt
derfra ligger en stor Mand med Hovedet indsvøbt i et mørkt Klæde,
som han om Dagen bærer løst kastet over Skuldrene som et Draperi.
Det hører til disse Orientaleres Naturel, at de, mætte og vel
forsynede, kunne se saa inderlig dorske ud, og endda i næste Øjeblik,
ved mindste Lyd eller Varsel, springe op som en Kat; men denne
Tater sover nok med vaagent Øre, siden hans Haand endnu kraftigt
omslutter Messinghaandtaget paa Midten af den med glindsende
Dopsko prydede Tjukni. Og nu gjøer Hunden! Pludselig er alt i
Bevægelse! Der kommer Folk tilsyne mellem Træerne. Er det
en Muskro med sin Trop Buroar? Aa nej, det skjønnes snart, at
det er bare Dustus-Mangare, og de raabes temmelig haanligt an.
Men disse ere talrige og have mellem sig en bekjendt Slagsbroder
af Flintian- eller Griffenfeldt-Følget; de svare trodsigt og ville just
ikke flygte. Nu begynder en Scene! Med hæse Skrig svinger den
gamle Hex sin Stav i Luften, og ved det første Glimt af Kniven,
ved det første Slag af Fægtestaven forberede Taternes Kvinder sig
med Hyl til at istemme Kampsangen. Mændenes Kampmod
opflammes til Raseri; selv Kvinderne smittes deraf; Ungerne skrige,
og Hundene tude. Medens Fægtestaven svinges som Hjul og
uddeler vægtige Slag, som Smaavandringernes eller Meltravernes Kniv
kun slet kan afbøde, ryge Kvinderne sammen og drages i Haar,
skjønt de nysankomne endnu ikke have faaet tage Spædbørnene
af Ryggen og lægge dem tilside. Hvilken rasende Kamp!
Opmuntrende Stridsraab og forfærdeligt Vræl, Eder og Forbandelser
opfylde Luften og overdøve de Saaredes Stønnen. Nogle Øjeblikkes
Fægten og Skjæren, Bryden og Riven — og det er vel de blege
Meltravere, som maa vige Pladsen for de sorte Rommanier; de
flygte med forrevne Klæder og blodige Saar og efterlade kanske
en Kammerat med braadden Pande, den bedste Slagsbroder, som
de Dagen efter maa lure sig til at grave i Jorden, medens
Drabsmanden praler af sin Kraft, men vel ogsaa finder det raadeligst at
flygte til Sverige.

Fortællinger om saadanne Kampscener have, som sagt,
forplantet sig lige til Nutiden og vidne om det Nationalhad, som
engang herskede mellem de to Fantestammer. Og dette Nationalhad
er et interessant Træk. Det falder vistnok ikke let, fra vort
Standpunkt at se, hvad Fortrin det ene af disse to usle Partier kunde
have at tillægge sig fremfor det andet; men at det alligevel var
saa, det viser, at selv i denne i Forhold til andre Mennesker i
Landet saa aldeles æreløse Kreds har dog en vis naturlig
Æresfølelse formaaet at gjøre sig gjældende. Tateren holdt sig for god
til at deltage i Skøjerens Rapserier, og denne vilde ikke bekvemme
sig til at gaa Tateren tilhaande i hans Hestedoktor-Forretninger;
for Stammens Æres Skyld nægtede enhver af dem sig den Fordel,
som saadant Kammeratskab kunde yde, og paatog sig heller de
idelige Slagsmaals Uro og Fare. Men nu er det ikke længere saa.
Ulykken var, sagde en Fant, at begge Stammer tilsidst sluttede
Fred paa den Maade, at ligesom Kongen delte Landet i Amter og
Fogderier, saa delte de Landet med Folk og Fæ mellem sig
saaledes, at Taterne skulde husere i Indlandet og Skøjerne kravle
sig frem langs med Kysterne; men i de fredelige og rolige Dage,
som da fulgte, forfaldt den gode gamle Skik og Orden, idet
Tatergutter giftede sig med Skøjerjenter, og Skøjere gik i Lære som
Hestedrenge hos Taterne osv. Den sande Ulykke var nok den,
at de forvildede Fanters Energi slappedes i samme Mon, som
Øvrigheden og andre Folk i Landet behandlede dem med større
Sindighed og Mildhed, og at Brændevinets onde Magt fuldendte
Udviklingen af alt det Vederstyggelige, som allerede før laa i Fanternes
Sæder, og ødelagde det sidste Anlæg til Dyd hos dem.

Tidligere dannede Fantestammerne mere bestemt afsluttede
Kaster, der med al sin lovløse Færd dog sig imellem agtede visse
Love. fulgte visse Grundsætninger, som satte en Skranke for den
yderligste Demoralisation og endog spredte en vis Interesse over
det sælsomme, mystiske Fanteliv. Nu findes der kun svage Spor
deraf, idet Fanterne mest ere sammenblandede i et karakterløst,
vederstyggeligt Pak, som, selv i sit indbyrdes Forhold uden Følelse
for Ære og Skam, har overgivet sig til en dyrisk Raahed,
Uterlighed og Ryggesløshed, der ingen Grændser kjender. Det hele
Fantevæsen er som en giftig Urt, der engang florerede med brogede
Farver og vel vakte Nysgjerrighedens flygtige Undren; nu udstrør
den sine giftige Frø og tvinger til større Opmærksomhed.

Hvorledes skal jeg uden Anstød skildre den Usædelighed, som
gaar i Svang her? Almuen fortæller, Fanter selv tilstaa, og officielle
Indberetninger bekræfte, at der alt som tiest sees Fanter, som, lig
tyrkiske Paschaer, føre med sig et Harem af 2—3 Fruentimmer,
hvilke da efter Herrens Luner maa skiftes til at udføre en
Tjenestepiges Forretning og nyde Hustruens Rang. Saadanne Kvinder kunne
ogsaa med eller mod deres Vilje byttes bort mod andre, hvis større
eller mindre Elskværdighed da maa erstattes med f. Ex. en Slurk
Brændevin eller nogle Ruller Tobak. Saa stor kan ogsaa den
Skjønnes Ynde være, at en hidsig Elsker med Magt, med Knivstik
og Slag, søger at tiltvinge sig hendes Besiddelse. Fanter have
fortalt mig Historier om en saadan Scene, hvor den Fornærmede skal
være bleven liggende død paa Pletten, og en Fant har fortalt mig,
at han skyndsomst forlod baade Kjæreste og den Hest, han havde
faaet i Medgift med hende, da han paa en Markedsplads fik høre,
at en bekjendt Slagsbroder, der tidligere havde ejet hende, men en
Tid havde siddet indespærret i en Strafanstalt, nu var paa fri Fod
og paa Sporet efter hende. Det er meget sædvanligt, at
Fantekvinder paa 30—40 Aar fortælle, og det uden Sky, om 4—5
«Mænd», som de have fulgt et Par Aar hver, og fra hvem de paa
forskjellige Maader ere blevne skilte. Ja, end større er vel
Frækheden hos Mændene, som paa Slutningen ikke vide Tal paa sine
flygtige Forbindelser af dette Slags, ofte en ny for hver Langrejse;
en Fant, som jeg kjender, har endogsaa foruden flere andre
Giftermaal, som han selv kaldte dem, turvis havt 2, om ikke 3 Søstre
til Kone.

Og disse skamløse Mennesker maa vor Almue huse; dette
Levnet, disse Forargelser maa den se og taale, helst den enfoldigere og
ringere Almue, som ikke har Mandemod og Folkestyrke til at jage
Pakket bort. I fordums Dage, da Folkets Enfoldighed og Overtro
var større, og Fanterne selv bedre erindrede Slægtens gamle Kneb
og Kunster, kunde de mere stilfærdigt liste sig omkring og med
søde Ord og gode Løfter, med sin Troldoms- og Spaadomsgave,
skaffe sig hvad de behøvede, og det i Overflod. Nu derimod maa
de mere og mere tvinge sig frem med Trudsler og Vold. De gaa
som Røvere i Landet.

Og hvilke Tog disse Fanter foretage! Der er endog en vis
Regelmæssighed i deres Strejferier. Undertiden gjøre de vel
usædvanligt lange Ture, saaledes som en ung Fant fortalte mig, at han
i Følge med sin Fader var rejst fra Bergen over Stavanger og
Kristiania til Gøteborg, over Stockholm til Piteå, saa over
Jæmtelandsvejen tilbage til Trondhjem og Bergen. Andre Fanter komme efter
lang Fraværelse hjem med Fortællinger om at have været langt
inde i Rusland. Men dette er Undtagelser. Der er en vis
Regelmæssighed i Fanternes Rejser, saaledes at Almuen jevnlig
sammenligner dem med Trækfugle, der komme og forsvinde efter visse
Naturlove. Egentlig skal der være — eller have været; thi i de
allersidste Aaringer er der nok indtraadt adskillig Forstyrrelse i den
gamle Orden — tre store Fantedistrikter i Landet. I Akerhus Stift
skulle «Østvandringerne» sværme om mellem Kongsvinger og Skien;
fra Skien af til ind i Bergens Stift stryge «Vestvandringerne» nok
endnu saa temmelig jevnt frem og tilbage. Mest nøjagtig have dog
Fanterne i det Trondhjemske kunnet vedligeholde sin gamle
Ekonomi; ved Slutningen af Vinterføret komme disse «Storvandringer»
kjørende ned fra Dalene til Oserne og Strandstederne; her sætte
de Hestene ind hos sine Venner, faa sig Baade og flakke saa ind
og ud Fjordene fra Romsdalen af og stundom helt op i Finmarken;
om Høsten komme de tilbage igjen med velladede Baade, med Uld
i Vaagevis og Dun i Pundevis og andre gode Ting, og med sine
Heste og Slæder fare de da atter storsnudede op og ned gjennem
Dalførerne paa begge Sider af Kjølen og Dovre. Det kan ogsaa
hænde, at et og andet Følge ligesom til Afvexling tilbringer en
Sommer inde i Landet og mest oppe paa Fjeldene ved Fiskevandene
og Sætrene; de skulle her vise sig som mærkværdigt heldige Fiskere,
og Sæterpigerne maa vel ogsaa betale dem adskillig Tribut. Kort,
de indrette det saaledes, at der neppe er nogen Afdal eller
Fjordbund saa skjult og afsides beliggende, at den jo nu og da, mere
eller mindre regelmæssigt, faar Besøg af disse sælsomme Gjæster.

Men man følge Fantefølgerne ind i Husene for at se det
Overmaal af Brutalitet og Vold, hvormed de forstyrre Folkets Fred!
I Værdalen, netop paa det Punkt, hvor Jæmtelandsvejen bøjer af
fra Landevejen langs Trondhjemsfjorden, ligger en pyntelig
Husmandsstue. Der, tænkte jeg, maa man have god Anledning til at
betragte «Vandringernes» Færd, og jeg bedrog mig ikke.
Husmanden fortalte, hans Kone fuldstænddiggjorde og nogle
tilstedeværende Naboer bekræftede følgende Historie. En Aften sent —
det var tidligt om Vaaren, strax efter Levanger Marked —
dundrede det paa Døren; denne aabnedes naturligvis i største Skynding
af de af sin dybe Søvn opvaagnede Beboere, og et Fantefølge paa
to Mænd og en Kvinde bad og fordrede og truede og tiltvang sig
Indgang og Natteherberge. Husfolket havde intet andet at gjøre
herved end at holde sig vaagne og give Agt. Indholdet af en
Brændevinsflaske drev snart Vildheden hos de Fremmede til det
Højeste, og begge Karfolkene røg op i Slagsmaal. Husbonden
kunde ikke stagge dem; alting, baade levende og dødt, maatte vige
for deres Spark og Tag. Tilsidst satte Manden sin Kone og sine
Børn ind i et Sidekammer, skjød en Seng foran Døren og løb saa
— man forestille sig, hvorledes Angst og Harme har bevinget hans
Skridt! — efter «Kongen», Bygdevægteren, der boede et godt
Stykke Vej borte. Tilbagekommen med denne finder han blandt
andet Stuedøren knust og et stort Væggeskab væltet overende, den
ene Fant liggende som død paa Gulvet og den anden vanvittigt
dandsende og hujende og trampende paa sin Kammerats Bryst.
Hvad var der nu at gjøre? Husmanden med Bygdevægteren maatte
holde Vagt, til det gryede ad Dag. Da gik Vægteren til
Lensmanden, for at faa hans Hjælp og Trøst, men kom tilbage med
det Raad, at saasom de Fremmede ikke havde gjort Vold paa
Menneskene i Huset, var det bedst at lade dem gaa, og med det
Tillæg, at dersom de kunde og vilde erstatte Skaden paa Døren og
paa Kopperne i Skabet, saa var det vel. Nu ja, den døde Fant
var bleven levende igjen, den rasende kommen til sin Samling; de
hørte med Rolighed paa Forligsvilkaarene; de betalte et Par Daler,
de efter Markedsturen havde hos sig, og fik dermed rejse.

Læseren studser vel over denne Udgang paa Sagen; men det
gjorde hine Fanter neppe. Der er en Besynderlighed ved vore
Retsforhold, saa Fanterne nøje have mærket sig. Dersom en
Usling stjæler saa meget som et Par gamle Strømper eller betler om
et Stykke Mad, saa er en Angivelse herom nok til at sætte det
hele Justitspersonale i Bevægelse for at gribe, arrestere, forhøre,
domfælde, straffe Synderen; Angiveren behøver kun at møde til
Thinge og afgive sit Vidnesbyrd, og forresten gaar den hele Sag
som af sig selv. Men naar en Slagsbroder af en Fant, med et stygt
Slæng af Kvinder og Børn, ved Dag eller ved Nat kommer til en
Gaard, tiltvinger sig Husly, bemægtiger sig alle Rum med samt
Sengene i dem, begynder Klammeri og fylder Huset med den
fæleste Ufred, hvad saa? Saa kan Husbonden hente Lensmanden
eller hans Dreng for at holde en Udkastelsesforretning. Men nu
bor Lensmanden kanske en Mils Vej borte eller to. Og om end
Politiet kommer i betids? Har Fanten under Larmen tilføjet noget
Menneske legemlig Molest, saa er det en Justitsforbrydelse, som kan
foranledige offentlig Paatale; men har han kun ødelagt Borde og
Stole, saa er det en privat Sag mellem Ejeren og Fornærmeren,
der kan sagsøges til Pengeerstatning, — en Erstatning, som Fantens
fattige Bylter ikke engang give Haab om at erholde. Men derfor
er der flere og ganske forfærdelige Exempler paa saadanne
Forstyrrelser af Husfreden. I et Tilfælde reves Kakkelovnen ned, saa
Husfolket maatte skynde sig at opsamle de luende Brande; i et
andet væltedes Vuggen med det sovende Barn ind i en Dynge af
Stole og Bænke. Det første Tilfælde berettedes mig omstændeligt
af en Lensmand, det andet af en Fant, og denne tilføjede, at
Fanterne bruge med Forsæt at yppe Klammeri indbyrdes og gjøre
saadan Støj, for at deres Kvinder under Forstyrrelsen ubemærket
skulle kunne raspe til sig en Sølvske eller nogle Klæder; «naar
Husets Folk bagefter bemærke Tyveriet, anse de det for en ringe
Ting mod den Forskrækkelse, de maatte udstaa, og ere bare glade
over at være blevne Gjæsterne kvit.» Aller betænkeligst er dog
Fanternes Færd, naar de flakke om paa Fjordene og mellem Øerne.
De indrette sine Ture saaledes, at de komme over Hytterne, naar
de vide, at Mandfolkene ligge ude paa Fiskeværene, og bare
Kvinder og Børn ere hjemme. Da kan det træffe, at 3—4 Baadslag
lægge iland ved en enligt liggende Bolig i en Indvig med lang Vej
til Naboer paa alle Sider. Da er det, som om Fienden var i
Landet.

Hvad er nu retfærdigere end Harmen over disse Ugjerninger,
end Foragten for dette ryggesløse Pak? Jo, Smerten over den
Elendighed, der som en Forbandelse hviler over denne Slægt.
Jeg ved det vel, at den Jammer og Nød, der indesluttes i de faa
og smaa Fantefølger, er som intet at agte imod den Armodens og
Vankundighedens og Usædelighedens Ulykke, som hviler over en
langt talrigere Mængde af Lidende i de lavere Klasser i Samfundet,
der mere og mere og med største Ret vinde Menneskevennens
Deltagelse, lægge Beslag paa Lovgiverens, paa den Styrendes, ja paa
hver tænkende Medborgers Opmærksomhed. Men jo mere
uværdigt og foragteligt Fanternes Liv er, jo snarere man derfor er til
at vende sit Blik bort fra dem, desto mere skrigende træder ogsaa
deres Elendighed os imøde. Den vil tvinge os til at lade Uviljen
Dg Foragten fare og give Medlidenheden Rum.

For et Par Aar siden anholdtes et lidet Fantefølge i Lesje,
øverst oppe i Gudbrandsdalen; Fanterne sade arresterede en længere
Stund, straffedes saa som Løsgjængere og bleve derefter løsladte.
Blege og afkræftede af Fængselsluften og Vand- og Brødstraffen
begave de sig dog strax paa Vejen ud af Bygden og det op over
den Hej, som fører til Sunddalen i Trondhjems Stift, en af de
vildeste Fjeldtrakter i Landet, som kun bør befares ved høj
Sommertid, og nu var det senhøstes. Uvejr kom over dem; et
Kvindemenneske i Følget udmattedes, segnede og døde; det øvrige Følge
fortsatte sin Gang; men den Afdødes Søn, en liden Gut, som var
med, fandt Vejen tilbage til Bygden og fortalte med Graad, hvor
Liget laa. Om dette Fruentimmer var det under Retsforhørene
bleven oplyst, at hun endnu ikke havde annammet den kristne Daab;
derfor var hun nu ogsaa bleven forpasset til sit Hjemsted, etsteds i
Trondhjems Stift, hvor der skulde drages Omsorg for hendes
Undervisning i Kristendom. Et Hedningemenneske altsaa var det,
som her vansmægtede. Man nævne mig en større Jammer end den,
hvori denne Sjæl udaandede sit sidste Suk! Maaske stred hun ikke
nogen voldsom Fortvivlelsens Strid; vel muligt, at hun i sin Mathed
ikke følte Dødens Bitterhed; vi kunne forestille os, at hun formedelst
Vankundighed og slette Sæder, i et langt Livs aandelige Død, var
bleven saaledes sløvet, at hun selv i den alvorsfulde Time ikke ret
fattede Betydningen af Liv og af Død og af Dom. Men om det
end var saa, ja netop fordi det rimeligvis var saa, spørger jeg atter:
Ved man nogen større Jammer at nævne?

*

Det udflyttede Norge.

I.<footnote>Af Bladet «Skandinaven» (Chicago), Jan. 1867.</footnote>

I Aaret 1821 rejste en Mand ved Navn Eleng Perssen fra
Stavanger Amt over Gøteborg til Amerika og kom, efter tre Aars
Ophold, i 1824 tilbage til Norge. Hans Beretninger om Amerika
vakte snart hos Andre Lysten til at prøve Lykken i den fjerne
Verdensdel, og allerede det næste Aar, 1825, dannedes paa
Stavangerkanten et Udvandringsselskab paa 53 Personer. De kjøbte en liden
Slup — der paastaaes, at det egentlig var en Hardangerjagt, ialtfald
var Fartøjet bygget i Hardanger — for 1800 Spd., hvilken de
lastede med Jern, for at afgaa til Newyork. En af Passagererne ved
Navn Lars Larsen skal have været den egentlige Rheder, men
Størstedelen af Passagererne saavelsom Kaptejn og Styrmand havde Andel
i Spekulationen.

De afgik paa Amerikas Frihedsdag, den 4de Juli, fra Stavanger
med den lille Slup, som kaldtes «Restaurationen». De passerede
Kanalen og kom efter nogle Dage ind i en Udhavn, Lisett, paa
den engelske Kyst; hvor de ankrede og laa over til næste Dag.
Der siges, at de begyndte at sælge Brændevin, som der var en
forbuden Vare, og da de derved udsatte sig for Fare, gik de i al
Hast atter tilsøs og styrede med det lille svage Fartøj ud paa det
store Verdenshav.

Hvad enten det nu var i den fejlagtige Tanke at træffe
Passatvinden eller af Skipperens Uvidenhed eller Modvind, nok er det,
de kom saa langt sydpaa som til Madeiraøerne. Her fandt de en
Tønde Madeiravin flydende paa Havet, som de halede til sig, og
begyndte at smage paa den gode Vin. Da hele Mandskabet, som
ventelig kunde være, blev meget beskjænket, kom Skibet drivende
som et Pestskib ind i Havnen, uden Kommando og uden at hejse
Flag. Der blev raabt til dem fra en Tysker, som laa paa Rheden,
at dersom de ikke vilde hilses af Fæstningens Kanoner, som alt
vare rettede mod dem, maatte de øjeblikkelig hejse Flag. En af
Passagererne fik omsider fat i Flaget og fik det hejset. Et Par af
Stedets Embedsmænd — formodentlig Toldbetjente — kom ombord
for at erkyndige sig om Sammenhængen. Der blev siden under
deres Ophold paa Madeira skjænket dem megen venskabelig
Opmærksomhed. Den amerikanske Konsul viste dem megen Forekommenhed,
forsynede Skibet med fornøden Proviant, og før Afrejsen gav han
hele Selskabet et Afskedsmaaltid. Det var en Thorsdag, de kom hertil,
og den næste Søndagsaften lettede de atter, og under Udsejlingen
fra Havnen gav Fæstningen dem en Æressalut.

I samfulde ti Uger kjæmpede det lille Fartøj med
Atlanterhavets Bølger under afvexlende Modvind og Storme. Det var
omtrent Kl. 10 en Søndags Formiddag, 14 Uger efterat de havde
forladt Stavanger, at de i Oktober Maaned naaede Newyork —
hvilket kan ansees for den længste Tid, noget norsk Skib har været
paa Overrejsen. I Newyork vakte det almindelig Forundring, at
de Norske havde vovet sig ud paa det vide Hav paa saa lidet et
Fartøj, noget, som hidtil var uhørt. Enten af en Misforstaaelse eller
fordi de ikke kjendte de amerikanske Bestemmelser, havde de et
større Antal Passagerer ombord, end Loven tillod, hvorfor der blev
lagt Arrest baade paa Skipperen og paa Skibet med Ladning. Men
i Betragtning af Skipperens Ubekjendtskab med de amerikanske
Love blev Arresten hævet, Skipperen slap fri, og Skib og Ladning
gaves Ejerne tilbage. De tabte dog betydelig ved sammes Salg,
som ikke indbragte dem mere end en 5—600 Dollars.

Ved Ankomsten til Newyork var Størstedelen af Selskabet
blottet næsten for alt, havde hverken Mad eller Penge. Da dette
rygtedes, strømmede Amerikanerne til Bryggen for at se dem, og
de gave dem Penge, saa de kunde kjøbe det Fornødne. Efter et
Par Dages Forløb vare de saa heldige at træffe en Landsmand,
som de kunde tale med, nemlig den før nævnte Eleng Perssen.
Han var selv Kvæker og henvendte sig derfor til Kvækerne — et
Folk, som Trængende aldrig forgjæves bede om Hjælp — og
samlede saameget for dem, at de kom indover Kanalen til Rochester.
<footnote>Et Brev af 20de Januar 1871 til Bladet «Fædrelandet og Emigranten» (La
Crosse, Wis.) fra en af »Restaurationens» forhenværende Passagerer, B. Harvik,
anfører, at det første norske Settlement var det i Town Kendal, Orlains Co., N. Y.,
tæt ved Ontario-Søen. «Efter en langvarig Rejse,» tilføjer Brevskriveren, «kom vi
alle lykkeligt til Newyork og gik derfra op til denne Plads i Skoven. Vi vare da
alle fattige, og ingen af os kunde tale Engelsk. Da vi vare komne hid, bleve de
fleste af os syge og mismodige. Skoven var stor, og det tog lang Tid, inden vi
kunde avle nok til at leve af. — — — Jeg maa tilstaa, at da vi først kom hertil,
saa syntes vi, at alt var galt, naar det ikke var som i Norge. Vi fandt dog snart
ud, at der ogsaa var noget godt hos dem, der dyrkede Gud paa en lidt anderledes
Maade end vi, og fandt, at Forskjellen ikke var saa stor endda.»</footnote>
Kaptejnen, Lars Olsen fra Stavanger, forblev i Newyork, Styrmanden,
Eriksen, rejste tilbage til Norge.

*

II.<footnote>Af en Artikel om «Udvandringens Aarsager» i Aftenbladet, 1864. Nr. 281, 282.</footnote>

Med Hensyn til Aarsagerne til den norske Udvandring til
Amerika er det noget, der viser sig af hele Udvandringens Gang,
at de ekonomiske Aarsager spille Hovedrollen. Udvandringen tog
sin Begyndelse i en Periode, der udmærkede sig ved flere Uaar, og
vi se fremdeles, at ethvert senere indtruffet Uaar kommer tilsyne i
de paafølgende Aars Udvandring. Norges ekonomiske Stilling er
ogsaa i flere Henseender uheldig. Dets naturlige Beskaffenhed
medfører, at Befolkningen maa bo meget adspredt, hvilket i høj Grad
vanskeliggjør en af de vigtigste Betingelser for ekonomisk Udvikling,
nemlig Arbejdets Deling. Transportomkostningerne maa i et saa
tyndt befolket Land som vort nødvendigvis blive dyre, selv om
ikke Fjeldene lagde Hindringer ivejen for lette
Kommunikationsmidler. Indbyggerne ere derfor altfor meget adskilte fra hinanden
og desuden for faatallige, til at Arbejdets Deling skal kunne naa
den Udvikling som i andre Lande. Disse Forhold forklare for en
Del Aarsagen til, at Udvandringen især foregaar fra vore
Fjeldbygder; det er nemlig disse, der ere værst stillede i omtalte
Henseende. Samme Aarsag giver sig ogsaa tilkjende i Befolkningens
Omflytninger indenfor Norges egne Grændser; allerede forinden
Udvandringen til Amerika tog sin Begyndelse, udvandrede Fjeldbonden
til de lavere og mere befolkede Egne, og denne Bevægelse finder
endnu Sted. Medens derfor Landets Folkemængde i det Hele er
gaaet raskt fremad, har Folkemængden i Fjeldbygderne
sammenlignelsesvis staaet stille.

Vor Befolknings store Spredthed er ikke den eneste Hindring,
vi have at bekjæmpe. Jordbunden er ofte karrig, og den dyrkbare
Jords Udstrækning ubetydelig; Vejrligets Haardhed paafører vor
Landmand hvert Aar Udgifter, som i andre Lande spares, og
ødelægger i enkelte Aar en stor Del af hans Avl. Ogsaa i denne
Henseende er det Fjeldbygderne, hvor Forholdene stille sig
ugunstigst.

Til disse naturlige Vanskeligheder komme desuden kunstige:
Næringslovgivningen har været og er endnu temmelig ufri; den
Sætning, at enhver Mand har Ret til at vælge en Næringsvej,
gjælder kun tildels i det frie Norge; fra forrige Aarhundredes skjæve
ekonomiske Anskuelser have vi modtaget i Arv en Mængde
Indskrænkninger i Næringsfriheden, for hvilke vi endnu kun delvis
have frigjort os. Det maa dog bemærkes, at sidstnævnte Aarsag
ialtfald i den senere Tid ikke har været af megen Betydning for
Udvandringen.

En Omstændighed, der navnlig for Gaardbrugerklassen synes
at have tilskyndet ikke saa lidet til Udvandring, er den
Begunstigelse, Lovgivningen om Odels- og Aasædesretten giver den ældste
Søn; dette i Forbindelse med de høje Ejendomspriser, der ere en
Følge af den sparsomme Forekomst af dyrkbar Jord, gjør det dobbelt
vanskeligt for Massen af vor Landbefolkning at faa tilfredsstillet
Ønsket om at blive Selvejer, — dette saa kjære Ønske for den
norske Bonde.

Det er altsaa ikke at undres paa, at Amerika udøver en saa
stærk Tiltrækningskraft netop paa vort Folk; derover er nok af
frugtbar og rig Jord at faa for billig Pris, der ere
Kommunikationsmidlerne lette og ingen Indskrænkning i Næringsfriheden.

I Udvandringens første Periode var der endnu en særegen
Omstændighed, der vistnok bidrog adskilligt til at fylde Udvandrernes
Rækker. Antallet af arbejdsføre Mænd tiltog nemlig særdeles meget
netop i Aarene 1836—45. Folketællingerne vise, at der i 1835
var 82,809 Mænd i Alderen 20—30 Aar; i 1845 var Antallet ikke
mindre end 116,295, altsaa en Tilvæxt af omtrent 40 pCt. En saa
betydelig Forøgelse maatte medføre stor Konkurrence i alle
Retninger og en delvis Arbejdsløshed, hvilket naturligvis ikke kunde
andet end fremskynde Udvandringen.

I Forbindelse med ovennævnte ekonomiske Aarsager fortjener
det ogsaa at bemærkes, at den betydelige Lettelse i
Rejseomkostningerne, som skyldes vor Fragtfart paa Kanada, for en Del har
givet Anledning til den store Tilvæxt, Udvandringen har faaet
siden 1850.

Ekonomiske Aarsager ere imidlertid ikke den eneste Grund til
den norske Udvandring. Saaledes er det ikke tvivlsomt, at jo mange
ene og alene af Familiehensyn have draget over. De udvandrede
Medlemmer af en Familie søge gjerne af al Magt at overtale de
hjemmeblevne til at følge efter, og ere disse fattige, sende de dem
Penge til at bestride Rejseudgifterne med. — Ligesom i flere andre
Lande have ogsaa hos os religiøse Forholde havt nogen Del i
Udvandringen, ja det synes, som om religiøs Intolerance har givet
det første Stød til den. I sin Indberetning om den første
Udvandring fra Stavanger Amt — i Aarene 1836 og 1837 — opgiver
Amtmanden for dette Distrikt som nærmeste Foranledning Breve,
skrevne af enkelte for en 12—14 Aar tilbage fra Stavanger
udvandrede Personer, hvoraf idetmindste nogle vides at være Kvækere.
Naar man nu erindrer den Forfølgelse, for hvilken denne Sekt paa
den Tid var udsat fra det Offentliges Side, og som endog gik saa
vidt, at Kvækere bleve dømte til under daglig løbende Mulkt at
lade sine Børn døbe, at lade sig konfirmere, at opgrave de efter
deres Ritus jordfæstede Lig og lade dem begrave efter Statskirkens
Ritus, vil det ikke findes urimeligt at antage denne Intolerance for
at have foraarsaget hine Kvækeres Udvandring i Aarene 1823—25.
Selve den Omstændighed, at Udvandringen tog sin Begyndelse i
Stavanger Amt, taler for den her fremsatte Mening; thi i dette
Amt — og alene der — var der en hel Del Kvækere. Ogsaa
senere have religiøse Forhold havt en liden Del i Udvandringen;
dette er saaledes Tilfældet med Udvandringen fra Tromsø Stift i
de sidste Aar; de fleste vare nemlig Dissentere fra Maalselven og
Bardodalen. I denne Forbindelse kan ogsaa Mormonernes
Udvandring erindres.

Som en af Aarsagerne til Udvandringen fortjener ogsaa at
mærkes en hos vor Almue temmelig dybt rodfæstet Utilfredshed
med og Mistro til Embedsstanden. Denne Mistro skriver sig fra
de mange slette Embedsmænd, der især i den danske Tid, men vel
ogsaa senere, have udpresset vor Almue ved ulovlig Sportulering
og paa mange andre Maader. Hvor dybt rodfæstet den har været,
sees bedst deraf, at den endnu sidder igjen i flere Egne og i en
sørgelig Grad hindrer Samvirken mellem Embedsmænd og Folket.

*

III.

<small>(Af P. <sp>Henrichse</sp>n.)</small><footnote>Af en Artikel «Om det norske Nybyggerliv i Amerika»
i Tidsskriftet «Norden», B. V., Kra. 1868, S. 345.</footnote>

Som bekjendt er det omtrent 30 Aar, siden Udvandringen fra
Norge i nogen betydelig Grad begyndte. I den Tid vare Staterne
Wisconsin, Jowa og Minnesota, som nu hovedsagelig ere de Norskes
Hjem, næsten ubeboede, øde Egne og kun hist og her betraadte
af de halvnøgne Indianere og deres Vildt. De første Udvandrere
fandt saaledes sit Opholdsted fornemmelig i den nordlige Del af
Illinois, i Syd og Vest for den dengang lille By Chicago. Det var
først imellem Aarene 1840 og 1845, at Udvandringen til Wisconsin
begyndte, og de Fordele, som dette Land kunde byde Indvandreren,
trak strax derhen flere af de i Illinois allerede bosatte. Saaledes
skede det, at der næsten paa en Gang dannedes norske Kolonier
eller Settlementer paa flere langt fra hinanden liggende Steder,
saasom i Cowntyerne Rock, Walworth, Dane, Racine, Milwaukee
og flere baade i Nord og i Vest. Allerede omkring Aaret 1850
begyndte Nordmændene i betydeligt Antal at drage over
Mississippifloden og paa samme Maade der at danne Settlementer. De Norske
synes at have havt den Opgave at holde sig paa Civilisationens
Forposter; thi allerede for flere Aar siden have de dannet Kolonier
i Kansas, Nebraska og i andre af Vestens Egne, for ikke at tale
om de Faa, som, lokkede af den store Profet Brigham Young eller
det glindsende Metal, have draget over de store Sletter til
Saltsøstaden og Kalifornien. De Fleste have dog vendt tilbage, hine
mere lykkelige over at have bevaret Livet end disse over deres
erhvervede, tildels betydelige Formue.

Ved sin Ankomst befinder den udvandrede Nordmand sig oftest
uden Midler og ganske fremmed, ikke alene for Landets Natur og
Beskaffenhed, men ogsaa ofte for de Mennesker, som før have bosat
sig og findes spredte ad hist og her. Hos en af disse søger han
da midlertidig Ophold og Fortjeneste, indtil han har erhvervet sig
nok til at kjøbe sig et Par Kjør, Oxer, Vogne og adskillige andre
Fornødenheder til at begynde sit Jordbrug med. Naar han nu er
kommen saa vidt, at han skal kjøbe Land og faa egen Gaard,
henvender han sig til Cowntyets Landudsalgs-Expedition, angiver det
Stykke, han har udseet sig, og faar derpaa sit Skjøde mod at betale den
af Regjeringen fastsatte Pris, nemlig 50 Dollars for 40 Akres. Dernæst
udvælger han sig Byggetomt og det Stykke af Ejendommen, som
med størst Lethed lader sig opbryde. Er dette Prærie, som oftest
er Tilfældet, behøver han kun at sætte fire eller sex Oxer for
Plogen, og af saadant Land kan han paa faa Dage opbryde nok
til at skaffe sig Føde for kommende Aar. Dette gjøres om Høsten
eller saa tidligt om Vaaren som muligt, for at Marken strax kan
blive tilsaaet med Hvede, der somoftest giver rige Fold i de første
Aar efter Landets Opdyrkning. Naar dette er gjort, har han Tid
til, af de om Vinteren dertil huggede Materialier at bygge sine
Gjærder om det opdyrkede Land samt noget af det Uopdyrkede
til Slaatteland. Forat Græsset desbedre kan gro og tillige mere
lettelig lade sig skjære, bruger man, saasnart Marken er bleven tør,
at afbrænde de store Masser af tørt Græs, som bedække de
uopdyrkede Prærier. Hans første Bolig er meget simpel og bestaar
oftest kun af en eneste Stue med en liden Kjælder og et Loft, der
kan tjene til Soveværelse. Inden Vinteren er over, maa han se til
at faa Tag over sine Kreaturer. Hans første Fjøs bliver forholdsvis
simpelt og bygges af Tømmer, tættes og tækkes med Straa, Torv
og hvadsomhelst Omstændighederne tilbyde. Saaledes skrider hans
Arbejde frem Aar efter Aar, og efter nogen Tid kan han, naar
han er arbejdsom og dygtig, have indrettet sig saa godt og
fuldstændigt, at han føler sig tilfreds og fornøjet i sit nye Hjem.
Landsmænd fra Fædrelandets mest forskjellige Egne bosætte sig rundt
om ham, og om faa Aar er der allerede dannet et lidet Samfund,
Bekjendtskaber stiftes, og Livet begynder at blive mere civiliseret.
Townshipet faar snart et saa stort Antal Beboere, at de almene
Interesser kræve en Kommuneforfatning eller Samfundsordning.
Orden og Sædelighed kræver Oplysning og Religion. Hvert
Township bliver ifølge Statens Love inddelt i forskjellige Skoledistrikter,
som hvert har et Skolehus, hvori Distriktets Børn og Ungdom
undervises — paa Engelsk — i de almindelige
Almueskolekundskaber. Skolen holdes omtrent fire Maaneder om Vinteren og tre
om Sommeren og understøttes dels af Staten, dels af Kommunen.
Nye Settlementer besøges nu og da af Præster andetstedsfra, og
Gudstjenesten holdes enten i Skolehuset eller i et af de bedre
private Huse, indtil Kommunen er istand til at bygge en Kirke og
understøtte egen Præst.

Udvandringen fra de ældre til de nye Settlementer er en af
de mest interessante saavelsom mest besværlige Epoker i
Nybyggernes Liv. Som før bemærket, er det Indvandrernes første
Bestræbelse at skaffe sig nogle Kjør, et Par Kjøreoxer og Vogn
samt at tjene sammen nogle Penge, forsaavidt han før ingen har.
Naar han efter nogle Aar har lagt sig til dette, kan det omliggende
Land imidlertid være bleven besat af andre Nationaliteter saavelsom
af hans mere formuende Landsmænd, saa at det bliver nødvendigt
for ham at drage langt mod Vesten, inden han finder passende
Land. Den mest storartede af den Slags Emigrationer var
Udvandringen fra Wisconsin til de første Settlementer i Jowa og
Minnesota. Jernbaner var der dengang kun faa af. Den eneste
Rejsemaade var saaledes at kjøre med Oxer. Denne Flytning foretoges
saa tidligt paa Sommeren, at der var Græs nok til at skaffe
Kreaturerne Føde paa Rejsen. Over de brede Vogne sattes høje
Træbøjler, der bedækkedes med et Træk af hvidt Lærred. Dette blev
Familiens Bekvemmelighed undervejs. Af saadanne Vogne var det
ikke sjeldent at se en Række af ti — tolv langsomt bevæge sig
henad Landevejen og en ikke ubetydelig Hob Kjør, Kalve og Faar
med deres Vogtere følgende efter. De forskjellige Familier, som
dels før, dels paa Rejsen vare blevne kjendte og Venner, dannede
nu Begyndelsen til nye Settlementer i Vesten paa samme Maade,
som før er skildret. Dette maa dog ikke forstaaes, som om det
er noget almindeligt, at Nybyggerlivets Ro forstyrres paa denne
Maade, da de allerfleste direkte tilflytte de Egne, hvor de siden
finde sit Hjem.

Hvilken Plads de Norske indtage i Samfundet og i sine
Medborgeres Agtelse, er et interessant Spørgsmaal. Forsaavidt de
alene betragtes som Fremmede og Udlændinger, staa de i
amerikanske Øjne i et lidt ufordelagtigt Lys. Amerikanerne ere vante
til at betragte Udlændinger som hørende til de fattige, raa, uvidende
og betrængte Samfundsklasser i Europa, der flygte fra deres
Hjemland, ikke alene for at erhverve sig Livets Udkomme, men ogsaa for
at løsrive sig fra Trykket af despotiske Regjeringer og Adelsvælde,
og for at nyde Frihed og uindskrænket Adgang til at skabe sin
egen Lykke og Fremtid. Tydske og Irske ere saa overvejende i
Antal, at naar der tales om Udlændinger — foreigners — mener
man overhovedet blot disse, efter hvem alle de øvrige bedømmes.
Naar man nævner en Tydsker, tænke Amerikanerne sig strax en
Handelsmand, Slagter, Kræmmer, Ølbrygger, Tobaksryger og tyk,
fed Drukkenbolt i Almindelighed. Begrebet Irlænder fremkalder
Forestillingen om en skidden, lappet, bister liden Figur, der med
Spade og Hakke paa Skulderen og en Brændevinsflaske i Haanden
stadig maaler Gadens Bredde eller falder omkuld paa sin Trillebør.
Det er kun i Vesten, at Nordmændene ere talrige nok til at kjendes
som en egen Race eller faa nogen særskilt Benævnelse. Om disse
høres der sjelden andet end en hæderlig Omtale ligeoverfor de før
nævnte. De ere næsten udelukkende Gaardbrugere eller
Haandværkere, og med deres sædvanlige Tilbageholdenhed tiltrække de
sig liden Opmærksomhed uden ved deres Arbejdsomhed og
Dygtighed. Man har neppe andet at udsætte paa dem, end at de for
sjelden vaske sig, og at de drikke sig fuld.

Hvilken politisk Betydning eller Indflydelse paa Staten og det
hele Folk de Norske i Amerika ville komme til at faa, beror
naturligvis paa deres og Amerikanernes gjensidige Forhold til og
Virkning paa hverandre. At Norskheden mere og mere vil
forsvinde og Nordmændene efterhaanden komme til at tabe deres
Ejendommelighed som Norske, derpaa kan vel ikke tvivles, men
hvor lang Tid der vil gaa med, førend dette sker, og hvad
Virkning det vil have paa Fremtidens Udvikling, kan ingen endnu sige.
Fra den amerikanske Regjerings Side er der nu ingen Hindring i
Vejen for, at Udlændinge kunne nyde alle Landets Goder og
uindskrænket Adgang til at høste Frugten af deres Arbejde i enhver
Retning. Enhver Næringskilde, enhver hæderlig Stilling er lige
saa tilgjængelig for en Nordmand som for en Amerikaner. Og
Politiken forøvrigt vil have aldeles den samme Virkning paa Norske
som paa Amerikanere, da Nordmændene dersteds ubetinget ere den
amerikanske Regjeringsform hengivne. At Nordmænd endnu ikke
ofte beklæde høje Embeder eller sidde i de politiske Højsæder, er
ikke forunderligt, da næsten alle de Indvandrede ere udannede og
den nye Generation endnu for ung. Det viser sig dog allerede nu,
at i Townshipet og endog i Cowntyets Anliggender have de Norske
lige saa stor politisk Vægt i Forhold til deres Tal som selve
Amerikanerne, og de vælges ikke sjelden til mindre Embeder.
Hvad de Norskes politiske Principer angaar, er det mærkværdigt,
at de, i denne Henseende forskjellige fra de Tydske og Irske, næsten
alle tilhøre det republikanske Parti og ivre for ubetinget Frihed
— man undtager rigtignok herfra en Del af Præsterne, som
theoretisk fornægte Friheden, medens de praktisk ere nødsagede til at
tjene den.

*

IV.

<small>(Af H. <sp>Preus</sp>s.)</small><footnote>H. Preuss, Syv Foredrag øver de kirkelige Forhold blandt
de Norske i Amerika. Kra. 1867. 8vo.</footnote>

Sin egentlige Begyndelse tog Udvandringen fra Norge til
Amerika i 1836, men det var først 20 Aar senere, at den begyndte
at antage et mere storartet Omfang. Ved Udgangen af 1867
anslog man Tallet af de egentlige Udvandrere til 120,000, hvortil
maa lægges de, som hver for sig have rejst over, mest fra Byerne,
og som især have nedsat sig i de større amerikanske Stæder; at
Antallet af disse ikke er saa ringe, kan man slutte deraf, at man i
det nysnævnte Aar anslog Tallet paa Nordmænd og Svensker alene
i Newyork til 30,000. Hvor stort Nordmændenes Antal i Amerika
for Øjeblikket er, kan ikke med Bestemthed opgives, men man
beregner det neppe for højt naar man nævner en Sum af over 300,000.
De første norske Kolonisationer i Amerika i den nyere Tid fandt
Sted ved Rochester, Newyork, og i Texas; senere har Udvandringen
gaaet til Vesten, først omkring Fox River, Illinois og den søndre
Del af Wisconsin, dernæst nordpaa gjennem Wisconsin lige til
Greenbay, Stewens Point og Trakten nord for St. Paul, Minnesota,
dernæst over den nordlige og en Smule af den mellemste Del at
Jowa og hele Minnesota, hinsides Alexandria i Douglas Co. og St.
Croix Co. i Nord samt Jackson Co. i Vest. I den senere Tid har
desuden, foruden enkelte smaa Settlementer i Kansas, Missouri,
Nebraska og Kalifornien, en stor Mængde Nordmænd slaaet sig ned
i Dacotah Territory, 5—600 engelske Mil vestenfor Mississippi.

Største Delen af de Nordmænd, der ikke have opgivet al
Berørelse med Kirken, tilhører nu de Menigheder, der have sluttet
sig sammen til den i 1853 grundlagte norsk-lutherske Synode. Ved
Synodens Stiftelse i det nævnte Aar talte den 7 Præster, der betjente
omkring 40 Menigheder; i 1867 havde den 38 Præster med omkring
200 Menigheder, hvoraf 160—170 have sluttet sig til Synoden.
Disse 200 Menigheder talte omkring 35,000 Medlemmer og et Antal
af antagelig i det Hele 70,000 Sjæle. I Gjennemsnit kom der
saaledes paa hver Præst 5—6 Menigheder med 2000 Sjæle. I
Virkeligheden have imidlertid nogle Præster lige op til 13—16
Menigheder at betjene.

Jo mere den norske Befolkning i Landet tiltog og Menighedernes
Antal og Størrelse voxede, desto føleligere blev Mangelen paa
Præster. Man henvendte sig Gang efter Gang til Norge, og fra
1848 til 1858 kom 14 theologiske Kandidater over, af hvilke 3
siden vendte tilbage til Norge. For at afhjælpe Mangelen paa
Præster besluttede Synoden endelig at oprette en egen højere
Læreanstalt; denne grundlagdes i 1861 og bærer Navnet «Det norske
Luther-College i Decorah». Den svarer nærmest til vore
Latingymnasier, og fra den gaa de Elever, der ville studere Theologi,
over til et af de tvende tydske theologiske Seminarier i St. Louis.

Hvad der især er ejendommeligt for den amerikanske Frikirke,
saadan som vi finde den blandt Nordmændene i de Forenede Stater,
er den stadige Vexelvirkning mellem Præst og Menighed, det Liv
og den Interesse, der følger af den sidstnævntes i videst mulige
Omfang udøvede Selvstyrelse. Der hvor Menighedernes Lægmænd
ikke blot have Ret, men stadig opfordres, ja ligesom af en
Selvopholdelsesdrift for Samfundstilværelsens Skyld nødsages til kirkelig
Selvvirksomhed, til umiddelbar Deltagelse i de særskilte
Menigheders som i hele Kirkesamfundets Anliggender og Styrelse, der
maa naturligvis en større kirkelig Interesse blive raadende, en mere
levende Menighedsbevidsthed gjøre sig gjældende, et rigere og stærkere
Menighedsliv udvikle sig. Der hvor en jevn og stadig Sam- og
Vexelvirken mellem Menighedens Tjenere og dens øvrige Lemmer
finder Sted, udvikler der sig ogsaa mellem begge et fortroligere,
inderligere Forhold. Det er især i tvende Henseender, at denne
klarere og stærkere Menighedsbevisthed og kirkelige Interesse
træder for Dagen. For det første er ethvert Menighedsmedlems
Forpligtelse til saavidt muligt at «prøve Aanderne, om de ere af
Gud,» inden de ældre, bedre betjente Menigheder kommen til
almindelig Anerkjendelse, og som Følge deraf beflitte ogsaa mange
af Menighedslemmerne sig paa at efterleve denne Formaning og at
blive mere og mere dygtige til at følge den. De ville ingenlunde
tage alt for godt, hvad det kan falde en Præst ind at prædike for
dem; de ville ikke gaa ind paa den Opfatning, at han alene bærer
Ansvaret, om han i Stedet for eller ved Siden af Guds Ord prædiker
sine egne Tanker, Menneskepaafund og Vildfarelse. Og dog er det
saa langt fra, at der inden Menighederne har vist sig nogen
almindelig Tendents til at misbruge denne Myndighed, at man snarere
maa give dem det Vidnesbyrd, at de undertiden have vist
Overbærenhed og Taalmodighed ligeoverfor Herskesyge og
Ufordragelighed fra Præstens Side, selv da, naar strengere Forholdsregler vel
kunde have været paa sin Plads. I Forbindelse hermed staar ogsaa
den Opmærksomhed og Bevægelse, som Stridigheder om et eller
andet Punkt i Læren vækker overalt i Kirkesamfundet. For det
andet aabenbarer Interessen for de kirkelige Anliggender sig i den
Beredvillighed, hvormed Menighederne i det Hele taget, uden nogen
ydre Trang eller noget Magtbud, tilvejebringe de for deres Bestaaen
nødvendige Pengemidler til Kirke, Præst og Skole, foruden til
Synodens Fællesanliggender.

Et af de sidste Aar udgjorde f. Ex. de frivillige Bidrag til
Synodens Fællesanliggender, især til Læreanstalten, 20—25,000
Dollars. Foruden disse Udgifter har hver Menighed naturligvis at
anskaffe, hvad der trænges til dens egen Præst, Kirke og Skole.
Vil man regne efter Antallet af hele Synodens Menighedslemmer,
kan det vel synes, som Beløbet af disse frivillige Bidrag i kirkelige
Øjemed ikke er synderlig stort. Men for selve de Bidragydende
er det i Virkeligheden ikke saa ringe. Man maa nemlig betænke,
at den store Mængde af Menighedslemmer tilhører den fattige
Almueklasse fra Norge, der vel for Størstedelen hverken har havt
Foranledning eller Raad til at yde saadanne frivillige Ofre i
kirkelige Øjemed. Komme de nu til Velstand, da maa de først ligesom
oplæres til at anvende noget af sin Overflod paa denne Maade.
Dette Arbejde tilfalder fornemmelig Præsten; han søger ogsaa at
udføre det, ikke alene paa de almindelige Menighedsmøder, ved at
bringe saadanne Sager paa Bane og indbyde til Sammenskud, men
ogsaa ved Besøg i Hjemmet og ved andre Sammenkomster maa
han benytte Tid og Lejlighed til at vække Interessen. Om Magt
eller Tvang kan der ved saadanne Lejligheder naturligvis ikke blive
Tale; paa den anden Side kan man dog heller ikke fra Gaven med
Sikkerhed slutte til Hjertelaget. Men naar man betænker,
hvormange Menigheder det er, der næsten ere præsteløse og kun nogle
faa Gange om Aaret blive betjente af norske Præster, og
hvormeget disse da have at udrette, vil man kunne forstaa, at der fra
saadanne Menigheder ikke kan gjøres Regning paa stor Hjælp, og
at i Virkeligheden de aarlige Bidrag, hvad mange enkelte Mænd
angaar, ingenlunde ere saa ubetydelige. Det aarlige Bidrag til
Synodens Fællesanliggender, som det enkelte Menighedslem har at
yde, varierer saaledes mellem 5 og 50 Dollars, hvorimod Bidragene
til Læreanstalten fra ikke saa faa er gaaet op til 100 Dollars og
mere. Undertiden, naar Forholdene ere trykkende, udsteder en
hel Menighed en Opfordring til de øvrige til med Iver og Villighed
at ile en fælles Sag til Hjælp og ofre sine Gaver.
<footnote>Ifølge den sidste Folketælling var Antallet af Personer, fødte i Norge og
bosatte i de Forenede Stater, den 1ste Juni 1870 tilsammen 114,000 (mod 44,000
1860 og 13,000 i 1850.) Af disse 114,000 vare 105,000 bosatte i fire af Staterne,
nemlig 40,000 i Wisconsin (mod 8600 i 1850), 36,000 i Minnesota, 18,000 i Jowa
(mod 360) og 12,000 i Illinois (mod 2,400). I Minnesota udgjorde Nordmændene
22 p. Ct. af den fremmede og 8 p. Ct. af den hele Befolkning, i Wisconsin
henholdsvis 11 og 4 p. Ct., i Jowa 8 ½ og 1 ½ p. Ct. og i Illinois 2 og ½ p. Ct.
Til Sammenligning kan nævnes, at Antallet af de Forenede Staters i Sverige fødte
Indvaanere i 1870 var 97,300, hvoraf 30,000 vare bosatte i Illinois, 10,800 i Jowa,
5,500 i Newyork og 2,800 i Wisconsin, samt Antallet af de i Danmark fødte 30,000,
hvoraf 5,200 i Wisconsin og 5000 i Utah.

Efter at den regelmæssige Udvandring fra Norge til de Forenede Stater i 1836
havde taget sin Begyndelse, omfattede den i de første syv Aar mellem 100 og 700
Personer aarlig. I 1843 steg Udvandrernes Antal pludselig til 1600, hvilket forblev
Maximum lige til 1849, da det lige pludselig steg til 4000. Fra dette Tidspunkt
vedblev Udvandringen at voxe, kun med en Afbrydelse under Borgerkrigen, efter
hvis Afslutning den imidlertid steg saa meget hurtigere. I Aarene 1866—70 var
den i Gjennemsnit 15,000 aarlig; i 1873 gik den dog igjen ned til 10,000, et Tal,
som den senere ikke har oversteget.

Den samlede Udvandring fra Norge — hvoraf en mindre Del er gaaet til Kanada,
til Ny-Holland og Ny-Seeland — udgjorde i Aarene:

<table o>
<td>1836 — 1845 .	.   <td r>6,200.
<td>1846 — 1855 .	.  <td r>32,270.
<td>1856 — 1865 .	.  <td r>33,350.
<td>1866 — 1870 .	.  <td r>75,335.
<td>1871 — 1875 .	.  <td r>46,838.
<td>1876 og 1877 .	.   <td r>8,155.
<td>              <td r>------------
<td>                  <td r>202,148.
</footnote>

*


STATISTISKE  NOTITSER.

*



I.

Medens 45 p. Ct. af Norges Overflade har en aarlig
<sp>Gjennemsnitstemperatur<sp> fra -2,<small>5</small>° (her som i det følgende Celsius) til
+2° og de øvrige 55 p. Ct. fra +2° til +7°, er den førstnævnte
Del af Landet kun beboet af 10 p. Ct., den sidstnævnte derimod af
90 p. Ct. af Landets samlede Befolkning.

Den aarlige Gjennemsnitstemperatur for Norge kan anslaaes til
+2,<small>5</small>°; hvorimod den aarlige Gjennemsnitstemperatur, beregnet i
Forhold til Beboernes Antal, kan anslaaes til +5° (+6° i Sverige
og +7,<small>2</small>° i Danmark).

Gjennemsnitstemperaturen i Kristiania er + 5,<small>16</small>°.

Den laveste Gjennemsnitstemperatur i Norge indtræffer i
Slutningen af Januar eller Begyndelsen af Februar, den højeste i
Slutningen af Juli eller Begyndelsen af August. I det Indre af Landet
indtræffe disse Maxima i Almindelighed tidligere end ved Kysterne.

I det Indre af Finmarken, i Egnen om Røros og derfra helt
nedover til Elverum kan Thermometeret om <sp>Vinteren</sp> synke til
-40°. Enkelte Aar kan denne skarpe Kulde naa endnu længere,
langs Glommen, lige til Solør. Langs Kysten, lige til bortenfor
Arendal, kan Vinterkulden gaa ned til -15°, paa de ydre Øer dog
aldrig lavere end til -10°. I Kristiania er Thermometeret undertiden
gaaet ned til -30°. Denne stærke Vinterkulde er dog aldrig af
nogen lang Varighed. I det Indre af Finmarken og fra Røros ned
over til Elverum kan den blive noget langvarigere, men længere
sydpaa varer den aldrig mere end nogle Dage. Paa Vestkysten,
ligefra den sydlige Del af Nordlands Amt indtil Lindesnæs, staar
Thermometeret sjelden i 24 Timer ad Gangen under Frysepunktet.
I det Indre af Landet, paa henved Halvdelen af Landets Overflade,
holder Temperaturen sig i henved 6 Maaneder under Frysepunktet,
i Finmarken og i Egnen ved Røros i henved 7 Maaneder.

For hele Landet er den gjennemsnitlige Temperatur i Juli
Maaned en Smule over +13°, beregnet efter Overfladen, og +14°,
beregnet efter Bebyggelsen.

Den stærkeste <sp>Sommervarme</sp> paa Vestkysten gaar sjelden
højere end til +25° samt i det Indre af Landet og paa Kysten
ved Skagerak til +28°. I den sydøstlige Del af Kristiania Stift,
i Egnen om Røros og i det Indre af Finmarken overstiger den
+30°. I Løbet af de sidste 40 Aar er Sommervarmen i Kristiania
tre Gange steget til +32°.

Modsætningen mellem <sp>Indlandsklimaet</sp> og <sp>Kystklimaet</sp>
fremtræder især ved en Undersøgelse af Temperaturens aarlige
Variationer paa de forskjellige Steder. Naar man paa et Kart
drager Linjer mellem alle de Steder, hvor Forskjellen mellem den
største Varme og den største Kulde er den samme, faar man et
System af Linjer, der, i det hele taget, følge den skandinaviske
Halvøs Kyster, og hvor de Linjer, der betegne de største Uligheder,
følge Halvøens Længdeaxe. Det er mellem Forbjerget Stat og
Hittern samt Lofoten, at man møder den mindste Ulighed, nemlig
12,<small>5</small>°. Uligheden af 15° strækker sig fra Lindesnæs over
Stavangerfjorden, Bømmelfjorden, Østerøen øst for Borgen, Ytre Sogn,
Nordfjord, Hevne, Ørlandet, Kysten af Helgeland og Salten,
Hindøen, Senjen og Kvalø. Linjen paa 17,<small>5</small>° gaar over Arendal,
Hardanger, Indre Sogn, Trondhjem, Namdalen, det Indre af
Helgeland og Salten, øst for Tromsø til Hammerfest. Herfra gaar
denne Linje mod Øst over Magerøen, Tanafjorden og
Varangerfjorden. Den Linje, der betegner en Forskjel paa 20°, gaar midt
over Kristianiafjorden, Domaas i Nordre Gudbrandsdalen, Finlierne
i Namdalen, følger Grændsen mod Sverige indtil Ofotenfjorden,
den ydre Del af Altenfjorden og bøjer derpaa mod Østsydøst.
Linjen paa 22,<small>5</small>° udgaaer fra et Stykke nordenfor Kristiania, over
Røros, Alten og bøjer derpaa mod Østsydøst.

De Landsdele, hvor disse Linjer løbe mest sammen, ere
Nordland og Finmarken. Det mest udprægede Indlandsklima
raader langs Kjølen og paa Dovrefjeldene, det mest udprægede
Kystklima fra Lindesnæs og til Lofoten.<footnote>O. J. Broch. Le Royaume de Norvège.
Chra. 1878. S. 139.</footnote>

*

II.

Norges <sp>Folkemængde</sp> udgjorde ved den sidste almindelige
Folketælling, i Begyndelsen af 1876, i Landdistrikterne 1,484,299
og i Byerne 332,938, tilsammen 1,817,237 Individer. Den var i
1665 ca. 450,000, i 1814 ca. 905,000. Ved Midten af 1878
beregnedes Folkemængden til 1,878,000. Fra 1866 til 1877 foregik
Folkemængdens Tilvæxt efter en uafbrudt stigende Maalestok, fra
0,<small>64</small> til 1,<small>39</small> P. Ct., og var i 1878 1,<small>34</small> p. Ct. Den <sp>Tilvæxt</sp>, der
fandt Sted i Aarene 1874—78, nemlig 1,<small>22</small> p. Ct. aarlig, svarer
nogenlunde til den aarlige Gjennemsnitstilvæxt siden 1814. Den
største Tilvæxt, som for noget Aar har været optegnet, var i 1859,
da Folkemængden forøgedes med 1,<small>75</small> p. Ct.; i 7 andre Aar siden
1814 har Tilvæxten været over 1,<small>5</small> p. Ct., og i 9 Aar mellem
1,<small>4</small> og 1,<small>5</small> p. Ct. Siden 1814 er Norges Folkemængde forøget
med ialt hen ved 1 Million Mennesker. I samme Tidsrum er Sveriges
Folkemængde voxet fra 2,435,000 til ca. 4,530,000, eller med
noget over 2 Millioner, og de Forenede Rigers samlede Folketal
saaledes fra 3,340,000 til 6,420,000 eller med 3,080,000 Mennesker.
<footnote>Norges off. Statistik, udg. i 1879, C. Nr. 1, S. IV.</footnote>

Ved Folketællingen i 1876 kom i <sp>Gjennemsnit</sp> 5,<small>7</small> Individ
paa hver Kv. Kilometer det hele Land over, og særligt i
Landdistrikterne 4,<small>7</small>. De <sp>tættest befolkede</sp> af Landdistrikterne vare
Jarlsberg med 46,<small>4</small>, Aker og Follo 41,<small>3</small>, Moss 24,<small>3</small>, Rakkestad 21,<small>3</small>,
Laurvik 16,<small>3</small>, Toten 16,<small>1</small>, Øvre Romerike 16 og Nordhordland med
15,<small>6</small>, medens det <sp>tyndest befolkede</sp> var Tanen med 0,<small>3</small>, ligesom
hele Finmarken i Gjennemsnit kun havde 0,<small>5</small> Indvaaner paa hver
Kv. Kilometer.

Med Hensyn til <sp>Nationalitetsforholdene</sp> fandtes der 7,594
Kvæner (hvoraf 1062 paa Finskogen i Solør), 15,718 Lapper
(hvoraf 1073 nomadiserende), 1089 Børn af Kvæner og Lapper samt
4,372 Børn af Norske og Kvæner eller Lapper. I Finmarkens og
Tromsø Amter udgjorde Kvænerne og Lapperne 28 p. Ct. af den
samlede Befolkning.

Antallet af <sp>dem, der ikke tilhørte den norske
Statskirke</sp>, var henved 6600, hvoraf 4800 tilhørende forskjellige
protestantiske Konfessioner, hovedsagelig Methodister, 820 Baptister,
542 Mormoner, 502 Romersk-Katholske, 432 Kvækere, 61
Græsk-Katholske, 34 Israeliter og 260, hvis Konfession ikke var Opgiven.

Af Landdistrikternes Befolkning vare 482,046 bosatte i
Distrikter, hvor Fiskerierne udgjøre den hovedsagelige Næringskilde,
341,582 hvor Jordbruget, 253,195 hvor Fædriften, 149,105 hvor
Skibsfarten, 141,682 hvor Skovdriften og 116,689 hvor Industrien
udgjør den hovedsagelige Næringskilde. I de Distrikter, hvor man
fornemmelig sysselsætter sig med Jordbrug og Fædrift, har
Folkemængden i det sidste Tiaar aftaget, medens den er bleven staaende
paa samme Standpunkt i Skovdriftsdistrikterne, saaledes at Tilvæxten
udelukkende falder paa de Egne, hvor Industrien, Fiskerierne og
Skibsfarten udgjør Hovednæringsvej, samt i Byerne. Det er navnlig
i disse sidste, at den har været stærk. Medens Byernes Befolkning
ved Begyndelsen af indeværende Aarhundrede kun udgjorde 9 p. Ct.,
var den i 1875 steget til 18,<small>3</small> p. Ct. af den samlede Befolkning.

<sp>Kristiania</sp>, der ved Aarhundredets Begyndelse talte ikke fuldt
9,000 og i 1875 77,000 Indvaanere, havde, efter den i Begyndelsen
af 1878 foretagne Grændseudvidelse, 106,780 Indvaanere, eller 5,<small>6</small>
p. Ct. af Landets samlede Folketal. De øvrige Byers
Folkemængde var ifølge Folketællingen af 1876: Bergen 34,384,
Trondhjem 22,597, Stavanger 20,370, Drammen 18,838, Kristianssand
12,137, Frederikshald 9,956, Frederiksstad 9,705, Laurvik 7,855,
Kristianssund 7,489, Aalesund 5,807, Horten 5,457, Skien 5,465,
Tromsø 5,454, Tønsberg 5,080, Kragerø 4,861 Moss 4,442,
Haugesund 4,424, Kongsberg 4,311, Arendal 4,112, Mandal 4,057,
Porsgrund 3,545, Sarpsborg 3,330, Østerrisør 2,635, Sandefjord 2,462,
Ekersund 2,415, Hamar 2,300, Brevik 2,269, Holmestrand 2,213,
Hammerfest 2,125, Drøbak 2,040, Grimstad 1,796, Vadsø 1,768,
Svelvik 1,739, Molde 1,717, Flekkefjord 1,694, Lillehammer 1,560,
Sandnæs 1,520, Farsund 1,511, Namsos 1,486, Bodø 1,484,
Tvedestrand 1,471, Stenkjær 1,467, Lillesand 1,426, Vardø 1,353,
Skudesnæshavn 1,327, Hønefos 1,135, Gjøvik 1,112, Langesund 1,060,
Levanger 965, Kongsvinger 932, Kopervik 852, Mosjøen 774, Soon
745, Sogndal 536, Aasgaardstrand 529, Florø 490, Stathelle 448
og Hølen 263.

<sp>Landdistrikternes</sp> Befolkning, angivet efter Amterne, var
paa samme Tid: Søndre Bergenhus 116,630, Hedemarken 116,413,
Kristians Amt 113,316, Romsdal 101,825, Nordland 101,321, Søndre
Trondhjem 94,217, Akerhus 92,574, Nordre Bergenhus 85,715,
Stavanger 82,720, Smaalenene 80,196, Nordre Trondhjem 77,971,
Buskerud 77,127, Bratsberg 66,338, Jarlsberg og Laurvik 63,809,
Nedenæs 63,699, Lister og Mandal 57,910, Tromsø 48,480 og
Finmarken 18,986 Indvaanere.

*

III.

I <sp>administrativ</sp> Henseende er Norge <sp>inddelt</sp> i 20 Amter,
disse igjen i 39 Kjøbstæder og 56 Fogderier, hvilke sidste indeslutte
22 Ladesteder. De 39 Kjøbstæder og 18 af Ladestederne danne 57
Bykommuner, medens Amternes Landdistrikter ere inddelte i 459
Herreder eller Formandskabsdistrikter. I <sp>gejstlig</sp> Henseende er
Landet delt i 6 Bispedømmer, 83 Provstier, 462 Præstegjæld, 895
Sogne. De gejstlige Embedsmænds Antal var i 1877 tilsammen 637,
altsaa 1 for 2,837 Indv. (i 1866: 520 eller i for 3,272 Indv.), og
deres samlede Indtægter ca. 2,175,000 Kr., altsaa i Gjennemsnit
for hver ca. 3,400 Kr. I <sp>judiciel</sp> Henseende er Landet med
Hensyn til civile og kriminelle Sager delt i 117 Underretskredse.
Underdomstolene ere Kristiania Byret, 38 Byfogedembeder og 78
Sorenskriverier. De sidstnævnte ere til Sagernes Behandling delte i 381
Thinglag. Fra Kristiania Byret kan appelleres umiddelbart til
Højesteret, fra de øvrige Underdomstole til en af de 5
Stiftsoverretter. I Sager angaaende gejstlige og Skoleforbrydelser er den
dømmende Myndighed i første Instants hos Provsteretten, bestaaende
af vedkommende Underdommer og Provst tilligemed 2 Sognepræster;
fra denne kan appelleres til Konsistorialretten. I militære Sager
udgjøre Krigsretterne første Instants, i Politisager Politiretterne i tre af
Landets Byer (Kristiania, Trondhjem og Kristianssand), forresten de
almindelige Underretter. Sidste Instants er den af 1 Justitiarius og
10 Assessorer bestaaende Højesteret, der i militære Sager tiltrædes
af 2 af Kongen tilforordnede Officerer. Anklagemyndigheden er,
foruden hos Regjeringen, henlagt i kriminelle Sager til Amtmanden,
ved gejstlige og Skoleforbrydelser til Biskopen, i militære Sager til
Brigadechefen, Fæstningskommandanten, Marinens Højstbefalende
eller den Højstbefalende paa et Togt, i Politisager til Politimesteren
eller Fogden, i Sager mod Statsraadets eller Højesterets Medlemmer
for Embedsforbrydelser til Odelstinget. I de sidstnævnte Sager
bestaaer Domstolen af Rigsretten, der dannes af Lagthingets 38 og
Højesterets 11 Medlemmer, med Ret for den Anklagede til at
forskyde en Tredjedel. I civile Sager maa i Regelen en Forligsprøve
være foregaaet, før Sagen kan komme for Retten. I denne
Hensigt er i enhver Bykommune og i ethvert Herred oprettet en
Forligelseskommission, bestaaende af 2 af de Stemmeberettigede valgte
Mænd. Paa samme Maade maa i Politisager, naar Straffen for
samme kun er Bøder, disse forud være Angjældende forelagte til
mindelig Vedtagelse. I <sp>medicinal</sp> Henseende er Landet delt i
142 Distrikter, i hvert af hvilke der er ansat en Distriktslæge.
Lægernes samlede Antal er c. 520. Der findes 73 Apotheker, 39
civile Hospitaler, 5 Spedalskehospitaler og 10 Sindssygeanstalter. Ved
Lov af 1860 er der i hver Kommune oprettet en
Sundhedskommission. Den øverste Bestyrelse af denne Forvaltningsgren er
henlagt til den i Indredepartementet ansatte Medicinalchef.

*

IV.

Endskjønt <sp>Jordbruget</sp> er Landets egentlige Modernæring, —
hvad ogsaa viser sig deri, at ifølge den sidste Folketælling udgjorde
det samlede Antal af dem, der leve hovedsagelig af Agerbrug og
Fædrift, 940,326 Personer (heraf 254,310 Familiefædre eller enlige
Mænd, hvoriblandt 95,826 Selvejere, 16,899 Forpagtere og 60,296
Husmænd) eller 65,5 p. Ct. af Landdistrikternes samlede Befolkning
— er dets Afkastning alligevel ikke tilstrækkelig til at tilfredsstille
Landets eget Behov. I højere Grad end i tidligere Perioder kan
Landet nu brødføde sig selv; men endnu maa dog ca. 40 p. Ct. af
Forbruget skaffes tilveie ved Indførsel fra Udlandet, medens ca. 60
p. Ct. avles inden selve Landet. I Femaaret 1871—75 havde
Indførselen af Kornvarer en gjennemsnitlig Værdi af noget over 32 ½
Mill. Kr., et Beløb, der i 1878 steg til 33 ¾ Mill. Kr., og hvori alene
Indførelsen af Rug repræsenterede nær 20 Mill. Kr. Udførselen,
hovedsagelig bestaaende i Havre, havde i det nys nævnte Femaar
havt en gjennemsnitlig aarlig Værdi af 924,000 Kr. og sank i 1878
til 559,000 Kr. Aarsagen til det herved betegnede Forhold ligger
væsentlig i, at saa ringe en Del af Landets Areal er skikket til
Opdyrkning — af Norges hele Fladeindhold, 2,482 norske
Kvadratmil, regnes Agerarealet kun at udgjøre ca. 20 Kv. M. og Englandet
ca. 70 Kv. M. — samt i at, som Følge heraf, i nogle Landsdele
anden Sysselsættelse, fornemmelig med Fiskeri og Skibsfart, er mere
lønnende. Endel Bygder producere dog ikke blot tilstrækkeligt til
eget Forbrug, men afgive ogsaa noget til Byerne og de mindre
gunstigt stillede Landsdele. Blandt disse kan nævnes Smaalenenes
og Akerhus Amter, Hedemarkens og Solørs Fogderier, de lavere
liggende Dele af Kristians Amt, Ringerike, Jarlsberg og Laurvik,
Jæderen samt Trakterne om den søndre og indre Del af
Trondhjemsfjorden. Den samlede aarlige Værdi af Korn- og
Potetesavlingen anslaaes til 74,384,000 Kr., hvilket Beløb fordeler sig
saaledes mellem de enkelte Amter: Kristians Amt 7,985,000,
Akershus 7,368,000, Hedemarken 7,316,000, Smaalenene 6,862,000,
Nordre Trondhjem 5,892,000, Romsdal 4,923,000, Søndre Trondhjem
4,535,000, Buskerud 4,287,000, Jarlsberg og Laurvik 4,098,000,
Stavanger 4,016,000, Nordre Bergenhus 3,290,000, Søndre
Bergenhus 3,220,000, Bratsberg 2,969,000, Nordland 2,727,000, Lister og
Mandal 2,436,000, Nedenæs 1,522,000, Tromsø 873,000 og
Finmarken 45,000 Kr. I Løbet af de sidste 40 Aar er Korn- og
Potetesavlingen mere end fordoblet, medens Stigningen i Forhold
til Folkemængden har været noget over 50 p. Ct. «Det staar
ogsaa til at forudse, at denne Udvikling vil vedblive at gaa fremad;
thi den er nu kommen over de største Vanskeligheder. Begyndelsen
til en rationel Drift er gjort, og Fortsættelsen vil falde lettere.
Almendannelsen og almindelig Kundskab er ved et forbedret
Skolevæsen bleven ganske anderledes udbredt end før; dette vil øve sin
Indflydelse paa Jordbruget som paa enhver anden Virksomhedsgren,
og gjøre det lettere at optage og nyttiggjøre Tidens Fremskridt og
Forbedringer».<footnote>J. Smitt. Det norske Landbrugs Historie i Tidsrummet
1815—1870. Kra. 1874. S. 265.</footnote>

*

V.

Ogsaa med Hensyn til <sp>Fædriften</sp> gjælder det,  at dens
Udbytte endnu ikke forslaar til at fylde Landets Behov. Indførselen
af Madvarer (hovedsagelig Smør, Flesk og Kjød) samt levende Dyr
steg fra en aarlig Gjennemsnitsværdi af 7,842,800 Kr. i 1871—75
til nær 17 Mill. Kr. i 1877 og udgjorde i 1878 endnu 11,213,000
Kr. I de fleste Dele af Landet — Undtagelser herfra danne kun
det Vestenfjeldske samt Tromsø Stift — er Kreaturernes Antal enten
bleven formindsket eller har holdt sig paa det samme Punkt, saaledes
at det gjennemsnitlige Kreaturhold for hvert 1000 Indvaanere er
gaaet ned fra 959 Kjør i 1855 til 832 i 1875. For en væsentlig
Del har denne Nedgang imidlertid sin Aarsag deri, at man har
indskrænket Antallet, for at skaffe værdifuldere Racer, samt for at
kunne give de Dyr, der beholdes, en bedre Fodring. Det samlede
Kreaturhold, beregnet i Kjør (efter Forholdet 1 Ko = ½ Hest = 6
Faar eller Gjeder = 2 Svin = 4 Ren), udgjorde 1,737,923 i 1875
(mod 1,133,477 i 1835), fordelt paa følgende Maade: 1,686,806
Faar, 1,016,595 Storfæ, 323,364 Gjeder, 151,903 Heste, 131,274
Rensdyr og 101,351 Svin. Husdyravlens Bruttoafkastning (heri ikke
medregnet Rensdyravlens) anslaaes til aarlig i Gjennemsnit nær
127 ¾ Mill. Kr., nemlig:
<table o>
<td>af <td>Hornkvæget: <td>a) Melk  . .   <td>90,054,000 <td>Kr.
<td 2>                <td>b) Slagtværdi  <td>13,499,616 <td>— tils.  <td r>103,553,616 <td>Kr.
<td c>— <td 4>Faaret . . . . . . . . . . . . . . . . . . . . .  <td r>16,868,060 <td c>—
<td c>— <td 4>Gjeden . . . . . . . . . . . . . . . . . . . . .   <td r>3,233,640 <td c>—
<td c>— <td 4>Svinet . . . . . . . . . . . . . . . . . . . . .   <td r>4,054,040 <td c>—
<td 5>                                                   <td 2>---------------------------
<td 5>                                                     <td r>127,709,356 <td>Kr.
</table>

*

VI.

Den Næringsvej, der, ved Siden af Fiskerierne, afgiver den
værdifuldeste Udførselsvare fra Norge, er <sp>Skovdriften</sp>. Det
samlede <sp>Skovareals</sp> Udstrækning er beregnet til noget over 500 norske
Kvadrat-Mil og dets Værdi til 357 Millioner Kr., saaledes fordelt
mellem de enkelte Amter: Hedemarken 74,556,000, Akershus
32,884,000, Buskerud 32,881,000, Kristians Amt 32,858,000,
Bratsberg 31,693,000, Nordre Trondhjem 23,610,000, Nedenæs 20,700,000,
Smaalenene 18,589,000, Romsdal 14,268,000, Søndre Trondhjem
13,654,000, Nordre Bergenhus 12,701,000, Søndre Bergenhus
12,442,000, Lister og Mandal 11,087,000, Nordland 8,108,000,
Jarlsberg og Laurvik 6,344,000, Stavanger 6,220,000 og Tromsø
4,428,000 Kr. Skovdriftens Nettoudbytte er beregnet til nær
24 ½ Mill. Kr. aarlig.

Udførselen af Produkter af Skovbrug og Træindustri har
været i rask og, indtil for nogle Aar siden, uafbrudt Stigen. Dens
Værdi udgjorde i Femaaret 1866—70 i Gjennemsnit aarlig 31 Mill.
Kr. og steg til nær 45 Mill. i det følgende Femaar, da den naaede
sit Maximum med nær 60 Mill. Kr.

*

VII.

<sp>Bergværksdriften</sp> har i den senere Tid været betegnet ved
Stilstand, tildels endog Tilbagegang. Sammenligner man
Femaarsperioderne 1851—55 og 1871—75, viser <sp>Hyttedriften</sp> en Nedgang
i de ved samme sysselsatte Arbejderes Antal fra 1825 til 655, i
Produktionsmængderne fra 157,019 til 48,031 Ctr. samt i
Produktionsværdierne fra 3,511,750 til 3,109,850 Kr. aarlig. Ved
<sp>Grubedriften</sp> er Arbejdernes Antal steget fra 1890 til 2,416,
Produktionsmængderne fra 937,000 til 2,840,000 Ctr. og
Produktionsværdierne fra 2,050,000 til 4,532,000 Kr.

Nedgangen har især været iøjnefaldende ved
<sp>Jerntilvirkningen</sp>. Medens saaledes Produktionen af Stangjern ved
Aarhundredets Midte havde naaet en aarlig Værdi af ca. 1 ¼ Mill. Kr., er
den senere vedblevet at synke og udgjorde i 1871—75 i
Gjennemsnit aarlig kun 132,000 Kr. Den hele Hytteproduktion af Jern
sank samtidig fra 1,349,750 til 486,200 Kr. (fra 142,200 til 33,600
Ctr.) At dette sidste Værdibeløb blev saavidt stort, skyldes den
siden Femaaret 1861—65 begyndte Staaltilvirkning. Med Hensyn
til <sp>Kobberproduktionen</sp>, da har den holdt sig nogenledes. Den
udgjorde i 1851—55 gjennemsnitlig af Kobbererts 253,200 Ctr.
(værd 765,000 Kr.) og i 1871—75 332,200 Ctr. (værd 730,000
Kr.) samt af Hytteproduktet henholdsvis 11,302 Ctr. (værd 1,017,000
Kr.) og 11,272 Ctr. (værd 878,000 Kr.) Produktionen af <sp>Nikkel</sp> og
<sp>Svovlkis</sp> havde en Tid en væsentlig Betydning, der imidlertid
senere tildels har aftaget igjen, efter Opdagelsen af Lejer i andre
Lande og Prisfald. <sp>Sølvproduktionen</sp>, dreven ved Kongsberg
Værk, havde i 1851—55 en aarlig Værdi for Grubeproduktets
Vedkommende af 850,000 Kr. og for Hytteproduktets af 900,000 Kr.,
hvilke Summer i 1871—75 vare gaaede ned til henholdsvis 505,000
og 550,000 Kr. I de nordligste Egne af Landet er der for nogle
Aar siden med Hensyn til Forekomsten af <sp>Guld</sp> og af <sp>Stenkul</sp>
anstillet Undersøgelser, hvilke dog ikke have ledet til noget
Resultat.

Af Bergværksprodukter i raa og forædlet Tilstand <sp>udførtes</sp>
i 1878: Kobbermalm til en Værdi af 81,400 Kr., Svovlkis 529,000,
Nikkelmalm 57,600, Koboltmalm 158,000, Jernmalm 9,300 Kr.
samt af Hytteprodukter Staal 192,500, Stangjern og Jernplader
84,300, Gahrkobber 762,400 og Nikkelsten 76,400 Kr. Hertil
kan føjes Udførsel af Is til en Værdi af omkring i Million Kr.

VIII.

Blandt Norges Næringsveje spille <sp>Industrien</sp> og
<sp>Haandværksdriften</sp> endnu en forholdsvis mindre betydelig Rolle. En
bestemt Fremgang kan dog her paavises, og flere gunstige
Betingelser — Rigdom paa Drivkraft i de mange Fosse, billige Kulpriser
og let søværts Transport fra Udlandet af Industriens Raastoffe —
forene sig med en liberal Næringslovgivning om at berede dem en
lovende Fremtid. Det hele Antal Fabrikanlæg udgjorde ved 1875
Aars Slutning 2,581 med tilsammen henved 46,000 Arbejdere. Heraf
sysselsattes ved Sagbrugene og Høvlerierne henved 11,000 Mand
(mod 7,000 i 1865) og ved Træmassefabrikerne 580 Mand -— ved de
mekaniske Værksteder og Støberierne 4,000 (mod 1,700), ved
Væverierne og Spinderierne 3,600 (mod 2,750), ved Rebslagerierne 1,100
(mod 549), ved Teglværkerne 2,850 (mod 2,100), ved Glasværkerne
860 (mod 379), ved Papirfabrikkerne 490 (mod 196), ved
Møllebrugene 1,750 (mod 1,647), ved Brænderierne 474 (mod 618), ved
Ølbryggerierne og Malterierne 1,500 (mod 800), ved
Tobaksfabrikkerne 1,300 (mod 825), ved Fyrstikfabrikkerne 1,250 (mod 153),
ved Skibsværfterne 6,000 (mod 4,000). I det hele kan den i
Industriens Tjeneste sysselsatte Arbejdsstok anslaaes i Tiaaret 1865—75
at være forøget fra ca. 24,000 til, som nævnt, 46,000 Mand, altsaa
næsten fordoblet. Af de 2,581 Fabrikanlæg i 1875 fandtes 1,935,
eller 75 p. Ct., paa Landet og 646, eller 25 p. Ct., i Byerne.
Arbejdsstyrken derimod var saaledes fordelt, at 58 p. Ct. af samme
kom paa Landdistrikterne og 42 p. Ct. paa Byerne, med andre
Ord, at den gjennemsnitlige Arbejdsstyrke var 14 Mand paa Landet
og 29 Mand i Byerne. Sammenlignes Antallet af Fabrikarbejdere
med Folkemængden, viser det sig, at det i Landdistrikterne
udgjorde 18 af 1000 Indvaanere, i Byerne 57 og i hele Riget i
Gjennemsnit 25. Ni Fabrikanlæg havde mere end 300, fem mere end
400 og to mere end 500 Arbejdere. Af den samlede Arbejdsstyrke
var 6 ½ p. Ct. Bestyrere, Regnskabsførere, Opsynsmænd eller andre
Betjente. Af Resten, de 42,696 Personer, der dannede den egentlige
Arbejdsstok, vare 81 p. Ct. voxne Mænd, 10 p. Ct. voxne Kvinder
og 8 p. Ct. Børn under 15 Aar. Over Halvdelen af de kvindelige
Arbejdere sysselsættes i Textilindustrien, navnlig ved Spinderier,
Væverier og Trikotagefabrikker, hvor Kvinderne udgjøre næsten
64 p. Ct. af den hele Arbejdsstok.

IX.

Værdien af <sp>de norske Fiskeriers Udbytte til Udførsel</sp>
udgjorde aarlig i Gjennemsnit:
<table o>
<td 3>                                     <td>1866—70.      <td>1871—75.
<td 3>                                        <td c>Kr.           <td c>Kr.
<td>af <td>Sildefiskerierne <td>. . . . . . . <td r>13,728,000    <td r>14,939,000
<td c>— <td>Torskefiskerierne  <td>. . . . . . <td r>18,695,000    <td r>24,568,000
<td c>— <td>andre Fiskerier  <td>. . . . . . .    <td r>897,000     <td r>1,142,000
<td 3> <td r>------------------- <td r>-------------------
<td 2>                    <td>tilsammen  . . <td r>33,320,000.   <td r>40,649,000.
</table>

Heraf kom, i Femaaret 1871—75, paa Udførselen af Vaarsild
1,218,000 Kr., anden Sild 13,545,000, Ansjoser 176,000, Tørfisk
6,035,000, Klipfisk 10,015,000, anden saltet Fisk 706,000, Tran
5,692,000, Rogn 1,740,000, Fiskeguano 380,000, fersk Fisk og
Lax 293,000, fersk Makrel 564,000, røget Lax 1,700 og Hummer
283,000 Kr.

I Aaret 1876 <sp>deltog</sp> i Vinter- og Vaartorskfiskerierne
(Skrejfiskerierne) 62,757 Mand, i Fedsildfiskerierne 48,831 Mand og i
Makrelfiskerierne 3,436 Mand. Af de første fiskede alene i
Nordlands Amt 27,422 (44 p. Ct. af det hele Antal), i Lofoten og
Vesteraalens Fogderi 26,059 (41 p. Ct.) og i Lofotens
Opsynsdistrikt, i den Tid Opsynet var i Virksomhed, 21,346 (34 p. Ct.).
Af de 48,831 Mand, som dreve Fedsildfiske, øvede 13,926, eller
29 p. Ct., Bedriften i Nordlands Amt, 10,359, eller 21 p. Ct., i
Tromsø Amt. Af de 3,436 Makrelfiskere kom 1,208 paa Lister
og Mandals Amt, 881 paa Stavanger Amt.<footnote>Norges off. Statistik, udg. i 1879, C. Nr. 9, S. V.</footnote>

I Vinter- og Vaartorskfiskeriet anvendtes ialt 15,135 Baade, i
Fedsildfisket 12,463 Garnbaade og 1862 Notbrug, i Makrelfisket
1,072 Baade.

Antallet af de ved Vinter- og Vaartorskfiskeriet <sp>omkomne
Personer</sp> udgjorde i 1868—75 i Gjennemsnit aarlig 96.

<sp>Bankfisket</sp> paa Storeggen dreves hovedsagelig af svenske
Fartøjer, de i samme deltagende norske Fartøjers Fangst havde en
Værdi af 27,400 Kr. <sp>Haakjærringfisket</sp>, drevet med Fartøjer
og Baade fra Finmarken og Tromsø, gav et Udbytte af ca.
117,000 Kr. For de Fartøjer, der fra de samme Distrikter
udexpederedes til Ishavet, var Udbyttet 317,000 Kr., hvoraf 218,000
Kr. ved Fangst af Hvalros, Sæl, Isbjørne og Rensdyr samt ved
Indsamling af Dun, 9,000 Kr. ved Hvidfiskefangst og 90,000 Kr.
ved Torskefiske under Spitsbergen. Endelig maa nævnes den fra
Tønsberg i Farvandet omkring <sp>Jan Mayn</sp> drevne Sælfangst, hvis
Udbytte i 1870—74 ansloges til gjennemsnitlig ca. 1 Mill. Kr.,
samt <sp>Hvalfangsten</sp> i Varangerfjorden, med et Udbytte af ca.
100,000 Kr. aarlig. Over Værdien af det saakaldte
<sp>Hjemmefiske</sp>, d. v. s. hvad der opfiskes til daglig Fortæring af
Kystbefolkningen, kan selvfølgelig ingen nøjagtig Beregning opstilles.
Man har anslaaet den til henved 14 Millioner Kr., hvilket, tilføjet
den beregnede Værdi af de store Fiskeriers Udbytte paa selve
Fiskepladsene, giver en samlet aarlig Sum af henimod 40 Millioner
Kr. som det Udbytte, der tilfalder selve Fiskerne.

Blandt de norske Fiskerier indtage, som det af det ovenfor
anførte fremgaar, <sp>Torskefiskerierne</sp> den første Plads.
<footnote>Notice sur les pêcheries de la Norvège. Paris 1878.</footnote>
End
mere gjælder dette, naar man ser hen til den Aarvished, der
udmærker dem, idet de aldrig vides at have slaaet fejl, ialtfald ikke
paa de store Fiskepladse i Lofoten og ved Søndmøre. Foruden
paa de tvende sidstnævnte Steder forekommer Torsken imidlertid
ogsaa i anseelig Mængde andetsteds, saaledes ved Øst- og
Vest-Finmarkens Kyster, hvor Fisket undertiden falder lige saa rigt som i
Lofoten, især i de Aar, da Lodden (malotus arcticus), Torskens
Yndlingsspise, i Masse er ved Kysten, fremdeles paa flere Steder i
Helgeland og de Trondhjemske Amter, ligefra Brønø indtil
Trondhjemsfjordens Munding (hvor Fisket imidlertid er af mindre
Betydning, da en stor Del af Befolkningen er fraværende paa Lofotfisket),
samt endelig paa Kysterne af Nordmøre og Romsdal. Tidligere
dreves Torskefisket ogsaa længere sydpaa, især henimod Skudesnæs,
men Udbyttet af dette sidste Fiske er efterhaanden aftaget siden
1796, og man kan sige, at det ganske ophørte med Vaarsildens
Tilbagekomst, medens det igjen har tiltaget, efterat Vaarsilden paany
er gaaet bort. I <sp>Lofoten</sp> er Fisket i Almindelighed først i Gang
i Begyndelsen af Februar. Efter at være kommen indenfor de
yderste af Lofotøerne, trykker Torsken sig sammen i umaadelige
Masser mellem Moskenæs og Værø eller mellem Værø og Røst,
for at komme ind i Vestfjorden. Denne følger den, indtil den
støder paa Østlofotens Kyst, og det er her, det vigtigste Fiske nu
falder; men samtidig fisker man ogsaa længere vestpaa, over hele
Lofotens Øgruppe, hvor Torsken viser sig, før den har naaet Kysten
i Østlofoten. Fra nu af vedvarer Fisket mellem Moskenæs og det
fjerneste Punkt i Østlofoten lige til den 14de April, da Fisken maa
hjeldhænges til Tørring, og da de Fiskeres Forhyring, som arbejde
for Dagløn, sædvanlig udløber. Efter den 14de April vende Fiskerne
i Almindelighed hjem; i Vestlofoten falder der imidlertid indtil
Udgangen af April et Efterfiske, medens Torsken holder paa at
fjerne sig. Udbyttet af dette er dog meget ringere.

Strax efter Afslutningen af Lofotfisket, og selv før dette er
fuldstændigt tilende, begiver en stor Del af Fiskerne sig til
<sp>Vestfinmarken</sp>, hvor Torskefisket begynder paa denne Tid med det
saakaldte «Godtfiske», hvilket efterfølges af «Loddefisket».
Udstrækningen af den Kyst, hvor Fisken gaar ind, er her saa stor,
og Vejret som oftest saa haardt, at det falder vanskeligt for
Fiskerne at begive sig i rette Tid til Fiskepladsene, især da
Kommunikationen paa denne Tid af Aaret endnu lader tilbage at ønske.
Dertil kommer, at Lodden, hvis Indfinden er nødvendig for dette
Fiske, har en meget uregelmæssig Gang, og viser sig snart paa et
Punkt, snart paa et andet, ja bliver undertiden ganske borte. For
de fremmede Fiskere er Finmarksfiskets Afkastning derfor meget
usikker, snart meget rig, snart meget tarvelig, medens den paa
Stedet boende Befolkning altid kan drive dette Fiske med Fordel.
De vigtigste Fiskevær ere Bredvik, Midfjord, Ingø, Gjæsvær,
Hjelmesø, Havøsund, Horningsvaag og Kjeldvik.

Det samme Instinkt, som sender disse umaadelige Fiskemasser
mod de nordlige Kyster, for der at gyde, sender ogsaa den højre
Fløj af den samme Hær til Søndmøre. I Slutningen af Januar
eller Begyndelsen af Februar begynder Torsken her at strømme
ind gjennem en tre—fire Aabninger (Vanelvsgab, Bredsundsdyb,
Boddyb, Griphølen), og det angives, at denne Vandring varer indtil
den 12te Marts. Her, ligesom, i Lofoten, ender Fisket henimod
Midten af April. Dette Fiske har altid været meget betydeligt,
men har især udviklet sig i de sidste halvhundrede Aar. Hele
Distriktets Indvaanere tage nu Del i det, og Afkastningen er jevnt
tiltaget, efter at Fiskerne i Aalesund have fundet et godt og sikkert
Marked. Saa sikkert Søndmørefisket end er, forekommer der dog
flere Uregelmæssigheder i dets Fordeling. I Borgund forsvandt
Fisket saaledes i 1830 ganske og kom først igjen i Begyndelsen af
Syttiaarene.

Det rigeste hidtil kjendte Torskefiske var det i 1877, der gav
et Udbytte af henved 70 Millioner Torsk, nemlig i Lofoten 29 ½
Mill., paa andre Steder i Nordland 4 ½ Mill., i Finmarken 17 ½ Mill.,
i Søndmøre, Romsdalen og Nordmøre 8 ½ Mill. samt ved de mindre
Fiskerier paa forskjellige Steder langs Kysten 7 ½ Mill.

Ved Siden af Torskefiskerierne staa <sp>Sildefiskerierne</sp>, blandt
hvilke, indtil for nogle Aar siden, <sp>Vaarsildfisket</sp> havde den
største Betydning. Oprindeligt dreves det kun som Hjemmefiske,
men efter at man havde lært at salte Silden, begyndte det at faa
en stigende Vigtighed for Handelen, navnlig fra Begyndelsen af det
15de Aarhundrede. I Tiden fra 1567 til 1700 udeblev Vaarsilden,
og det samme gjentog sig 1784—1808, ligesom der siden 1874
ikke har været noget egentligt Vaarsildfiske. Den Del af Kysten,
som ligger mellem Lindesnæs og Stat, er Vaarsildens Hjem; det
vigtigste Fiske har slaaet til omkring Karmø og opover mod
Hisken.

Et andet Fiske, der ligeledes er forsvundet, er det Nordlandske
<sp>Storsildfiske</sp>, ved hvilket der i Tidsrummet 1866—75 aarlig
fra Begyndelsen af September opfiskedes flere hundrede tusinde
Tønder Sild.

<sp>Sommersildfisket</sp>, der tidligere var endnu usikrere end
Vaarsildfisket, har i de senere Aar slaaet regelmæssigt til og har
givet et lige stort Udbytte som Vaarsildfisket i dettes bedste Aar.
Dette Fiske strækker sig lige fra Højden af Bergen og til det
sydlige Finmarken. Det begynder i Juli Maaned og varer til
December. Sildens Størrelse og Godhed tiltager ud paa Høsten og
aftager igjen med Vinterens Komme. Som oftest drives dette Fiske
udelukkende af den i selve Distriktet bosatte Befolkning.

*

X.

I Norges Ekonomi spiller <sp>Skibsfarten</sp> en meget væsentlig
Rolle. Man har opstillet flere <sp>sammenlignende Beregninger</sp>
over de forskjellige Landes Handelsflaader, Skibenes Antal,
Drægtighed og Besætning, og af alle disse fremgaar det, at Norge
indtager en af de første Pladse blandt de søfarende Nationer. Ifølge
en af disse Beregninger,<footnote>O. J. Broch. Le Royaume de Norvège, S. 418.</footnote> der slutter sig til Udgangen af Aaret
1875, kom der paa hvert 1000 Indvaanere i Norge 781 Tons
Skibsrum, i Storbritannien og Irland 210, i Grækenland 167, i
Holland 130, i Danmark 130, i Sverige 115, i de forenede Stater
90, i Italien 38, i Spanien 37, i Frankrig 28, i Tyskland 25, i
Østerige 16, i Rusland og Finland 10 samt i Belgien 9, ligesom i
Staternes Række, ordnet efter deres respektive Handelsflaaders
Drægtighed, den tredje Plads, næst efter Storbritannien og Irland
med 6,088,000 Tons og de forenede Stater med 3,752,000 Tons,
tilkom Norge med 1,419,300 Tons, foran Tyskland med 1,085,000,
Italien med 1,044,000, Frankrig med 1,028,000, Rusland og
Finland med 777,000, Spanien med 625,000, Holland med 515,000,
Sverige med 502,000, Grækenland med 350,000, Østerrig med
316,000, Danmark med 244,000, Portugal med 120,000 og Belgien
med 50,000 Tons.

Det er i en forholdsvis kort Tid, at den norske Handelsflaade
har naaet denne Udvikling. Handelen, der allerede i Middelalderen
var temmelig betydelig, idet der udførtes anseelige Mængder
Fiskevarer, var dengang næsten helt og holdent i Hanseaternes Hænder.
Medens disse især havde sat sig fast paa Vestlandet, rettede
Hollænderne, da de i det 16de og 17de Aarhundrede begyndte at hente
Trælast fra Norge, sin Opmærksomhed fornemmelig paa Østlandet,
hvor den Række Byer, som da begyndte at komme op langs
Kysten, mellem Arendal og Fredrikshald, navnlig skyldte
Trælasthandelen sin Tilværelse. Men den Del, som Landets egne
Indbyggere toge i Skibsfarten, var og blev kun ringe, da den
Protektion, de Privilegier og det ekonomiske Overtag, de Fremmede havde
forstaaet at tilvende sig, vare vanskelige at overvinde. Endnu i
Midten af forrige Aarhundrede tællede den norske Handelsflaade
ikke mere end henved 500 Skibe. Det var først i Slutningen af
det 18de og Begyndelsen af det 19de Aarhundrede, at den norske
Handelsflaade begyndte at tage et raskere Opsving, idet der for
dens neutrale Flag bødes rig Anledning til lønnende Fart under de
idelige Krige, som dengang hjemsøgte Kontinentet og gjorde
Skibsfarten for de fleste øvrige søfarende Nationer usikker, hvorhos der
i denne Periode begyndte at udvikle sig den Afsætning for den
norske Trælast, der snart skulde gjøre England til Hovedmarkedet
for denne Vare. I dette raske Opsving gjorde Krigsaarene mellem
1807 og 1814 vistnok et føleligt Skaar. Men efterat Freden igjen
var indtraadt, begyndte det paany og har senere ikke været
mærkbart standset. Et nyt Trælastmarked aabnedes i Frankrig, og den
norske Handelsflaade overtog en af de første Roller i den
udenlandske Fragtfart. Handelsflaaden, der i 1800 talte 1,156 Skibe
med en samlet Drægtighed af 121,000 Tons og i 1815 ialt 1,673
Skibe paa 148,000 Tons, var i 1850 steget til 4,287 Skibe paa
309,000 Tons og ved Udgangen af 1877 til 8,064 Skibe paa
1,493,000 Tons samt med en Besætning af 62,140 Mand. I
Tidsrummet 1850—75 forøgedes den, beregnet efter Drægtigheden, med
6,<small>29</small> p. Ct. aarlig, medens den tilsvarende Forøgelse var i Sverige
3,<small>79</small>, i de Forenede Stater 3,<small>74</small>, i Danmark 3,<small>63</small>, i Italien 2,<small>92</small>, i
Tyskland 2,<small>81</small>, i Storbritannien og Irland 2,<small>53</small> samt i Frankrig
1,<small>62</small> p. Ct.

Herved maa imidlertid bemærkes, at kun en forholdsvis ringe
Del af det her nævnte betydelige Skibsrum falder paa den mere
værdifulde <sp>Dampskibsflaade</sp>, nemlig af de 1,493,000 Tons kun
46,870 Tons, fordelte paa 273 Dampskibe, af hvilke kun 4
overskred en Drægtighed af 1000 Tons. Af Dampskibene vare 95
beskjæftigede i udenrigsk og 163 i indenrigsk Fart, samt 15 i Sæl-,
Hvalros- og Hvalfangst.

Af den hele Handelsflaade hørte hen ved en Femtedel, eller
301,000 Tons, hjemme i <sp>Landdistrikterne</sp>, og de øvrige fire
Femtedele, eller 1,192,000 Tons, i <sp>Byerne</sp>, af hvilke sidste de,
hvor Skibsrederiet havde naaet den største Udstrækning, vare
Arendal med en Handelsflaade paa 150,300 Tons, Stavanger med
116,600, Drammen med 104,400, Kristiania med 98,100, Bergen
med 81,000 (hvoraf Dampskibe 22,600), Kragerø med 52,100,
Tønsberg med 46,400 og Grimstad 44,800 Tons. Af Amterne var
Jarlsberg og Laurvik det, i hvilket den største Handelsflaade, paa 106,000
Tons, hørte hjemme; derefter kom Nedenæs med 82,000 Tons.

<sp>Skibsfartsforbindelsen mellem Norge og Udlandet</sp>,
beregnet efter den samlede Drægtighed af de med Ladning fra
norske Havne til Udlandet afgaaede eller fra udenlandske Havne til
Norge ankomne Skibe, udgjorde i Aaret 1877 ialt 2,499,000 Tons,
hvoraf 1,478,000 under norsk og 1,021,000 under fremmed Flag.
Af denne Tonnage faldt 32,<small>4</small> p. Ct. paa Dampskibe, Resten paa
Sejlskibene. Uagtet Dampskibenes Andel har været i stadigt Stigende,
fra ⅒ i Aarene 1867 og 1868 til henved ⅓ i 1877, er
Sejlskibsfarten til og fra Norge alligevel i det Hele ikke aftaget. Bortser
man fra Passagertrafiken og tager alene Hensyn til den af Varer
bestuvede Del af Lasterummet, viser det sig, at 22 p. Ct. af de
søværts ind- og udførte Varemængder transporteredes med
Dampskibe. Ved Skibsfarten mellem Norge og Tyskland besørgedes
omtrent Halvparten af Varetransporten ved Dampskibe; ved Norges
Skibsfartsforbindelse med andre Lande var der følgende
Procentforhold: Danmark 32 p. Ct., Spanien 31, russiske Østersøhavne 30,
Holland 27, Sverige 23, Belgien 18 og England 17 p. Ct. Hvad
de enkelte norske Toldsteder angaar, var Dampskibenes Andel i
den hele søværts foregaaende Varetrafik for Kristianias, Bergens og
Trondhjems Vedkommende henholdsvis 35, 54 og 54 p. Ct., medens
den kun udgjorde 1 p. Ct. af Fredriksstads, 6 p. Ct. af Drammens
og 12 p. Ct. af de øvrige Byers Skibsfart. Aarsagen til, at
Procentforholdet er mindre ved Kristianias end ved Bergens og Trondhjems
Skibsfart, ligger hovedsagelig i Kristianias betydelige, for største
Delen ved Sejlskibe besørgede Trælastexport.
<footnote>Norges off. Statistik, udg. i 1879, C. Nr. 3 b, S. IV.</footnote>

Af de 1,021,000 Tons, der, som nys nævnt, repræsentere
<sp>fremmede Nationers Deltagelse i Skibsfarten til og fra
Norge</sp>, gik mere end en Tredjedel, eller 350,000 Tons, under
engelsk, 210,000 under dansk, 156,000 under svensk, 122,000 under
tysk, 75,000 under hollandsk, 55,000 under russisk og 41,000 Tons
under fransk Flag.

Af de 2,499,000 Tons, der udvise ladte Skibes Ankomst til og
Afgang fra Norge, udgjorde 990,000 Tons Drægtigheden af de
ankomne Skibe. Heraf <sp>ankom</sp> nær Halvdelen, eller 470,000 Tons,
fra Storbritannien og Irland, dernæst 139,000 fra Tyskland, 105,000
fra Rusland og 69,000 Tons fra Danmark. Af de 1,509,000 Tons,
der udvise Drægtigheden af de fra Norge til Udlandet med Ladning
<sp>afgaaede</sp> Skibe, gik mere end Halvdelen, nemlig 783,000 Tons,
til Storbritannien og Irland, derefter 160,000 til Tyskland, 149,000
til Frankrig, 91,000 til Danmark og 63,000 til Sverige.

Af væsentlig større Betydning end den norske Handelsflaades
Deltagelse i Varetransporten fra og til Norge er dens Deltagelse i
<sp>Fragtfarten</sp> mellem udenlandske Havne. Af den ved Norges
udenrigske Skibsfart i Aaret 1877 optjente Bruttofragt, der er
beregnet til ialt 98,444,000 Kr. (for 1874—77 i Gjennemsnit aarlig
99,400,000 Kr.), skrev 21 Mill. sig fra Skibsfarten mellem Norge
og Udlandet og 77 Mill. fra Fragtfarten.

Blandt de fremmede Lande, hvis Produkter udføres i norske
Skibe, indtage de Forenede Stater den første Plads, idet ikke mindre
end 25 Mill. Kr., altsaa over Fjerdedelen af den hele Bruttofragt,
falder paa dette Land. Ved Transporten af norske
Udførselsgjenstande opsejledes 13 ⅔ Mill. Kr. og ved Udførselen fra Sverige
15 ½ Mill. Derefter falder den største Bruttofragt for Udgaaende paa
de britiske Besiddelser i Nordamerika (8 ⅞ Mill.), Storbritannien og
Irland (henved 8 Mill.), Finland (henved 6 Mill.) og russiske
Østersøhavne (noget over 4 Mill.) Tager man derimod Hensyn til de
Lande, til hvilke Ladningerne føres hen, falder den største
Bruttofragt paa Storbritannien og Irland med 44 ½ Mill. Kr.; derefter følger
i lang Afstand Frankrig med 12 ½ Mill., Norge med 7 ½ Mill.,
Tydsland med 6 ½ Mill., Holland med 6 ¼ Mill., Belgien med 3 <sup>4</sup>⁄<sub>10</sub>
Mill. samt Danmark og Rusland med noget over 2 Mill. Kr. hvert.
Af den samlede Bruttofragt optjentes 48 Mill. Kr., eller henved
Halvparten, ved Trælastfart, hvoraf 35 Mill. ved Trælast indladet
i europæiske Havne. Ved Transport af Korn, Ris, Lin, Hamp m. m.
optjentes 14 Mill. Kr., hvoraf noget over 9 Mill. faldt paa
Korntransporten fra de Forenede Stater. De Varer, som derefter vare
af størst Betydning for den norske Skibsfart, vare Petroleum 9 ½
Mill., Stenkul 7 ⅘ Mill, Bomuld og Uld 4 Mill., samt Salt,
Kolonialvarer, Fiskevarer, Is og Guano.<footnote>Anf. St., S. III.</footnote>

*

XI.

Norges <sp>Indførsel</sp> og <sp>Udførsel</sp> har i efternævnte Tidsrum
havt en beregnet Værdi af
<table o>
<td 2>                           <td>Indførsel       <td>Udførsel
<td 2>                              <td c>Kr.            <td c>Kr.
<td>1851—55 <td>gjennemsnitlig    <td r>55,200,000     <td r>43,680,000
<td>1856—60      <td c>—           <td r>62,800,000     <td r>47,120,000
<td>1861—65       <td c>—           <td r>75,028,000     <td r>54,480,000
<td>1866—70       <td c>—          <td r>100,410,000     <td r>73,280,000
<td>1871—75       <td c>—          <td r>153,679,000    <td r>106,218,000
<td>1876          <td c>—          <td r>167,398,000    <td r>118,137,000
<td>1877          <td c>—          <td r>189,398,000    <td r>109,114,000
<td>1878          <td c>—          <td r>140,348,000     <td r>91,630,000
</table>

Den <sp>samlede Omsætnings Værdi</sp> var saaledes
<table o>
<td 2>                             <td c>Kr.
<td>1851—55 <td>gjennemsnitlig    <td r>98,880,000
<td>1856—60       <td c>—          <td r>109,920,000
<td>1861—65       <td c>—          <td r>129,508,000
<td>1866—70       <td c>—          <td r>173,690,000
<td>1871—75       <td c>—          <td r>259,897,000
<td>1876          <td c>—          <td r>285,535,000
<td>1877          <td c>—          <td r>298,886,000
<td>1878          <td c>—          <td r>231,978,000
</table>

Ordner man de forskjellige <sp>Indførselsgjenstande</sp>, efter deres
Bestemmelse, i tvende Grupper, af hvilke den første omfatter
Indførselen til Forbrug (Fortæringsgjenstande, Beklædnings- og
Toiletgjenstande, Hustilbehør og Udstyrsgjenstande, Kunstgjenstande, Bøger
og Papir) og den anden Indførselen i Produktionsøjemed
(Produktionsfornødenheder, Skibsfornødenheder og Skibe), viser det sig, at
hver af disse Gruppers Værdi har udgjort:

<table o>
<td>                    <td c>Til Forbrug      <td c>Til Produktion
<td>                        <td c>Kr.               <td c>Kr.
<td>1871 . . . . . .   <td r>72,600,000         <td r>29,400,000
<td>1872 . . . . . .   <td r>91,200,000         <td r>45,320,000
<td>1873 . . . . . .  <td r>110,440,000         <td r>66,740,000
<td>1874 . . . . . .  <td r>125,750,000         <td r>60,010,000
<td>1875 . . . . . .  <td r>124,330,000         <td r>52,580,000
<td>1876 . . . . . .  <td r>122,920,000         <td r>44,480,000
<td>1877 . . . . . .  <td r>138,980,000         <td r>50,790,000
<td>1878 . . . . . .  <td r>104,210,000         <td r>36,140,000
</table>

Indførselen i Produktionsøjemed, der i 1871 udgjorde 30 p. Ct.,
af den samlede Indførsel, steg i 1873 til nær 36 p. Ct. og gik
derefter jevnt nedover til nær 26 p. Ct. — en Bevægelse, der temmelig
nøje har fulgt Konjunkturernes Gang.

De vigtigste Indførselsgjenstande vare Kornvarer, der i
Femaaret 1871—75 i Gjennemsnit aarlig indførtes til en Værdi af over
32 ½ Mill. Kr., derefter Manufakturvarer nær 23 Mill. Kr.,
Kolonialvarer 20 ¼ Mill. Kr., Spindestoffe 7,189,000 Kr., Madvarer af
Dyr 7,075,000 Kr., Metaller i Arbejde 6,397,000 Kr., do. raa og
halvforarbejdede 5,924,000 Kr. og Stenkul 6,260,000 Kr. Af de
øvrige Indførselsgjenstande naaede ingen enkelt en Værdi af 4
Mill. Kr.

Fordeler man <sp>Udførselsgjenstandene efter de forskjellige
Næringsveje, der afgive Gjenstande til Udførsel, viser det sig, at i
1878 Udførselen bestod i:
<table o>
<td 3>                                                       <td c>Kr.        <td c>p. Ct.
<td 3>Fiskeriprodukter . . . . . . . . . . . . . . . . . .  <td r>39,900,000     <td r>43,<small>5</small>
<td>Produkter <td>af <td>Skovdrift og Træindustri  . . . . . . .  <td r>32,580,000     <td r>35,<small>9</small>
<td c>— <td c>— <td>Jordbrug og Fædrift . . . . . . . . . .   <td r>4,120,000      <td r>4,<small>5</small>
<td c>— <td c>—  <td>Mineralriget, uforarbejdede . . . . . .   <td r>2,320,000      <td r>2,<small>5</small>
<td c>—     <td c>— <td><tab>—<tab> halv- eller helforædlede    <td r>3,020,000      <td r>3,<small>3</small>
<td c>— <td c>— <td>Spinde- og Væveindustrien . . . . . . .   <td r>2,540,000      <td r>2,<small>8</small>
<td c>— <td c>— <td>Sæl- og Hvalfangst samt Jagt  . . . . .   <td r>1,090,000      <td r>1,<small>2</small>
<td c>— <td c>— <td>andre Industrigrene . . . . . . . . . .   <td r>3,860,000      <td r>4,<small>2</small>
<td 3>Gjenudførte fremmede Varer . . . . . . . . . . . . .   <td r>1,930,000      <td r>2,<small>1</small>
<td 3>        <td r>------------   <td>
<td 3> <td r>91,630,000 <td>
</table>

De tvende fornemste Udførselsgjenstande, Trævarer og
Fiskevarer, udgjorde saaledes tilsammen nær fire Femtedele af den hele
Udførsel. Trævareudførselen naaede sin Maximumsværdi i 1873 med
nær 57 Mill. Kr., Fiskeudførselen sin i 1876 med 51 Mill. Kr.
Udførselen af andre Artikler, foruden disse to, var, fra 11 p. Ct. af
den samlede Udførsels Værdi i Femaaret 1866—70, i 1878 steget
til 18,<small>5</small> p. Ct., deriblandt Produkterne af Jordbrug og Fædrift fra
2,<small>7</small> til 4,<small>5</small> p. Ct.

Ligesom Storbritannien og Irland er det Land, paa hvilket
Norge har den livligste Skibsfart, saaledes er det ogsaa det, med
hvilket Norge staar i den betydeligste Handelsforbindelse. Opgjør
man en Fortegnelse over de forskjellige fremmede Lande, saaledes
at disse ordnes, dels efter Værdien af Indførselen fra dem til Norge,
dels efter Værdien af Norges Udførsel til dem, møder man øverst
paa begge disse Storbritannien og Irland.

Lægger man til Grund <sp>Indførselen til Norge fra de
forskjellige Lande</sp> i 1878, stiller Rækken sig saaledes:

1) Storbritannien og Irland, hvorfra Indførselen havde en Værdi
af 35,529,000 Kr., det vil sige henved en Fjerdedel af Norges
samlede Indførsel. De vigtigste Indførselsgjenstande herfra vare
Manufakturvarer af Spindestoffe 6,387,000 Kr., Stenkul 5,701,000
Kr., Kjød og Flesk 2,573,000 Kr., Metaller i Arbejde 2,495,000 Kr.,
do. raa og halvforarbejdede 2,267,000 Kr. og Skibe 2,216,000 Kr.

2) Tyskland 42,497,000 Kr., hvoraf Manufakturvarer af
Spindestoffe 7,470,000 Kr. og Kaffe 4,738,000 Kr.

3) Danmark 14,949,400 Kr., hvoraf Byg 2,162,000 Kr., Smør
1,964,000 Kr., Hvedemel 1,721,000 Kr., Rug 1,474,000 Kr.,
Manufakturvarer af Spindestoffe 1,276,000 Kr., Kjød og Flesk
574,000 Kr., Rugmel 484,000 Kr. samt andre formalede og
uformalede Kornvarer 504,000 Kr. For de 5 Aar 1874—78 har
Værdien af Indførselen fra Danmark i Gjennemsnit aarlig udgjort noget
over 18 ½ Mill. Kr.

4) Rusland og Finland 14,813,000 Kr., hvoraf Rug 9,607,000
Kr., Lin og Hamp 1,478,000 Kr., Byg 1,318,000 Kr., Rugmel
888,000 Kr. samt Linsæd, Kork og diverse Plantestoffer 380,000 Kr.

5) Sverige 12,411,000 Kr., hvoraf Manufakturvarer af
Spindestoffe 1,556,000 Kr., Tømmer og uforarbeidede eller halvforarbejdede
Trævarer 1,336,000 Kr., raa Metaller 1,046,000 Kr., Byg 730,000
Kr., Smør 621,000 Kr., Mineralier i Arbejde 589,000 Kr., levende
Dyr 545,000 Kr. og Metaller i Arbejde 489,000 Kr.

6) Holland 6,284,000 Kr., hvoraf Sukker 1,604,000 Kr. og
Kaffe 1,314,000 Kr.

Derefter kommer Frankrig med 4,748,000 Kr., De forenede
Stater med 3,847,000 Kr., Belgien med 2,069,000 Kr., Portugal
med 669,000 Kr. (væsentlig Salt), Spanien med 629,500 Kr.,
Brasilien med 624,000 Kr. (Kaffe), Italien og Østerrig med 454,000 Kr.
(Salt), samt Tyrkiet og Grækenland (Byg) med 184,000 Kr.

Tager man Fortegnelsen over <sp>Udførselen fra Norge til de
forskjellige Lande</sp> i 1878, staar ogsaa her øverst Storbritannien
og Irland, der erholdt Varer fra Norge til en Værdi af 28,460,000
Kr., eller ikke langt fra en Tredjedel af Norges hele Udførsel.
Derefter kommer Tyskland med 16,159,000 Kr., Spanien med
10,066,000 Kr., Sverige med 8,893,000 Kr., Frankrig med 6,553,000
Kr., Holland med 4,691,000 Kr., Danmark med 4,286,000 Kr.,
Rusland og Finland med 3,548,000 Kr. samt Lande udenfor Europa
med 1,945,000 Kr. Til alle disse Lande er det fornemmelig
Trælast og Fiskevarer, som forsendes — i hvilket Forhold til hvert af
dem, skal nedenfor nævnes.

Lægger man sammen Værdien af saavel Indførselen fra som
Udførselen til de forskjellige fremmede Lande, viser det sig, at
Norges hele Omsætning med dem i 1878 havde en Værdi for
efternævnte Lande af:
<table o>
<td>                                   <td c>Kr.        <td c>p. Ct.
<td>Storbritannien og Irland . . . <td r>63,989,000     <td r>28,<small>1</small>
<td>Tyskland . . . . . . . . . . . <td r>58,666,000     <td r>25,<small>7</small>
<td>Sverige  . . . . . . . . . . . <td r>21,304,000     <td r>9,<small>4</small>
<td>Danmark  . . . . . . . . . . . <td r>19,235,000      <td r>8,<small>4</small>
<td>Rusland og Finland . . . . . . <td r>18,361,000      <td r>8,<small>1</small>
<td>Frankrig . . . . . . . . . . . <td r>11,301,000      <td r>5,<small>0</small>
<td>Holland  . . . . . . . . . . . <td r>10,975,000      <td r>4,<small>5</small>
<td>Spanien  . . . . . . . . . . . <td r>10,696,000      <td r>4,<small>7</small>
<td>Udeneuropæiske Lande . . . . .  <td r>6,648,000      <td r>2,<small>9</small>
<td>Belgien  . . . . . . . . . . .  <td r>3,934,000      <td r>1,<small>7</small>
<td>Italien og Østerrig  . . . . .  <td r>2,799,000      <td r>1,<small>2</small>
</table>

Med Hensyn til <sp>Omsætningen</sp> i de forskjellige Varer er, som
ovenfor nævnt, blandt <sp>Indførselsartiklerne</sp> Kornvarer den vigtigste.
Blandt disse møder man først Rug fra Rusland for 9,607,000 Kr.,
fra Tyskland for 7,553,000 Kr., fra Danmark for 1,474,000 Kr.
og fra de Forenede Stater for 1,010,000 Kr. Derefter kommer
Byg, ialt for 6,603,000 Kr., hvoraf fra Tyskland for 2,188,000 Kr.,
fra Danmark for 2,162,000 Kr., fra Rusland for 1,318,000 Kr. og
fra Sverige for 730,000 Kr. — Hvedemel, 2,837,000 Kr., hvoraf
fra Danmark for 1,721,000 Kr. og fra Sverige for 679,000 Kr. —
— Rugmel, 1,723,000 Kr., hvoraf fra Rusland for 888,000 Kr. og
fra Danmark for 484,000 Kr. Indførselen af Manufakturvarer sker
væsentlig fra Tyskland for 7,470,000 Kr., fra England for 6,387,000
Kr., fra Sverige for 1,556,000 Kr., fra Danmark for 1,276,000 Kr.
og fra Frankrig for 413,000 Kr. Kolonialvarer hentes saagodtsom
udelukkende fra de europæiske Oplagspladse, saaledes Kaffe fra
Hamburg for 4,698,000 Kr., fra England for 1,333,000 Kr., fra
Holland for 1,314,000 Kr. og fra Frankrig for 381,000 Kr. — lyst
Sukker fra Frankrig for 725,000 Kr,, fra Belgien for 675,000 Kr.,
fra Holland for 458,000 Kr. og fra Hamburg for 306,000 Kr. —
mørkt Sukker fra Holland for 1,146,000 Kr. og fra England for
720,000 Kr. — Tobak fra Hamburg for 1,789,000 Kr. og fra
Bremen for 1,198,000 Kr. Den eneste direkte Kolonialvareindførsel
af nogen nævneværdig Betydning — af Kaffe fra Brasilien — er
gaaet ned fra en Værdi af 4,250,000 Kr. i 1873 til 624,000 Kr. i
1878. Brændevin og Spiritus kommer fra Frankrig for 610,000 Kr.,
fra Hamburg for 358,000 Kr. og fra Rusland for 201,000 Kr. —
Vin fra Hamburg for 734,000 Kr. og fra Frankrig for 388,000 Kr.

Hvad angaar <sp>Udførselsartiklerne</sp>, knytter den hovedsagelige
Interesse sig til Skovdriftens og Fiskeriernes Produkter. For
Klipfisken er det spanske Marked det bedste; af de 14,541,000 Kr.,
hvortil den samlede Udførsel af denne Vare i 1878 vurderedes, gik
der for 9,306,000 Kr. til Spanien og for 2,565,000 Kr. til Portugal.
Af Tørfisk (ialt 4,918,000 Kr.) afsattes der for 1,864,000 Kr. til
Italien og Østerrige, for 1,039,000 Kr. til Holland, for 672,000 Kr.
til Sverige, for 435,000 Kr. til Rusland, for 274,000 Kr. til Belgien
og for 220,000 Kr. til Spanien. Værdien af Udførselen af Sild var
i det samme Aar 10,047,000 Kr., hvoraf kom paa tyske
Østersøhavne 3,868,000 Kr., Rusland 2,304,000 Kr., Sverige 2,135,000
Kr. og Danmark 1,104,000 Kr. Den samlede Værdi af
Trælastudførselen, 32,850,000 Kr., var væsentlig saaledes fordelt: England
20,007,000 Kr., Frankrig 4,119,000 Kr., Tyskland 2,654,000 Kr.,
Holland 1,836,000 Kr. og Belgien 1,019,000 Kr.

De her anførte Tal, der gjælde 1878, samt deres indbyrdes
Forhold variere selvfølgelig fra Aar tilandet; men Forandringen er
i Regelen ikke stor, hvad der navnlig skyldes den norske Handels
ringe Tilbøjelighed til at forlade de mere kjendte Veje.

Følgende norske <sp>Byer</sp> indførte i hvert af Aarene 1877 og
1878 Varer for mere end 4 Mill Kr.:
<table o>
<td>                         <td c>1877           <td c>1878
<td>Kristiania . . . . .  <td r>78,892,000    <td r>58,755,000
<td>Bergen . . . . . . .  <td r>33,117,000    <td r>25,725,000 
<td>Trondhjem  . . . . .  <td r>15,011,000    <td r>11,757,000
<td>Stavanger  . . . . .   <td r>9,906,000     <td r>6,187,000
<td>Kristianssand  . . .   <td r>6,290,000     <td r>4,395,000
<td>Moss . . . . . . . .   <td r>4,958,000     <td r>4,238,000
<td>Drammen  . . . . . .   <td r>6,084,000    <td r>(3,953,000)
<td>Arendal  . . . . . .   <td r>5,226,000    <td r>(2,968,000)
</table>

Derefter kom i Aaret 1878 følgende Byer og Ladesteder med
vedføjede Indførselsværdier: Laurvik 2,849,000 Kr., Frederikshald
2,218,000 Kr., Tønsberg 1,657,000 Kr., Kristianssund 1,635,000 Kr.,
Tromsø 1,553,000 Kr., Skien 1,548,000 Kr., Vardø 788,000 Kr.,
Aalesund 731,000 Kr., Mandal 713,000 Kr., Frederiksstad 680,000
Kr., Vadsø 647,000 Kr., Kragerø 627,000 Kr., Hammerfest 598,000
Kr., Grimstad 526,000 Kr., Horten 495,000 Kr., Tvedestrand 479,000
Kr., Bodø 446,000 Kr., Haugesund 417,000 Kr., Østerrisør 349,000
Kr., Sarpsborg 339,000 Kr., Kongsvinger 339,000 Kr., Brevik
325,000 Kr., Sandefjord 308,000 Kr., Porsgrund 286,000 Kr.,
Levanger 213,000 Kr., Drøbak 209,000 Kr., Flekkefjord 208,000
Kr., Farsund 191,000 Kr., Molde 172,000 Kr., Ekersund 122,000
Kr., Holmestrand 121,000 Kr., Namsos 104,000 Kr., Lillesand
86,000 Kr., Stenkjær 82,000 Kr., Langesund 80,000 Kr., Sandnæs
79,000 Kr., Røros 49,000 Kr., Mosjøen 35,000 Kr.,
Skudesnæshavn 29,000 Kr., Florø 8,000 Kr., Kopervik 4,000 Kr. og
Sogndal 3,000 Kr.

Følgende Byers Udførsel havde en Værdi af mere end 4
Mill. Kr.:
<table o>
<td>                          <td c>1877          <td c>1878
<td>Kristiania . . . . .  <td r>20,305,000    <td r>18,737,000
<td>Bergen . . . . . . .  <td r>19,047,000    <td r>16,376,000
<td>Kristianssund  . . .  <td r>10,279,000    <td r>10,912,000
<td>Frederiksstad  . . .   <td r>9,370,000     <td r>6,677,000
<td>Drammen  . . . . . .   <td r>7,033,000     <td r>5,645,000
<td>Aalesund . . . . . .   <td r>5,318,000    <td r>(3,434,000)
</table>


Derefter kom i 1878 Kristianssand med 2,684,000 Kr., Haugesund
2,457,000 Kr., Trondhjem 2,231,000 Kr., Fredrikshald 2,035,000 Kr.,
Stavanger 1,495,000 Kr., Arendal 1,458,000 Kr., Laurvik 1,453,000
Kr., Porsgrund 1,448,000 Kr., Tromsø 1,231,000 Kr., Vadsø 1,208,000
Kr., Vardø 1,148,000 Kr., Kragerø 1,070,000 Kr., Hammerfest
941,000 Kr., Sarpsborg 875,000 Kr., Skien 822,000 Kr.,
Østerrisør 569,000 Kr., Bodø 563,000 Kr., Flekkefjord 536,000 Kr.,
Langesund 523,000 Kr., Moss 501,000 Kr., Brevik 411,000 Kr.,
Mosjøen 401,000 Kr., Molde 397,000 Kr., Tønsberg 392,000 Kr.,
Sandefjord 343,000 Kr., Mandal 334,000 Kr., Holmestrand 307,000
Kr., Namsos 241,000 Kr., Skudesnæshavn 241,000 Kr., Grimstad
231,000 Kr., Farsund 230,000 Kr., Drøbak 226,000 Kr., Ekersund
187,000 Kr., Tvedestrand 183,000 Kr., Lillesand 115,000 Kr.,
Kopervik 85,000 Kr., Røros 63,000 Kr., Florø 59,000 Kr., Levanger
50,000 Kr., Sogndal 46,000 Kr., Sandnæs 23,000 Kr., Horten
5,000 Kr. og Kongsvinger 5,000 Kr.

Sammenligner man den hele udenrigske Omsætning i 1876 med
den i Aarene 1866—70 stedfundne, viser det sig, at den i Kristiania
er steget med 120 p. Ct., i Bergen med 52 p. Ct., i Trondhjem
med 59 p. Ct. og i de øvrige Byer med 43 p. Ct. Indførselen er
i de her nævnte Byer steget med henholdsvis 114, 52, 66 og 3
p. Ct., medens Udførselen er steget med 145, 51, 41 og 50 p. Ct.
I det hele samler Indførselen sig mere og mere i de større Byer,
navnlig Kristiania, hvis Udførsel ogsaa viser en stærk Udvikling,
uden at dette dog synes at øve nogen mærkbar Indflydelse paa de
mindre Byers Udførsel.

Med Hensyn til <sp>Vejene for de vigtigste Udførselsartikler</sp>
kan nævnes, at af Trælasten, hvis samlede Exportværdi i 1878 var
32,475,000 Kr., udførtes der fra Kristiania for 7,372,000 Kr., fra
Fredriksstad for 6,609,000 Kr. og fra Drammen for 5,524,000 Kr.
— fra disse tre Byer altsaa henved 60 p. Ct. af den samlede
Udførsel — fremdeles fra Fredrikshald for 1,528,000 Kr., fra
Porsgrund for 1,356,000 Kr., fra Arendal for 1,183,000 Kr., fra
Sarpsborg for 1,178,000 Kr. og fra Kristiansand for 1,210,000 Kr.
Angaaende Udførselen af Fiskeriernes Produkter, da sees de Veje,
som den i det nævnte Aar tog, af følgende Tabel, der omfatter de
vigtigste fiskeexporterende Byers Udførsel af denne Vare, angivet
efter dens Værdi i Tusinder af Kroner:

<table o>
<td>                   <td c>Tørfisk.  <td c>Klipfisk.    <td c>Sild.      <td c>Tran.
<td>Kristiania . . .     <td r>114          <td>         <td r>327        <td r>157
<td>Stavanger  . . .       <td r>1          <td>       <td r>1,055 <td>
<td>Haugesund  . . .        <td>        <td>         <td r>1,961  <td>
<td>Bergen . . . . .   <td r>2,786      <td r>2,614      <td r>4,549      <td r>3,266
<td>Aalesund . . . .      <td>        <td r>2,545        <td r>444        <td r>186
<td>Kristianssund  .     <td r>204      <td r>8,976        <td r>819        <td r>208
<td>Trondhjem  . . .      <td r>57         <td r>88        <td r>209         <td r>99
</table>

*

XII.

De norske <sp>Jernbaners</sp> Længde udgjorde ved Udgangen af
Aaret 1877 ialt 813 Kilom., hvoraf 183 K. med normal og 630
med smal Sporvidde. Den samlede Anlægskapital androg til
51,978,000 Kr., Indtægterne i 1877 til 4,394,000 Kr. (Passagerer
1,517,000 Kr., Gods 2,773,000 Kr., andre Indtægter 104,000 Kr.)
og Udgifterne til 2,919,000 Kr. (Vedligeholdelse 1,050,000 Kr.,
Drift 1,702,000 Kr., andre Udgifter 167,000 Kr.) Med de siden
Begyndelsen af 1878 for Trafiken aabnede samt de under Arbejde
værende Linjer, der paaregnes at kunne aabnes inden Udgangen af
1882, vil det norske Jernbanenets samlede Længde stige til 1569
Kilom.

*

XIII.

Antallet af de af <sp>Postvæsenet</sp> befordrede Breve, der først i
1850 overskred en Million aarlig, er senere, efter den i 1854
indførte lige Porto for indenlandske Breve samt efter de senere
foretagne Portonedsættelser, hurtigt steget og naaede i 1878 til 12,682,800.
Antallet af de i samme Aar befordrede Breve med angiven Værdi
var 911,100, med en samlet angiven Værdi af 191,223,000 Kr. Af
dette sidste Beløb faldt paa den indenlandske Forsendelse 176,245,000
Kr., medens 8,825,000 Kr. gik til Udlandet, og 6,153,000 Kr. ankom
fra Udlandet. De Byer, fra hvilke det største Antal Breve afsendtes,
var Kristiania med 2,444,000, Bergen med 537,000, Trondhjem
med 410,000, Drammen med 256,000 og Stavanger med 212,000
afgaaede Breve. Avisforsendelsen omfattede i 1878 ialt nær 9
Millioner Avisnummere, nemlig 8,210,000 af norske Aviser til Steder
i Norge, 210,000 af norske Aviser til Udlandet og 574,000 af
udenlandske Aviser ankomne til Norge.

*

XIV.

Den første elektriske <sp>Telegraf</sp> i Norge anlagdes i 1854—55,
fra den svenske Grændse over Fredrikshald og Kristiania langs Kysten
indtil Mandal. I 1856—60 fortsattes dette Anlæg indtil Bergen,
hvorhos en ny Linje anlagdes fra Kristiania til Trondhjem, med
Sidelinje til Romsdalen. Efterhaanden udvidedes dette Net og
fortsattes i 1870 helt til Vadsø. Fraregnet Jernbanernes Telegraflinjer,
var Længden af den norske Statstelegrafs Linjer ved Udgangen af
1878 ialt 1011 geogr. Mil og Traadenes samlede Længde ialt 1820
geogr. Mil. Ved de 132 Stationer, af hvilke 5 vare Feltstationer,
fandtes 245 Apparater, 353 Betjente og 144 Bud. Statstelegrafens
Indtægter udgjorde i det nævnte Aar 875,421 Kr. og Udgifterne
til Drift og Vedligeholdelse 1,003,090 Kr., altsaa 127,669 Kr. mere.
Antallet af befordrede Telegrammer udgjorde 717,759, hvoraf
245,382 til eller fra Udlandet. Af dette sidste Tal kom 73,745
Telegrammer, eller noget over 30 p. Ct., paa Korrespondancen med
Storbritannien og Irland. Derefter kom Tyskland med 18, Sverige
med 17, Danmark med 12, Frankrig med 7, Rusland med 4,
Nordamerika med 3, Holland med 2, Belgien med 2 og Spanien med
2 p. Ct. Med intet enkelt af de øvrige Lande udgjorde
Korrespondancen 1 p. Ct. af den samlede udenlandske Korrespondance.

*

XV.

Begyndelsen til en <sp>periodisk Presse</sp> i Norge skede ved
Udgivelsen fra 25de Maj 1763 af «Norske Intelligenz-Seddeler», et
Ugeblad, der i 1765 fulgtes af «Efterretninger fra Adresse-Contoiret
i Bergen», i 1767 af «Trondhjems Adresse-Contoirs Efterretninger»
og i 1780 af «Christiansandske Uge-Blade». I 1814 havde Norge
endnu kun 7 Aviser. I 1879 var Antallet af Aviser og Tidsskrifter
steget til 202. Heraf vare 18 Dagblade, hvoraf 1 udkom syv
Gange om Ugen og 17 sex Gange. 15 Aviser udkom tre—fem
Gange, 50 to Gange, 51 en Gang ugentlig samt 68 Aviser eller
Tidsskrifter færre Gange end en Gang ugentlig. Af Dagbladene
udkom 7 i Kristiania, 4 i Bergen, 3 i Trondhjem, 2 i Stavanger
og 2 i Drammen. Tager man alene i Betragning det Antal Aviser,
der udkomme 3 Gange ugentlig eller oftere, kommer der 1 Avis i
Danmark paa 14,500, i Norge paa 55,000 og i Sverige paa 113,500
Indvaanere. Tages Antallet af samtlige Aviser og Tidsskrifter,
kommer der et periodisk Skrift i Danmark paa 7,000, i Norge paa
9,000 og i Sverige paa 15,000 Indvaanere.

*

XVI.

Udgifterne til <sp>Undervisningsvæsenet</sp> udgjorde i 1876,
fraregnet Udgifterne ved de private Skoler, 5,633,426 Kr., hvoraf til
Almueskolevæsenet 2,828,607 Kr., til kommunale Borger- og
Pigeskoler 204,952 Kr., til offentlige Almenskoler 602,915 Kr., til
kommunale Middelskoler 226,698 Kr. og til Universitetet 445,516
Kr. De øvrige Udgiftsposter vare: Stiftsseminarierne 96,976 Kr.,
Lærerskolerne 21,979 Kr., til Uddannelse af Lærerinder 5,580
Kr.; til Fremme af Undervisning i Gymnastik og militære Øvelser 4,220
Kr., til Døvstumme- og Blindeundervisningen 34,030 Kr., de af
det Offentlige udredede Pensioner til Almueskolelærere og deres
Enker 85,326 Kr., Skoledirektører 34,939 Kr., Tegneskolen i
Kristiania 22,972 Kr., offentlige Tegneskoler udenfor Kristiania 18,716
Kr. Af de nævnte 5,633,426 Kr. var 1,697,903 Kr. Bidrag af
Statskassen, Oplysningsvæsenets Fond og det nordlandske
Kirke- og Skolefond.

Hvad angaar <sp>Almueskolevæsenet i Landdistrikterne</sp>,
var Skolekredsenes Antal 6,406. I 4,715 af disse holdtes Skolen
i fast Lokale og i 1,691 paa Omgang i Gaardene. Hertil kom 293
Skoler for ensligt beliggende Bosteder. Af de 218,886 skolepligtige
Børn undervistes 181,775 i faste Skoler, 29,206 i Omgangsskoler,
4,032 udenfor Kredsskolen, og 3,873 udeblev ganske fra Skolen.
Af det samlede Antal lovbefalede Skoledage, i hvilke alle de
skolepligtige skolesøgende Børn tilsammen skulde have søgt Skolen,
nemlig 12,153,300, forsømtes 2,046,777. Antallet af Lærere var
3,312 og af Lærerinder 85. For den af Almueskolen udskrevne
Ungdom holdtes i Gang 2,100 <sp>Aftenskoler</sp> med et Elevantal, der
varierede mellem 30,600 og 26,600. Ved 10 <sp>Folkehøjskoler</sp>
undervistes (i 1875) ialt 230 Elever. I Byerne var de skolepligtige
Børns Antal 53,951, af hvilke 35,745 søgte Almueskolen (33,033
Friskolen og 2,712 Betalingsskolen), 2,919 søgte private Skoler,
hvis Undervisning ikke gik ud over Almueskolens, 14,259
undervistes i højere Skoler, 428 nød privat Undervisning, og 600 aldeles
ingen Undervisning fik. Af det samlede Antal lovbefalede Skoledage
for Almueskolens Børn, 6,745,383, forsømtes 762,533. Antallet af
Lærere og Lærerinder, ansatte ved Almueskolen i fuldstændige
Poster, var henholdsvis 340 og 306. For Lærerne varierede Lønnen
mellem 440 og 3,120 Kr. og for Lærerinderne mellem 200 og
960 Kr.

Af <sp>kommunale Gutteskoler</sp> fandtes i Skoleaaret 1876—77
otte med tilsammen 41 Klasser og 901 Elever, af <sp>private
Gutteskoler</sp> syv med 32 Klasser og 60 Elever, af <sp>kommunale
Pigeskoler</sp> ni med 44 Klasser og 711 Elever, af <sp>private Pigeskoler</sp>
to og femti med 281 Klasser og 4,771 Elever, af <sp>kommunale
Gutte- og Pigeskoler</sp> nitten med 1,209 Elever, af <sp>private
Gutte- og Pigeskoler</sp> sytten med 1,535 Elever. Antallet af
højere <sp>Almueskoler paa Landet</sp> var 24, med tilsammen 35
Klasser eller særskilte Afdelinger, 577 Elever (468 Gutter og 109
Piger) og 33 Lærere.

Af <sp>offentlige Skoler for den højere Almendannelse</sp>
fandtes sytten (i Kristiania, Bergen, Trondhjem, Kristianssand,
Drammen, Fredrikshald, Lillehammer, Skien, Stavanger, Aalesund,
Molde, Kristianssund, Hamar, Tromsø, Kongsberg, Laurvik og
Arendal) med tilsammen 2,643 Elever (395 i Forberedelsesskolen,
2,083 i Middelskolen, 35 i Realgymnasiet og 123 i Latingymnasiet)
— samt af <sp>private</sp> do. tre (alle i Kristiania) med 1,400 Elever
(447 i Forberedelsesskolen, 853 i Middelskolen, 26 i Realgymnasiet
og 29 i Latingymnasiet). De <sp>kommunale Middelskolers</sp>
Antal var femten, med 1,710 Elever (481 i Forberedelsesskolen og
1,229 i Middelskolen).

Endelig fandtes sex <sp>Stiftsseminarier</sp> (Asker, Hamar,
Kristianssand, Stordøen, Klæbu og Tromsø) med tilsammen 292 Elever,
og otte <sp>Lærerskoler</sp> (Hvideseid, Nedre Telemarken, Søgne,
Ekersund, Koppersvik, Voss, Balestrand og Volden) med 158 Elever.

Udgifterne til <sp>Universitetet</sp>, der i 1860 udgjorde 286,420
Kr., vare i 1878 stegne til 477,028 Kr., hvoraf til Lønninger
331,805 Kr., til de videnskabelige Samlinger 71,733 Kr. og til
andre Udgifter 73,490 Kr. Indtægterne udgjorde i det sidstnævnte
Aar 494,030 Kr., nemlig Statsbidrag 225,000 Kr., Tilskud fra
Undervisningsvæsenets Fond 194,000 Kr. og andre Indtægter
75,030 Kr. Antallet af Professorer var fra 35 i 1860 steget til
50 i 1878 og af Studenter fra 550 til 768, nemlig 5 Professorer
(og 150 Studenter) ved det theologiske, 6 (215) ved det juridiske,
8 (199) ved det medicinske, 17 (50) ved det filosofisk-historiske,
14 (31) ved det mathematisk-naturvidenskabelige Fakultet og 123
Andenexamens-Studerende. Til de forskjellige Fakulteters
Lærerkorps var yderligere knyttet 10 Stipendiater.

*

XVII.

Af den ved Fattigskatligningen for 1876 antagne <sp>Formue</sp>,
tilsammen 1,244,041,000 Kr., faldt 450,609,000 Kr. (36,<small>2</small> p. Ct.)
paa Byerne og 793,432,000 Kr. (63,<small>7</small> p. Ct.) paa Landdistrikterne.
Den antagne Formue i <sp>Byerne</sp> fordelte sig paa de vigtigere af
disse saaledes: Kristiania 149,674,000 Kr. (eller 33 p. Ct. af det
hele antagne Formuebeløb i Byerne), Bergen 48,360,000 Kr.
(10,<small>7</small> p. Ct.), Trondhjem 27,874,000 Kr. (6,<small>1</small> p. Ct.), Drammen
27,548,000 Kr. (6,<small>1</small> p. Ct.), Stavanger 23,548,000 Kr. (5,<small>2</small> p. Ct.),
Arendal 20,199,000 Kr. (4,<small>4</small> p. Ct.), Fredrikshald 15,434,000 Kr.
(3,<small>4</small> p. Ct.) og Kristianssand 13,010,000 Kr. (2,<small>8</small> p. Ct.). <sp>Amternes</sp>
antagne Formue var: Hedemarken 105,293,000 Kr. (eller 13,<small>2</small> p. Ct.
af det hele antagne Formuebeløb i Landdistrikterne), Akershus
70,612,000 Kr. (8,<small>8</small> p. Ct.), Buskerud 63,781,000 Kr. (8 p. Ct.),
Smaalenene 59,676,000 Kr. (7,<small>5</small> p. Ct.), Kristians Amt 59,511,000
Kr. (7,<small>5</small> p. Ct.) , Bratsberg 57,184,000 Kr. (7,<small>2</small> p. Ct.), Jarlsberg
og Laurvik 56,927,000 (7,<small>1</small> p. Ct.) , Nedenæs 50,688,000 Kr.
(6,<small>3</small> p. Ct.), Stavanger 41,057,000 Kr. (5,<small>1</small> p. Ct.), Søndre Bergenhus
40,077,000 Kr. (5 p. Ct.), Lister og Mandal 36,727,000 Kr. (4,<small>6</small>
p. Ct.), Søndre Trondhjem 31,783,000 Kr. (4 p. Ct.), Romsdal
30,314,000 Kr. (3,<small>8</small> p. Ct.), Nordre Bergenhus 27,343,000 Kr.
(3,<small>4</small> p. Ct.), Nordre Trondhjem 27,077,000 Kr. (3,<small>4</small> p. Ct.),
Nordland 23,879,000 Kr. (3 p. Ct.), Tromsø 8,658,000 Kr. (1 p. Ct.)
og Finmarken 2,845,000 Kr. (0,<small>3</small> p. Ct.).

Den antagne Indtægt udgjorde paa samme Tid i <sp>Byerne</sp>
115,119,000 Kr., hvoraf i Kristiania 35,375,000 Kr. (30 p. Ct.),
Bergen 11,350,000 Kr. (9,<small>8</small> p. Ct.), Drammen 6,948,000 Kr. (6
p. Ct.), Trondhjem 6,437,000 Kr. (5,<small>5</small> p. Ct.), Stavanger 5,846,000
Kr. (5 p. Ct.), Kristianssand 3,826,000 Kr. (3,<small>3</small> p. Ct.), Arendal
3,239,000 Kr. (2,<small>8</small> p. Ct.), Frederiksstad 2,784,000 Kr. (2,<small>4</small> p. Ct.),
(Fredrikshald 2,480,000 Kr. (2,<small>1</small> p. Ct.), Laurvik 2,450,000 Kr.
(2,<small>1</small> p. Ct.) — samt i Amterne 153,939,000 Kr., nemlig i
Hedemarken 12,948,000 Kr. (8,<small>4</small> p. Ct.), Nordland 12,464,000 Kr. (8
p. Ct.), Akerhus 11,918,000 Kr. (7,<small>7</small> p. Ct.), Søndre Bergenhus
10,460,000 Kr. (6,<small>7</small> p. Ct.), Romsdal 9,940,000 Kr. (6,<small>4</small> p. Ct.),
Smaalenene 9,784,000 Kr. (6,<small>3</small> p. Ct.), Jarlsberg og Laurvik
9,345,000 Kr. (6 p. Ct.), Bratsberg 8,772,000 Kr. (5,<small>6</small> p. Ct.),
Kristians Amt 8,728,000 Kr. (5,<small>6</small> p. Ct.), Nedenæs 8,704,000 Kr.
(5,<small>6</small> p. Ct.), Søndre Trondhjem 8,656,000 Kr. (5,<small>6</small> p. Ct.), Nordre
Trondhjem 7,916,000 Kr. (5,<small>1</small> p. Ct.), Buskerud 7,620,006 Kr.
(4,<small>9</small> p. Ct.), Stavanger 6,832,000 Kr. (4,<small>4</small> p. Ct.) Lister og Mandal
6,408,000 Kr. (4,<small>1</small> p. Ct.), Nordre Bergenhus 6,216,000 Kr. (4
p. Ct.), Tromsø 4,680,000 Kr. (3 p. Ct.) og Finmarken 2,548,000
Kr. (1,<small>6</small> p. Ct.). Den samlede, ved Fattigskatligningen antagne
Indtægt i Byerne og i Landdistrikterne var saaledes 269,058,000 Kr.

Værdien af <sp>fast Ejendom</sp> (beregnet efter Gjennemsnittet fra
1872—76 af matrikuleret Ejendoms Værdi paa Landet og
Brandforsikringssummerne 1877 i Byerne) var 994,637,000 Kr., hvoraf
305,393,000 Kr, (30,<small>7</small> p. Ct.) i Byerne og 689,244,000 Kr. (69,<small>3</small>
p. Ct.) i Landdistrikterne.

*

XVIII.

De <sp>kommunale Kassers Indtægter</sp>, med Fradrag af
Laan og Forskud, Refusioner og Decisionsansvar, udgjorde i 1875
i Landdistrikterne 9,429,780 Kr. og i Byerne 7,490,296 Kr.,
tilsammen 16,920,076 Kr. Samme Aar udgjorde de norske
Statsindtægter, Laan fraregnede, men ikke Afdrag paa udestaaende
Tilgodehavende og indbetalte Jernbanebidrag, 28,652,400 Kr., hvortil
kom det almindelige Vejfonds Indkomster 773,784 Kr. I 1876
vare Indtægterne stegne til 9,830,253 Kr. i Landdistrikterne og
8,427,556 Kr. i Byerne, tilsammen 18,257,809 Kr.

De udlignede <sp>direkte kommunale Skatter</sp> steg fra
10,370,444 Kr. i 1871 til 13,111,000 Kr. i 1876. Af dette
sidstnævnte Beløb kom paa <sp>Landdistrikterne</sp> 7,855,000 Kr. (nemlig
Fattigskat 3,010,000 Kr., Amtsskat 1,891,000 Kr., Skat til de
almindelige Skolekasser 1,672,000 Kr., almindelig Herredsskat
842,000 Kr., de enkelte Skolekredses Udredsler 233,000 Kr., Skat
til Kirkekasserne 207,000 Kr.) samt paa <sp>Byerne</sp> 5,256,000 Kr.
(nemlig Byskat 4,076,000 Kr., Fattigskat 1,143,000 Kr., Skat til
Kirkekasserne 37,000 Kr.). Samtidig androg de <sp>kommunale
Afgifter i Byerne</sp> (Brændevins- og Ølafgift, Afgift af forskjellige
Næringer efter Politivedtægt, Afgift af Hunde, Tiende, Jordafgift,
Kornrente og Landskyld) til 855,092 Kr. og i <sp>Landdistrikterne</sp>
(Brændevins- og Ølafgift, Erstatning for Naturalydelser, Afgift af
Handelsmænd, Tiende, Brød- og Vinpenge, Landskyld) til 396,044
Kr., tilsammen for hele Riget 1,251,136 Kr.

De kommunale Kassers samlede <sp>Udgifter</sp>, med Fradrag af
Afbetalinger paa og Tilbagebetalinger af Laan og Forskud, Afdrag
paa skyldige Jernbanebidrag, Udlaan af Midler, uerholdelige og
eftergivne Skatter og Afgifter, udgjorde i 1875 i <sp>Landdistrikterne</sp>
9,713,260 Kr. (nemlig Herredskasserne 1,079,732 Kr., Kirkekasserne
623,764 Kr., de almindelige Skolekasser 1,673,308 Kr.,
Skolekredsenes Udredsler 222,172 Kr., Fattigkasserne 3,415,876 Kr.
og Amtskasserne 2,698,408 Kr.) samt i <sp>Byerne</sp> 8,636,344 Kr.
(nemlig Bykasserne 5,968,508 Kr., Kirkekasserne 111,820 Kr.,
Fattigkasserne 1,947,748 Kr. og Havnekasserne 608,268 Kr.) —
tilsammen for hele Riget 18,349,604 Kr. I 1876 steg Udgifterne
til 10,091,019 Kr. i Landdistrikterne og 9,591,465 i Byerne,
tilsammen 19,682,484 Kr.

I <sp>Landdistrikterne</sp> udgjorde det hele Beløb af kommunale
Skatter i 1875 for hvert 100 Kr. beskattet Formue i Gjennemsnit
1 Kr. Amternes Rækkefølge med Hensyn til den saaledes
beregnede forholdsvise <sp>Skattebyrde</sp> var: Finmarken med 3,<small>6</small>, Nordre
Trondhjem 1,<small>6</small>, Søndre Trondhjem og Tromsø 1,<small>5</small>, Nordre Bergenhus
og Nordland 1,<small>4</small>, Romsdal 1,<small>3</small>, Kristians Amt og Søndre Bergenhus
1,<small>1</small>, Akershus 1, Buskerud, Lister og Mandal samt Stavanger 0,<small>9</small>,
Smaalenene, Bratsberg og Nedenæs 0,<small>8</small>, Hedemarken samt Jarlsberg
og Laurvik 0,<small>7</small> Kr. pr. 100 Kr. beskattet Formue.

I <sp>Byerne</sp> udgjorde samtidigt den kommunale <sp>Skattebyrde</sp> i
Gjennemsnit 4,<small>53</small> Kr. af hvert 100 Kr. antagen Indtægt efter
Fattigskatligningen. Rækkefølgen af de vigtigste Byer var: Stavanger
5,<small>3</small>, Aalesund 5,<small>2</small>, Kristiania 5,<small>1</small>, Trondhjem 5, Kristiansund, Bergen,
Drammen og Fredriksstad 4,<small>9</small>, Kristianssand 4,<small>8</small>, Skien 4,<small>7</small>,
Fredrikshald 4,<small>4</small>, Tromsø 4,<small>3</small>, Tønsberg 3,<small>1</small> og Arendal 3 Kr. for hvert
100 Kr. antagen Indtægt. Beregnet efter Indvaanernes Antal
udgjorde de kommunale Skatters samlede Beløb i Byerne i
Gjennemsnit nær 15 Kr. Bykommunernes Laanegjæld udgjorde ved
Udgangen af 1875 tilsammen 16,585,512 Kr., hvoraf kom paa
Kristiania 6,165,600 Kr., paa Bergen 1,721,120 Kr., paa Drammen
1,400,000 Kr. og paa Trondhjem 1,029,200 Kr.

*

XIX.

Som ovenfor anført, udlignedes der i Aaret 1876 Fattigskat i
Byerne til et Beløb af 1,143,105 Kr. og i Landdistrikterne til et
Beløb af 3,010,105 Kr. Fra andre Kilder havde <sp>Fattigvæsenet</sp>
i det nævnte Aar en kontant Indtægt i Byerne af 833,084 Kr. og
i Landdistrikterne af 660,985 Kr. For det hele Land udgjorde
Indtægterne saaledes 5,647,279 Kr. Samtidig vare de samlede
kontante Udgifter fra gjennemsnitlig 4,813,064 Kr. i 1873—75
stegne til 5,518,182 Kr. i 1876, af hvilket sidste Beløb kom paa
Byerne 2,399,629 Kr. og paa Landdistrikterne 3,118,553 Kr. Af
de 5,518,182 Kr. medgik 2,978,587 Kr. (55 p. Ct.) til egentlig
Fattighjælp, 1,301,205 Kr. (23 p. Ct.) til Sygeforplejning, 586,264
Kr. (10 p. Ct.) til Administration, 525,232 Kr. (10 p. Ct.) til
Afbetaling paa Gjæld og 126,894 Kr. (2 p. Ct.) til forskjellige
Udgifter.

Det Amt, hvor Fattigskatten i Forhold til Befolkningen var
størst, var Akershus, hvor den udgjorde 317 Kr. for hvert 100
Indvaanere; derefter fulgte Bratsberg, Nedenæs og de øvrige Amter
i en Rækkefølge, der afsluttedes med Nordre Bergenhus, Tromsø og
Romsdal, i hvilket sidste Amt Fattigskatten kun var 106 Kr. pr.
100 Indvaanere. Ogsaa ordnet efter Antallet af understøttede
Hovedpersoner begyndte Amternes Række med Akershus, hvor de
Understøttedes Tal var 3,<small>9</small> for hvert 100 Indvaanere, og afsluttedes
med Nordland, Romsdal og Tromsø, med et Forholdstal af 1,<small>5</small> p Ct..

Antallet af Trængende, som understøttedes af det offentlige
Fattigvæsen, udgjorde 122,157, hvoraf 57,705 Hovedpersoner,
14,609 Koner og 49,843 Børn. Af de 122,157 Understøttede kom
28,520 paa Byerne og 93,637 paa Landdistrikterne. Lægges alene
Antallet af Hovedpersoner til Grund, understøttedes der
gjennemsnitlig i Aarene 1867—70 4 p. Ct, i 1871—75 3,<small>6</small> p. Ct. og i
!876 3,<small>2</small> p. Ct. af Folkemængden. Medregnes ogsaa Bipersonerne,
var de Understøttedes Tal i 1867-75 gjennemsnitlig 8,<small>6</small> p. Ct. og
i 1876 6,<small>7</small> p. Ct. af den hele Folkemængde.

*

XX.

Den gjennemsnitlige <sp>Livsvarighed</sp> for Mænd er i Norge
47,<small>4</small> Aar, eller 5,<small>2</small> Aar mere end i Sverige, 3,<small>8</small> Aar mere end i
Danmark, 10 Aar mere end i Belgien og 8,<small>3</small> Aar mere end i
Frankrig. For Kvinder er den 4,<small>2</small> Aar mere end i Sverige, 4,<small>5</small>
Aar mere end i Danmark, 11,<small>1</small> Aar mere end i Belgien og 9,<small>4</small> Aar
mere end i Frankrig. Dette gunstige Forholdstal har hovedsagelig
sin Grund deri, at Dødeligheden blandt Børn i disses første Aar er
meget mindre i Norge end i noget andet europæisk Land. Denne
Dødelighed har i Tidsrummet 1836—73 i Gjennemsnit været 12
p. Ct. for Guttebørn, 10 p. Ct. for Pigebørn og 11 p. Ct. for
begge Kjøn tilsammentagne, medens den i de øvrige europæiske
Lande har været 15—20 p. Ct. og i nogle endog er steget til 30
p. Ct. I Norge er den ovenikjøbet i det nys nævnte Tidsrum
mærkbart aftaget, nemlig fra 14 p. Ct. i 1836—40 til 10,<small>6</small> p. Ct.
i 1851—73 for begge Kjøn tilsammentagne.<footnote>O. J. Broch, anf. St. S. 276.</footnote>

Angaaende <sp>Dødelighedsforholdene</sp> i de forskjellige Dele
af Landet viser det sig, at i Femaaret 1871—75 det gjennemsnitlige
aarlige Antal Dødsfald for hvert 1,000 Indvaanere udgjorde i hele
Riget 17,<small>45</small>, i Kristiania By 22,<small>17</small> og i Amterne Finmarken 23,<small>15</small>,
Lister og Mandal 2O,<small>59</small>, Smaalenene 19, Nedenæs 18,<small>53</small>, Stavanger
18,<small>20</small>, Akershus 17,<small>73</small>, Nordland 17,<small>69</small>, Søndre Trondhjem 17,<small>60</small>;
Bratsberg 17,<small>41</small>, Søndre Bergenhus 17,<small>31</small>, Jarlsberg og Laurvik 16,<small>85</small>,
Tromsø 16,<small>68</small>, Buskerud 16,<small>66</small>, Nordre Bergenhus 15,<small>43</small>, Romsdal
15,<small>31</small>, Nordre Trondhjem 15,<small>30</small>, Hedemarken 14,<small>95</small> og Kristians
Amt 14,<small>77</small>.

*

XXI.

Den første <sp>Sparebank</sp> i Norge oprettedes i Kristiania i 1822
og fulgtes i de nærmeste Aar af lignende Indretninger i Drammen,
Bergen og Trondhjem (1823), Arendal og Kristianssand (1825), Moss
og Tønsberg (1826). Ved Udgangen af 1877 var Sparebankernes
Antal 296, hvoraf 62 i Byerne og 234 i Landdistrikterne. Den af
Sparebankerne ejede Kapital var i Byerne 10,069,259 Kr. og i
Landdistrikterne 5,361,616 Kr., tilsammen 15,430,875 Kr. — den
indskudte Kapital i Byerne 85,940,141 Kr. og i Landdistrikterne
50,816,820 Kr., tilsammen 136,756,961 Kr. — den hele under
Sparebankernes Forvaltning staaende Kapital saaledes 152,187,836
Kr., et Beløb der i Løbet af de fire Aar 1873—77 var steget fra
120,363,000 Kr., altsaa med nær 32 Mill. Kr.

<sp>Norges Bank</sp>, oprettet ved Lov af 14 Juni 1816, havde ved
Udgangen af 1878 paa Aktiva-Kontoen en metallisk Beholdning af
13,219,770 Kr., Beholdninger i Udlandet eller Vexler paa
udenlandske Pladse 5,995,494 Kr., Papirer paa Norge i Portefeuille
23,355,235 Kr., Panteobligationer 13,165,235 Kr., andre Aktiva
859,143 Kr. — og paa Passiva-Kontoen en Seddelcirkulation af
30,967,687 Kr., Bankens Kapital 12,509,418 Kr., Reservefond
4,562,328 Kr., Deposita 6,079,181 Kr., andre Passiva 960,634 Kr.,
Aarsudbytte 1,515,629 Kr.

Den norske <sp>Hypothekbank</sp>, oprettet i 1852 med et
Grundfond af 5,240,000 Kr., havde ved Slutningen af 1878 udlaant i faste
Ejendomme 43,294,000 Kr. (ved Slutningen af 1875 39 Mill. Kr.),
medens Beløbet af de af Banken udfærdigede Obligationer androg
til 42,767,400 Kr. (ved 1875 Aars Slutning 39,797,800 Kr.). Den
samlede Sum var paa Aktiva-Kontoen 50,106,239 Kr. og paa
Passiva-Kontoen 50,030,060 Kr.

Af <sp>Privatbanker</sp> fandtes der ved Udgangen af 1878 ialt 14,
med en samlet tegnet Aktiekapital af 27,580,000 Kr., hvoraf
12,360,240 Kr. indbetalt. Deres Nettoudbytte af Aarets Drift
havde tilsammen været 1,834,000 Kr.

*

XXII.

Den norske <sp>Statskasses</sp> Udgifter androg i Budgetaaret
1877—78 til 51,771,269 Kr., og dens Indtægter til 50,441,776 Kr.,
hvoraf paa det ordinære Budget henholdsvis 36,696,017 og 35,644,010
Kr. samt paa det extraordinær Budget (Jernbaneanlæggenes)
henholdsvis 15,075,252 og 14,797,766 Kr.

Blandt de ordinære <sp>Indtægter</sp> indbragte Toldafgifterne<footnote>Den samlede Indførselstold indbragte i Tidsrummet fra 1866—78 i
Gjennemsnit aarlig 13,799,000 Kr., hvoraf Tolden paa Kornvarer 717,000 Kr., paa Kaffe
2,098,000 Kr., paa The 102,000 Kr., paa Sukker 2,654,000 Kr., paa Sirup 253,000
Kr., paa Tobak 1,465,000 Kr., paa andre Kolonialvarer 284,000 Kr., paa Brændevin
og Spiritus 2,068,000 Kr., paa Vin 269,000 Kr., paa Manufakturvarer 1,668,000 Kr.,
paa Petroleum og Paraffin 254,000 Kr. og paa Salt 390,000 Kr.</footnote> det
største Beløb, nemlig 21,011,064 Kr., De øvrige Indtægter vare
Brændevinsafgift 2,047,060 Kr., Maltafgift 1,990,773 Kr.,
Stempel- og Spillekortafgift 476,770 Kr., Arveafgift 168,690 Kr., Retssportler
730,939 Kr., Indtægt af Statens Ejendomme og Skove 221,141 Kr.,
do. af Kongsberg Sølvgruber 1,091,639 Kr., do. af solgte
Ejendomme 85,472 Kr., Renter og Afdrag 616,488 Kr., Indtægt af
Statens Aktier i Norges Bank 501,864 Kr., andre Indtægter af
Statens Aktiva 498,120 Kr., Bruttoindtægt af Postvæsenet 1,465,653
Kr., af Telegrafvæsenet 949,530 Kr., do. af Jernbanerne 2,635,365
Kr., Renter af Statskassens Beholdning 785,237 Kr., andre
tilfældige Indtægter 368,205 Kr.

De ordinære <sp>Udgifter</sp> udgjorde under de forskjellige
Hovedposter:

1. Kongen og det kgl. Hus: Apanager 383,346 Kr.,
Vedligeholdelse af de til Kongens Raadighed stillede Statsejendomme 102,219
Kr. — tilsammen 485,565 Kr.

2. Storthinget 373,076 Kr.

3. Statsraadet og Regjeringen 1,031,689 Kr.

4. Administrationsgrene under Departementet for Kirke- og
Undervisningsvæsenet: Universitetet 208,206 Kr., Videnskab og
Kunst 106,823 Kr., det offentlige Skolevæsen 1,491,806 Kr.,<footnote>Desuden 1 Mill. Kr. fra særlige Fonds.</footnote>
Døvstumme- og Blindeundervisningen 26,223 Kr., Gejstligheden og
Kirkerne 72,606 Kr., Tilskud til den almindelige Enkekasse 95,200
Kr., forskjellige Udgifter 100,276 Kr. — tilsammen 2,101,140 Kr.

5. Do. under Justits- og Politidepartementet: Domstolene og
Politiet 808,903 Kr., Tilskud til Straffeanstalterne 364,348 Kr.,
almindelige Udgifter til Retsvæsenet 779,390 Kr., forskjellige
Udgifter 44,291 Kr. — tilsammen 1,996,932 Kr.

6. Do. under Indredepartementet: Amtmænd osv. 232,155 Kr.,
Jordbrug, Fædrift osv. 371,073 Kr., Skovvæsenet 181,997 Kr.,
Fiskerierne 57,296 Kr., den geologiske Undersøgelse 20,817 Kr.,
den geografiske Opmaaling 361,503 Kr., Nordhavsexpeditionen
72,679 Kr., Sundhedspleien 1,262,694 Kr., Vej-, Bro- og
Kanalvæsenet 724,815 Kr.,<footnote>Desuden 850,000 Kr. i Tilskud fra det almindelige Vejfond.</footnote> Jernbanevæsenet 2,563,213 Kr., Handel,
Industri, Haandværk og Udstillinger 206,528 Kr., Maal og Vægt
160,700 Kr., det statistiske Bureau 78,448 Kr., forskjellige Udgifter
186,923 Kr. — tilsammen 6,480,841 Kr.

7. Do. under Finants- og Tolddepartementet: Hovedkasserne
og Udgifterne ved Afgiftsopkrævningen 399,455 Kr., Toldvæsenets
Udgifter 1,898,603 Kr., Drift af Kongsbergs Gruber 634,470 Kr.,
Pensioner 420,855 Kr., Afdrag paa Statsgjælden 2,026,722 Kr.,
Renter af og andre Udgifter ved samme 3,521,224 Kr., forskjellige
Udgifter 326,763 Kr. — tilsammen 9,228,092 Kr.

8. Do. under Armedepartementet: ordinære Udgifter 6,175,322
Kr., extraordinære do. 1,265,911 Kr. — tilsammen 7,441,233 Kr.

9. Do. under Marine- og Postdepartementet: Marinen 2,421,416
Kr., Fyr og Mærker og Lodsvæsen 614,291 Kr., Havnevæsen
286,964 Kr., Postvæsen 1,510,258 Kr., Telegrafens Vedligeholdelse
og Drift 1,018,906 Kr., Anlæg af nye Telegraflinjer 200,221 Kr.,
Bidrag til Skydsvæsenet 232,685 Kr., Tilskud til den private
Dampskibsfart 720,528 Kr., forskjellige Udgifter 68,315 Kr. — tilsammen
7,073,584 Kr.

10. Udenrigsdepartementet: Diplomatiet 196,718 Kr.,
Konsulatvæsenet 207,455 Kr., forskjellige Udgifter 79,692 Kr. — tilsammen
483,865 Kr.

<sp>Statsgjælden</sp> udgjorde den 30 Juni 1878 ialt 92,316,000 Kr.,
hvoraf 9,500,000 Kr. indenlandsk og 82,816,000 Kr. udenlandsk
Gjæld, hvilken sidste fordelte sig saaledes:
<table o>
<td>Laanet af <td>1848 <td>(oprindeligt Beløb  <td r>6   <td>Millioner Kr. til <td>4   <td>p. Ct.)     <td r>86,000 <td>Kr.
<td c>— <td>1851 <td>(     —         —    <td r>4,<small>8</small> <td>  —   —    <td>4 ½ <td c>—  )    <td r>715,000 <td c>—
<td c>    —     <td>1858 <td>(     —         —   <td r>14,<small>4</small>    <td c>  —  —    <td>4 ½ <td> — )  <td r>7,001,000 <td c>—
<td c>    —     <td>1863 <td>(     —         —    <td r>6      <td>  —       —    <td>4 ½ <td c> —  )  <td r>3,966,000 <td c>—
<td c>    —     <td>1872 <td>(     —         —    <td r>6      <td>  —       —    <td>4 ½ <td c> —  )  <td r>5,525,000 <td c>—
<td c>    —     <td>1874 <td>(     —         —   <td r>20      <td>  —       —    <td>4 ½ <td c> —  ) <td r>19,159,000 <td c>—
<td c>    —     <td>1876 <td>(     —         —   <td r>24      <td>  —       —    <td>4 ½ <td c> —  ) <td r>23,857,000 <td c>—
<td c>    —     <td>1878 <td>(     —         —   <td r>21,<small>8</small>    <td>  —       —    <td>4 ½ <td c> —  ) <td r>21,792,000 <td c>—
<td 7>Restbeløb af Scheldetoldens Indløsningssum . . . . . . . . . . . . .    <td r>715,000 <td c>—
<td 7>                                                                     <td r>--------------- <td>
<td 7>                                                                      <td r>82,816,000 <td>Kr.
</table>

*

XXIII.

Den norske <sp>Landarmes</sp><footnote>Chr. Tønsberg, Illustreret Norge. Kra. 1879, S. 69.</footnote> effektive Styrke af de forskjellige
Vaabenarter udgjorde den 30 Juni 1878: ved Infanteriet 60,672
Mand, hvoraf 48,275 Stridende; ved Kavalleriet 2,735 Mand, hvoraf
1,343 Stridende; ved Artilleriet 5,150 Mand, hvoraf 2,867 Stridende;
forøvrigt 242 Mand, hvoraf 158 Stridende. Det hele Personel, uden
Hensyn til Vaabenart, var: Officerer 703, Underofficerer 1,378,
Korporaler 998, Linjens i Fred disponible Styrke 15,878, Linjens kun
i Krig disponible Styrke (den saakaldte «Krigsforstærkning») 3,203,
Reserven 17,089, Landeværnet 12,846, Spillemænd 552. De
Stridendes hele Sum sar saaledes 52,643. Et Antal af 16,166, hvoraf
104 med Officers Grad, vare Ikke-Stridende. Armeens samlede
Styrke udgjorde altsaa 68,809.

<sp>Krigsmarinens</sp> Materiel bestaar af 29 Dampskibe med en
Hestekraft af 2,554 og et Kanonantal af 142, nemlig 4 Monitorer
(650 Hestekræfter, 8 Kanoner), 2 Fregatter (900 Hestekræfter, 78
Kanoner), 1 lukket Korvet (250 Hestekræfter, 16 Kanoner), 1 aaben
Korvet (80 Hestekræfter, 14 Kanoner), 6 Kanonbaade af 2den Klasse
(360 Hestekræfter, 10 Kanoner), 14 do. af 3die Klasse (220
Hestekræfter, 11 Kanoner) og 1 Bugserskib (80 Hestekræfter, 2 Kanoner).
Af Sejlskibe haves en Lærlingekorvet paa 8 Kanoner og en
Lærlingebrig paa 4 Kanoner. Roflotillen bestaar af 51 Chalupper paa
2 Kanoner hver og 35 Kanonjoller paa 1 Kanon hver, tilsammen
86 Fartøjer og 137 Kanoner. Desuden haves 1 Exercerskib, 1
Kulskib og 2 Transportskibe. Marinens Personel bestod Juli 1878
af 104 Officerer, 7 Læger samt 284 Underofficerer og faste
Mandskaber.

*

XXIV.

En Sammenligning for Aaret 1877 mellem <sp>de kommunale
Finantser</sp><footnote>Josephi Korosi, Bulletin annuel des finances des grandes villes, I, 1877, anm.
i «Aftenbladet» (Kra.) 1879, Nr. 260.</footnote> i et Antal af Europas større Byer (Paris, Berlin, Wien,
St. Petersburg, Budapest, München, Kjøbenhavn, Lissabon,
Stockholm, Leipzig, Königsberg, Triest, Lüttich og Kristiania) viser, at
<sp>Kristiania</sp> med Hensyn til <sp>Indtægternes og Udgifternes
samlede Beløb</sp> kommer særdeles højt op i Rækken. Dets Indtægter
beløb sig nemlig i 1877 til 8,151,000 Frs. eller 103 Frs. pr.
Indvaaner, i hvilken Henseende det alene overgaaes af Lüttich med
109 og Paris med 220 Frs. pr. Indvaaner. I Stockholm udgjorde
Indtægterne 90 og i Kjøbenhavn 48 Frs. pr. Indvaaner. Et lignende
Forhold gjentager sig selvfølgelig med Hensyn til
<sp>Udgiftsbudgettet</sp>. Dette udviser for Kristiania Kommunes Vedkommende et
samlet Beløb af 7 ½ Million Frs. eller 93 Frs. pr. Indvaaner, samt
for Paris 144, for Lüttich 112, for Stockholm 88 og for
Kjøbenhavn 48 Frs. pr. Indvaaner. Paris’ Kommunaludgifter gik op til
den uhyre Sum af 340 Millioner Frs., medens Indtægterne endog
naaede op til 437 Millioner Frs., med andre Ord et Budget omtrent
10 Gange saa stort som den norske Stats i det samme Aar.

Gaar man herfra over til <sp>de enkelte Indtægtsposter</sp>, viser
det sig, at Kristiania — sammen med Berlin — kommer øverst i
Rækken med Hensyn til de direkte Kommunalskatter. Disse udgjorde
nemlig 2,653,000 Frs. eller 33 Frs. pr. Indvaaner. Med det samme
Gjennemsnitsbeløb optræder Berlin, og derefter kommer Wien med
32 samt Kjøbenhavn og Stockholm hver med 21 Frs. pr. Indvaaner.
I Paris udgjorde de direkte kommunale Skattepaalæg kun 12 Frs.
pr. Indvaaner; men til Gjengjæld naaede her de indirekte Paalæg
(især Akcisen) det betydelige Beløb af 130 ½ Million Frs. eller 66
Frs. pr. Indvaaner. I Kristiania gik derimod de indirekte Skatter
(saasom Brændevins- og Ølafgift, Hundeskat osv.) op til 794,000 Frs.
eller 10 Frs. pr. Indvaaner, medens de i Stockholm udgjorde 17
Frs., men saa atter i Kjøbenhavn kun 3 Frs. pr. Indvaaner. Lægger
man de direkte Kommuneskatter og de forskjellige Afgifter, der
indbefattes under Rubriken: indirekte Skatter, sammen, viser det sig,
at de kommunale Tyngsler overhovedet ere usædvanligt store i
Kristiania. Denne By overgaaes nemlig med Hensyn til disse blandt
de heromhandlede Byer alene af Paris, hvor de ere beregnede til
78 Frs., medens de i Kristiania udgjøre 44 Frs. pr. Indvaaner.
Næst herefter kommer Wien med 39, Stockholm med 38, Berlin
med 35, Budapest med 31, Triest med 27 og Kjøbenhavn med 24
Frs. pr. Indvaaner.

Gaar man over til Byernes <sp>Udgifter</sp>, bemærker man først en
Del Rubriker, hvor Kristiania indtager en nogenlunde central
Stilling blandt de her behandlede Byer. Dette gjælder saaledes
Udgifterne til Politivæsenet, til Gadernes Renholdelse og Vanding, til
Brandvæsenet, Skolevæsenet og Fattigvæsenet, til Hospitaler og til
Administrationen. Hvad saaledes Udgifterne til <sp>Politiet</sp> angaar,
beløb disse sig for Kristianias Vedkommende til 372,000 Frs. eller
4,<small>7</small> Frs. pr. Indvaaner; i Stockholm udgjorde de 4,<small>9</small>, i Kjøbenhavn
3,<small>2</small> i Paris 9,<small>9</small>, men i Berlin kun 1,<small>6</small> Frs. pr. Indvaaner. Udgifterne
til <sp>Gadernes Renholdelse</sp> og Vanding vare, som venteligt,
uforholdsmæssigt meget større i de største Byer end i de mindre.
Disse Udgifter beløb sig saaledes i Paris, Berlin og Wien til
henholdsvis 2,<small>5</small>, 2,<small>9</small> og 3,<small>7</small> Frs. pr Indvaaner, medens de i Kristiania
alene naaede et samlet Beløb af 107,000 Frs., eller 1,<small>4</small> Frs. pr.
Indvaaner, og i Stockholm og Kjøbenhavn endog kun henholdsvis
0,<small>8</small> og 0,<small>2</small> Frs. pr. Indvaaner. De kommunale Udgifter til
<sp>Skolevæsenet</sp> udgjorde i Kristiania 443,000 Frs., eller 5,<small>6</small> pr.
Indvaaner, i Stockholm 4,<small>2</small> og i Kjøbenhavn 3,<small>3</small> pr. Indvaaner. Endelig
medgik i Kristiania 232,000 Frs. til Administrationsudgifter.
Dette gjør 2,<small>9</small> Frs. pr. Indvaaner, medens der i Stockholm til disse
Udgifter medgik 4,<small>2</small> og i Kjøbenhavn 0,<small>9</small> Frs. pr. Indvaaner. Med
Hensyn til Udgifterne til <sp>Gaders Oparbeidelse</sp> og
<sp>Vedligeholdelse</sp> indtager Kristiania By ligeledes en midlere Stilling. Den
anvendte hertil 376,000 Frs. eller 4,<small>7</small> Frs. pr. Indvaaner. Dette
er vistnok betydeligt mindre, end hvad enkelte Byer anvendte hertil;
saaledes medgik der i Paris, Lüttich og Stockholm henholdsvis 39,<small>8</small>,
20,<small>4</small> og 17,<small>3</small> Frs. pr. Indvaaner i dette Øjemed. Men paa den
anden Side opføres Kjøbenhavns, Leipzigs, Königsbergs og Triests
Udgifter under denne Post alene med mellem 3 og 4 Frs. og Wiens
alene med 4 Frs. pr. Indvaaner. Dette for Kristiania nogenlunde
gunstige Resultat fremkommer dog alene ved, at Udgifterne til
Gadernes Vedligeholdelse vare forholdsvis store; derimod kommer
Kristiania med Hensyn til Udgifterne til nye Gaders Anlæg paa en
af de sidste Pladse i Rækken. Disse Udgifter vare nemlig alene i
de 3 Byer Berlin, Königsbergs og Triest mindre end i Kristiania,
som hertil anvendte 129,000 Frs., eller 1,<small>6</small> Frs. pr. Indvaaner,
medens de f. Ex. i Paris, Stockholm og Lüttich udgjorde
henholdsvis 27, 15,<small>5</small> og 19,<small>5</small> Frs. pr. Indvaaner. En Udgiftspost, med
Hensyn til hvilken Kristiania slipper billigere end alle de andre Byer,
med hvilke Sammenligning her er anstillet, er <sp>Gadebelysningen</sp>.
Med Undtagelse af en enkelt By, München, hvor Udgifterne til
Gadebelysning kun var lidt større pr. Indvaaner end i Kristiania,
anvende de andre Byer imellem 2 og 3 Gange saa meget hertil
pr. Indvaaner som den norske Hovedstad. Endnu maa hertil
bemærkes, at Forholdene for Kristianias Vedkommende efter
Byudvidelsen i 1878 utvivlsomt stille sig endnu meget slettere i denne
Henseende.

Med Hensyn til Byernes <sp>Formuesforfatning</sp> viser det sig,
at af de ovenanførte 14 Byer alene de 3, nemlig Paris, München
og Lüttich, skylde mere, end de eje. Kristiania Bys Aktiva beløb
sig i 1877 til 19,648,000 Frs., dens Gjæld til 12,200,000 Frs., og
dens Overskud af Formue saaledes til 7,448,000 Frs. Dette
Overskud var for Kjøbenhavns og Stockholms Vedkommende henholdsvis
19,444,000 og 10,668,000 Frs. Byernes Gjæld udgjorde for
Kristianias Vedkommende 147 Frs. pr. Indvaaner, for Paris 950, Berlin
100, Wien 222, Budapest 40, München 188, Kjøbenhavn 127,
Stockholm 128, Leipzig 168, Königsberg 76, Triest 107 og Lüttich 296
Frs., alt pr. Indvaaner.

*
<chapter name="Efterskrift">

<h2>EFTERSKRIFT.</h2>

*

<big><big>T</big></big>anken om at istandbringe en Samling som denne, der her
forelægges Almenheden, tilhører oprindelig senere afdøde
Universitetsbibliothekar Paul Botten-Hansen, der i de Aar, da jeg havde den
Lykke at arbejde under hans Vejledning, flere Gange bragte et
saadant Arbejde paa Bane. Planen kom imidlertid dengang ikke
ud over de lejlighedsvise Samtalers Felt, og det var først efter hans
Bortgang, at jeg begyndte at samle de Materialier, til hvis
Sammenstillen og Fuldstændiggjørelse det ikke blev mig givet at finde
Stunder før efter min Flytning til et nyt Hjem, hvor de litterære
Hjælpekilders Tarvelighed, hvad den nyere norske Litteratur angaar,
undertiden har gjort sig følelig for mig paa en Maade, som jeg vil
haabe ikke vil blive altfor mærkbar for Læserne. Jeg har desuagtet
troet at kunne overgive denne Samling i den Skik, hvori den nu
foreligger, til Offentligheden, i Haabet om at Emnets Interesse vilde
formaa at vinde den en velvillig Læserkreds. Navnlig har det været
mig en kjær Tanke, at den kanske i den opvoxende Slægts Haand
kunde i sit Mon bidrage til at gjøre det Kjendskab til Fødelandet
fyldigere, der først giver Fædrelandskjærligheden dens rette Art og
sætter den istand til at blive en levende og indsigtsfuld Arbejdsevne.

<tab><tab><small><sp>Paris</sp>, Vinteren 1879—80.</small>

<tab><tab><tab><tab><tab><tab><tab><b><sp>Udg</sp>.</b>

*
</chapter>

