
<h2>SVENSKA FOLKET</h2>
<h2>GENOM TIDERNA</h2>
<h2><small><small>————</small></small></h2>
<table o>
<td c><h1><big>SVENSKA FOLKET</big></h1><br><h1><big>GENOM TIDERNA</big></h1>
<td c><i>Vårt lands kulturhistoria i skildringar och bilder</i>
<td c>————
<td c>REDIGERAD AV<br><big><big><sp>EWERT WRANGEL</sp></big></big><br>PROFESSOR
<td c>UNDER REDAKTIONELL MEDVERKAN AV
</table>
<table o>
<td c><big>ARVID GIEROW</big><br><small>TEOL. D:R, FOLKSKOLINSPEKTÖR</small><td c><big>BROR OLSSON</big><br><small>FIL. D:R, ANDRE BIBLIOTEKARIE</small>
</table>
<img></img>
<table o>
<td c>———————————————————————————
<td c><sp>TIDSKRIFTSFÖRLAGET ALLHEM</sp> A.-B. — <sp>MALMÖ</sp>
</table>

<table o>
<td c>ILLUSTRATIONSREDAKTÖR:
<td c><big>S. ARTUR SVENSSON</big>
</table>

<i>Detta arbete är tryckt på träfritt papper från A.-B. Brusafors-Hällefors pappersbruk,
Silverdalen. Klichéerna äro utförda å A.-B. Allhems kemigrafiska anstalt, konsttrycket
liksom boktrycket i övrigt vid A.-B. Allhems boktryckeri, offsetplanscherna vid A.-B.
Allhems litografiska anstalt och koppardjuptrycksplanscherna vid Djuptryckeri- och
Fotogravyr A.-B. Defo i Malmö samt bokbinderiarbetet vid A.-B. Allhems bokbinderi.</i>
<chapter name="Förlagets förord">
<i>I den svenska bokmarknaden, som under de senaste årtiondena rikt
utvecklats, har hittills saknats en fullständig kulturhistoria för vårt folk,
omfattande alla perioder och områden, såväl materiella som andliga. Det
är denna brist, som föreliggande arbete skall försöka fylla.

Under år 1936 lade förlaget upp planerna till det nu föreliggande
arbetet, och under nära två år ha förberedelserna pågått. Det formulerades
redan från början som förlagets avsikt, att verket på ett nytt, levande och
möjligast mångsidigt sätt i ord och inte minst i bild skulle rekonstruera
svenska folkets liv under olika epoker från hedenhös till nutid.

Det nya verket vill på ett mera åskådligt och påtagligt sätt än
historiska översikter och museala handledningar i allmänhet framställa det
svenska folket sådant det levat — och lever — i arbete och vid hemmets
härd, i vardagslag och i helg, i fred och ofred, i goda år och onda.

Text och bild skola här samverka för att göra gångna släkten levande
för oss. För den rika illustreringen ha så gott som alla moderna
reproduktionsmetoder tagits i anspråk: boktryck i svart och i färg,
koppardjuptryck, litografi och flerfärgsoffset. Bildserier, planscher och andra
bilagor reserveras i första hand för reproduktion av original; i största
möjliga utsträckning har nytt eller sällan återgivet material begagnats. Där
samtida bilder saknas, eller sådana på grund av sin primitiva uttrycksform
äro mindre lämpade att förstås av en modern publik, ha rekonstruktioner,
utförda under sakkunnig ledning, anlitats.

Genom älskvärt tillmötesgående av våra förnämsta museer samt många
enskilda kommer en värdefull del av den svenska kulturens och konstens
dyrbaraste skatter att i goda reproduktioner göras tillgänglig för en stor
publik.</i>



<i>Såväl vad text som illustrationer beträffar torde verket komma att fylla
kraven på vederhäftighet och exakthet och i färdigt skick gestalta sig som
vårt lands första stora samlade kulturhistoria, skriven av specialister. Men
inte nog härmed: för att göra arbetet till en verklig folkbok, har det
framför allt varit angeläget att texten uppbäres av ett i bästa mening populärt
och levande framställningssätt.

Den redaktion, som förlaget lyckats förvärva för den krävande uppgiften
av verkets utformning och indelning, består av professorn, teol. och fil. d:r
Ewert Wrangel, folkskolinspektören, teol. d:r Arvid Gierow samt
bibliotekarien vid Lunds universitetsbibliotek, fil. d:r Bror Olsson.
Medarbetarlistan upptager omkring ett hundratal namn på vetenskapliga specialister
och andra framstående författare, vilka alla, var på sitt område, torde vara
särskilt skickade att bidraga till fylligheten och omväxlingen i denna vårt
lands första egentliga kulturhistoria.

TIDSKRIFTSFÖRLAGET ALLHEM A.-B.

<sp>E. A. Hansen</sp>.</i>

</chapter>
<chapter name="Förord">
<h2>FÖRORD.</h2>

Ett folks hävder, dess framträdande och utveckling under skiftande tider
lär man icke känna blott av dess politiska historia. Allra minst kan den
politiska synpunkten vara ensamt dominerande, när det gäller ett folk,
vilket såsom det svenska sedan urminnes tider utvecklat sig fritt och
självständigt.

»Svenska folkets historia ... är dess konungars» har E. G. Geijer en gång
yttrat. Denna sats kan äga sin riktighet särskilt om man jämför Sverige
med andra länder, där konungamakten varit svag eller föga verksam.

Sveriges stora konungar ha varit statsmän och krigare. Antingen har
den ena egenskapen övervägt eller den andra, i något fall — jag tänker
nu på Gustaf II Adolf — ha båda egenskaperna på ett genialt sätt
förenats. Landet har också haft den lyckan att vid konungarnas sida äga
statsmän och krigare av betydelse. De stora statsmännens antal är kanske
inte så stort som de stora krigarnas; men båda grupperna ha präglat vår
historia.

Landets historia uttömmes emellertid icke med skildringen av statslivet
och krigen. Till historia i vidsträckt mening höra arbetsliv och hemliv,
fromhetsliv och humanitär strävan; dit höra också litteratur och konst. För
att förstå ett folk och dess framträdande i historien måste sådana
synpunkter beaktas. De innebära vad man särskilt kallar civilisationen,
kulturen, odlingen i vidsträckt bemärkelse. Folket har behov av en sådan
kulturhistoria.

Intresset för denna vår odlingshistoria är i stigande. Det märkes hos
den stora allmänheten i alla kretsar, inom det högre och lägre
undervisningsväsendet och ej minst i pressen.

Ännu vid detta århundrades början var förhållandet ett annat. De
kulturhistoriska synpunkterna voro då sällan tillgodosedda, vare sig i
litteraturen eller vid skolor och högskolor. Jag kan i detta fall hänvisa till
en uppsats, som blev införd i Pedagogisk tidskrift 1902 (Bör uppfattningen
av ämnet »Historia» vid våra högre bildningsanstalter reformeras?). Det
betonades där vikten för vår uppväxande ungdom att lära känna
förfädernas seder och sysselsättningar, den religiösa åskådningens skiftningar,
folklynnets avspegling i litteratur och konst samt industriens, handelns och
näringarnas utveckling. I många fall har den historiska undervisningen
under de sista årtiondena gått framåt, och jag skulle tro, att nyss nämnda
synpunkter både i läroböcker och i undervisning hålla på att arbeta sig
fram.

Den kulturhistoriska forskningen har gått framåt i vårt land med stora
steg, och genom denna ha både läroböcker och undervisning påverkats —
och skola alltjämt påverkas. Högskolor och museer arbeta här hand i hand,
och för många av våra kulturområden ha glänsande forskningsresultat
vunnits. Museernas, arkivens och bibliotekens uppgift blir allt högre skattad.
Särskilt må framhållas Nordiska museets verksamhet, också genom
värdefulla publikationer, ett exempel som följes runt omkring i landet.
Hembygdsrörelsen har också i hög grad uppmuntrat detta intresse. Vid Statens
historiska museum utföres ett energiskt arbete för spridandet av
kännedomen om våra äldre kulturperioder, och universitetens museer stå här
vid dess sida. Våra konstmuseer, med Nationalmuseum i spetsen, ha också
fått ökad betydelse, i samma mån som konstens kulturvärde allmänt blir
erkänt. Genom Svenska porträttarkivet har verksamheten vid
Nationalmuseum blivit ännu mera befordrande för kulturstudiet. Också på
näringslivets område ha museala strävanden allt starkare börjat framträda och
samlingar bildats för att åskådliggöra utvecklingen; främst står här
Tekniska museet i Stockholm.

Vi äga således i vårt land utmärkta förutsättningar för en samlad
framställning av den svenska odlingens utveckling i ord och bild. Det har också
lyckats redaktionen av »Svenska folket genom tiderna» att för detta arbete

som författare vinna många av vårt lands förnämsta krafter inom kyrka,
universitet och skola, bibliotek och arkiv, museer och tidningspress.

Detta arbete strävar att, inom den bestämda ramen, i text och bild
så fylligt som möjligt framställa de skilda perioderna av vårt folks
utveckling. Det rikhaltiga, omfattande materialet ha vi försökt att göra
tillgängligt genom omväxlande skildringar i lättfattligt språk. Utan sträng
schematisering är de olika bandens innehåll uppställt så, att man kan från
band till band följa kulturutvecklingen på det politiska och statliga
området, inom världsuppfattningen och fromhetslivet, inom studier och
vetenskap, vidare beträffande näringar, tekniska medel, handel och
kommunikationer, av samhällslivets — också hemlivets — skiftande former samt
inom litteratur och konst.

Det har i denna skildring av Svenska folket genom tiderna varit
redaktionen angeläget, att svenskhetens utbredning utanför det gamla
fosterlandets gränser blir beaktad. Kolonisationen österut skall därför ända från
vikingatågens dagar i detta arbete kunna följas. Alldeles särskilt skall den
svenska stammens kulturarbete i Finland bli föremål för granskande
skildringar. De svenska insatserna i de övriga baltiska länderna lämnas heller
icke obeaktade. Och den vackra kulturgärning, som svenskarna utfört
såsom pionjärer i Nordamerikas Förenade Stater — ända från
Delawarekolonien — får här en hedersplats.

Vad slutligen beträffar Skåne, Halland, Blekinge, Bohuslän och
Jämtland, så tillhörde den äldre kulturen i dessa landskap visserligen våra
grannländer; men nutidens svenskar torde vara intresserade också för denna
kultur, som ju dessutom i flera avseenden stod i samband med den svenska.
Vi ha därför ansett oss böra här medtaga densamma både i text och
illustrationer.

Arbetet är avsett att utgivas i tolv band.

De två sista banden skola ägnas åt det nutida Sverige, det svenska folket
av i dag — och i morgon.

Lund i februari 1938.

<i>EWERT WRANGEL.</i>
</chapter>


<table o>
<td c><big>FÖRSTA BANDET</big>
<td c>————
</table>
<h1>SVERIGES FÖRHISTORISKA
BEBYGGELSE</h1>
<img></img>
<chapter name="Förlagets tack">
<i>Förlaget och redaktionen framföra här sin tacksamhet till arkitekten
Ferdinand Boberg, som medgivit reproduktion i delta arbete av ett antal
av honom utförda akvareller med fornminnesmotiv.

Ett varmt tack är även att rikta till en rad forskare och institutioner,
som genom lån av konstverk och fotografier bidragit att ge omväxling
åt illustreringen av detta första band av »Svenska folket genom tiderna».
Vi nämna i första hand Kungl. Vitterhets Historie och Antikvitets
Akademien, ur vars Antikvarisk-topografiska arkiv en värdefull del av här
återgivna foton och akvareller stammar, Uppsala universitets museum för
nordiska fornsaker, Lunds universitets historiska museum, Lunds universitets
konstmuseum, Flygvapnet samt Svenska Turistföreningen och Svenska
Trafikförbundet. Till bl. a. följande forskare stanna vi i tacksamhet för
lån av bildmaterial eller annan hjälp vid illustreringen: riksantikvarien,
fil. d:r S. Curman, professor Sune Lindqvist, lektorn, fil. d:r H. Jungner,
docenten, fil. d:r M. Stenberger, fil. d:r J. Nihlén, fil. lic. Sten Florin, fil.
lic. E. Floderus, samt kantor P. G. Vejde.</i>
</chapter>

<chapter name="Medarbetare i detta band">
<table o>
<td c><big><sp>MEDARBETARE I DETTA BAND:</sp></big>
<td c><tab>
<td c><i><b>Docenten, fil. d:r J. E. Forssander:</b></i><br>———————————————
<td c>SVERIGES FÖRHISTORISKA BEBYGGELSE.
<td c>FORSKNINGAR OCH FÄLTARBETEN I NORDISK FÖRHISTORIA.
<td c>OM DEN ARKEOLOGISKA FORSKNINGENS MEDEL.
<td c><tab>
<td c><i><b>Fil. d:r Thede Palm:</b></i><br>—————————
<td c>TRO OCH KULT VID VIKINGATIDENS SLUT.
</table>
</chapter>
<chapter name="Landet börjar bebyggas">
<img><i>När inlandsisen för halvtannat hundratal sekel sedan började släppa sitt grepp över vårt</i><br><i>land, tedde sig den frigjorda marken först som tundra och arktisk äng med dvärgbjörk</i><br><i>och fjällvidesnår.</i></img>

<h2><small>LANDET BÖRJAR BEBYGGAS.</small></h2>

Människosläktets äldsta historia har utspelats långt bortom det
nuvarande Sveriges gränser. Men ännu återstår för den arkeologiska
forskningen mycket arbete, innan den ens tillnärmelsevis kan våga uttala sig
om under vilka förutsättningar och inom vilka delar av vår jord som
de första scenerna i det stora dramat utspelats. För varje år som går
inlöpa rapporter från grävningsfälten världen runt om märkliga upptäckter
och fynd, som ge nya aspekter och kasta nytt ljus över dunklet, men i
samma mån som dimmorna skingras, i samma mån växa svårigheterna
att tolka de allt rikare skiftningarna i tavlan. Det ligger nära till hands
att tänka sig, att den förhistoriska tidens gåtor så att säga lösa sig av sig
själv, i och med att ett större och mäktigare fyndmaterial träder i dagen,
men man kan lika gärna prägla paradoxen: ju flera fynd, desto större
ovisshet, ty den genom fyndbeståndets tillväxt vidgade synkretsen ställer
vidgade krav och framtvingar till lösning problemställningar av tidigare oanad
omfattning men naturligtvis också av (ur historisk synvinkel) påtagligare
värde. Det är någonting som gäller för all arkeologisk forskning, men
kanske främst för de allra tidigaste faserna i utvecklingen.

Det var en tid, då den franska jorden genom en slösande givmildhet
i fråga om fynd tycktes avslöja sig som det område, där människosläktets
vagga stått, men numera äro även de äldsta stadierna i stenålderns
begynnande primitiva civilisation påvisbara över snart sagt hela den europeiska
kontinenten och över stora delar av Afrika och Asien, från England i väster
lill Peking i öster.

Man anser sig kunna räkna med att människan existerat på vår jord
i varje fall sedan åtskilliga 100,000-tals år tillbaka i tiden. Dylika, kanske
för mången fantastiska siffror ha nämligen geologerna på grundval av
beräkningar, uppgjorda efter flera av varandra oberoende linjer, kunnat
hopsummera, när de sökt fastslå tiden för det yngsta, det nuvarande skedet i
jordklotets historia, den s. k. kvartärtiden — och redan från de äldsta
avsnitten av denna äga vi tillförlitliga spår av mänsklig verksamhet, både i
Europa och Asien.

Kvartärtidens inträde bildar upptakten till den stora nedisningens epok,
till istiden. Alla jordens glaciäromraden utvidgades, och i Europa kom
hela den norra hälften av världsdelen, liksom de mellan- och sydeuropeiska
bergskedjorna att ligga täckta av is. I söder löpte den nordeuropeiska
iskanten fram genom sydligaste England mot Rhenmynningen, tvärs genom
Tyskland över Dresdentrakten och sydspetsen av Schlesien in i Polen och
Sydryssland fram till trakten av Kiev, där den böjde mot norr och beskrev
en stor båge mot Volga och Norra Ishavet.

Söder om denna linje fanns inom ett tämligen smalt bälte av mellersta
samt inom stora partier av västra och sydvästra Europa isfritt land, som
erbjöd goda möjligheter för bosättning och mänskligt liv. Det är också här,
som människans första framträdande på den europeiska kontinenten kan
arkeologiskt fastställas.

Den stora nedisningens tid var givetvis inte något skede av absolut
stillastående; man har tvärtom under denna för våra begrepp oändligt långa
epok kunnat konstatera starka omkastningar i temperaturförhållandena,
vilka haft till följd, att kalla, arktiska nedisningsperioder omväxlat med
värmetider med t. o. m. rent tropiskt klimat.

Detta faktum, klimatväxlingarna och de därav betingade
förändringarna av växt- och djurvärldens sammansättning, har satt oss i stånd att
för dessa avlägsna skeden följa den mänskliga kulturens äldsta successiva

framväxt och utveckling på ett förbluffande exakt och innehållsrikt sätt.
Den geologiska forskningens resultat ha nämligen kunnat direkt utnyttjas
för åldersbestämningar av de mänskliga arbetsprodukter (artefakter) samt
skelettrester, som istidens under varierande betingelser bildade skilda skikt
visat sig innehålla. Fyndens läge i grävningsschakten, dels i förhållande till
varandra, dels i förbindelse med de jordlager, i vilka de påträffas, blir direkt
utslagsgivande för deras åldersbestämning, sålunda att dateringen kommer
att bygga på den geologiska och zoologiska miljö, som jordlagren själva
ge möjlighet att rekonstruera. Å ena sidan har exempelvis djurvärlden
skiftat gestalt, i samma mån som temperaturen växlat — det är ingen
tillfällighet, att inte noshörningar och tigrar ströva omkring på den
norrländska tundran, och det är naturligtvis inte heller någon tillfällighet, när
dessa utpräglat tropiska djurarter kunnat påvisas i västeuropeiska
fyndskikt från istiden. Å andra sidan har den fram- och tillbakaskjutande isen
och dess smältvatten under olika förutsättningar bildat nya avlagringar
över redan förefintliga, som tidigare varit föremål för bebyggelse, och på
så sätt ha lämningarna från en dylik bosättning betryggande inkapslats i
sin geologiska omgivning.

Gräva vi oss ned i en sådan istidsavlagring, låt oss säga i exempelvis
Paristrakten, återuppstå för oss, skikt för skikt och i takt med att spaden
tränger djupare ned, växlingarna inom istidens Frankrike i förbluffande
belysning. Vi återfinna här för länge sedan svunna epoker, då de trakter,
där världsstaden nu ligger, befolkades av en primitiv människoras, vars
enda redskap och vapen i kampen för tillvaron utgjordes av grovt
tillhuggna flintor, och som omgavs av en fullt tropisk natur, i vilken en
djurvärld liknande det nuvarande inre Afrikas hade sin hemvist: elefanter,
flodhästar, noshörningar och tigrar. Men i samma lagerserie kunna vi —
om vi ha tur — både över och under detta skikt påträffa avlagringar från
köldtider, då människans livsvillkor ställde sig helt annorlunda och då för
ett kallare klimat mera lämpade djurarter tagit Paristrakten i besittning,
exempelvis mammuten, vildhästen, bisonoxen och renen.

Istidens slutskede markeras av en över vår jord gradvis skeende
förskjutning av temperaturförhållandena, en förskjutning fram mot nutidens
blidare klimat. Denna kom att verka revolutionerande även för den
geografiska bilden längre i norr. De nordeuropeiska ismassornas avsmältning
begynner, isbarriärens kant viker allt längre tillbaka mot norr.

Genom efter allt att döma tillförlitliga geologiska beräkningar, har man

kunnat konstatera, att c:a 15,000 à 16,000 år förflutit sedan den tid, då
isranden efter att ha nått fram till Skånes sydkust definitivt började draga
sig tillbaka och lämna rum för de ur smältvattnet uppdykande
landmassorna. Ytterligare 5,000 år senare hade den nått upp i det nordligaste
Skandinavien.

Det geniala beviset för dessa dateringar har den svenske geologen Gerard
De Geer funnit i den lagbundna skiktindelning, som den s. k. varviga leran
uppvisar. Denna avsattes av smältvattnet från inlandsisen på den
dåvarande isdämda Östersjöns botten. Genom senare landhöjningar har denna
botten lyfts upp över havets yta och framträder nu som vidsträckta lerslätter.
Varje varv eller enhetligt sammansatta lagdelning i denna lera har utbildats
under ett år och visar sig bestå av ett kraftigare, ljusare sommarskikt, som
avsatts av det sommartid rikare flödande smältvattnet, samt ett tunnare,
sandblandat vinterskikt. Vart och ett av dessa årsvarvs sträckning har
genom upprepade stickprov i leran kunnat kartläggas över vidsträckta
områden och når i förhållande till det underliggande så mycket längre mot norr,
som isranden ifrågavarande år drog sig tillbaka. Från dylika
utgångspunkter ha så genom beräkningar och undersökningar, som genomförts över
hela Skandinavien, de ovannämnda slutsiffrorna hopsummerats.

De revolutionerande geologiska och klimatologiska förskjutningar, som
den varviga leran illustrerar, ge den europeiska kontinenten en helt
förändrad struktur. Skogen rycker fram och täcker så småningom det förut
öppna tundre- och stäpplandskapet. Den gamla djurstammen försvinner
för att lämna plats för helt nya arter. Jaktviltet framför alla andra blir
numera hjorten, och dess arktiske föregångare, renen, som varit den
slutande istidens främsta villebråd, tvingas att lämna den europeiska
kontinenten och följer den tillbakavikande isranden mot norr för att taga de ur
ismassorna uppdykande nya landområdena i besittning. — I renens spår
följer jägaren, människan.

De äldsta spåren av att människan invandrat till Norden utgöras också
betecknande nog av en serie enkla, tydligt bearbetade renhornsstycken. De

<i>PLANSCH Å MOTSTÅENDE SIDA. Renen var det storvilt, som först satte sin fot på de
ur ismassorna uppdykande nordeuropeiska landområdena, sedan isbarriärens avsmältning
för mellan 15,000 och 16,000 år sedan begynt. I renens spår följde jägaren, människan,
som därmed för första gången tog vårt land i besittning. Detta tecknade sig då för henne
som ett öppet tundrelandskap, i vilket växtligheten utgjordes av dvärgbjörkar, polarpilar
och fjällsippans längs marken krypande snåriga buskage.</i>


<img><i>Det sydsvenska tundrelandskapet för omkr. 10,000 år sedan.</i><br><i>Akvarell av H. Charpentier.</i></img>
äro till antalet 5 från Danmark och 3 från Skåne, men av dessa är det
endast de förstnämnda, de danska, som blivit föremål för en så betydande
utformning, att vi kunna tala om verkliga redskap. Sannolikt ha dessa gjort
tjänst som ett slags primitiva huggvapen och ha tillverkats på så sätt, att
renhornets huvudtagg bildar skaft och en sidotagg nära roten antingen
urholkats för isättande av ett skarpkantigt flintstycke el. dyl. som skärande
egg eller också snett avskurits för att bilda egg utan tillsats av annat
material (se bild sid. 22).

Denna enkla redskapsform, som väl sannolikt har sin upprinnelse i
nyttjandet av renhornet självt utan omständligare bearbetning som tillhygge,
är den nordeuropeiske renjägarens egen uppfinning och saknar
motsvarigheter inom andra samtida och äldre kulturområden nere på kontinenten.
Men det förtjänar framhållas, att vi återfinna den med tämligen exakt
samma utformning långt senare, bland 1800-talets nordamerikanska
indianstammar i Alaska, vilka fört sin kamp för tillvaron under åtminstone delvis
samma betingelser som Nordens första bebyggare under renjägartid.

<table o>
<td c>DE FÖRSTA MÄNNISKORNA.
</table>

Den första kolonisationen av nuvarande svensk mark tycks efter de
fåtaliga fynden att döma mera ha haft karaktären av tillfälliga jaktfärder mot
norr än av bosättning i egentlig mening, men just den senaste tiden har gett
oss en påminnelse om att det om också obetydliga fyndbeståndets
vittnesbörd inte får helt underskattas. Nyligen ha nämligen uppe i nordvästligaste
Tyskland, i Hamburgtrakten, d. v. s. inom ett till Sydskandinavien
omedelbart gränsande och med detta likvärdigt bebyggelseområde, upptäckts
omfattande boplatser från renjägartid med fynd av flera hundratal bearbetade
renhornsstycken samt dessutom också flint- och benredskap, vilka i sin
utformning anknyta till den kontinentaleuropeiska istidens jaktverktyg och
på så sätt ytterligare markera, under vilka förutsättningar Nordens äldsta
kolonisation tillkommit. Hamburgtraktens boplatser kunna förläggas till c:a
8,000 à 9,000 år f. Kr. Från samma tid härröra de nyssnämnda skånska och
danska renhornsstyckena, och dessa ge oss välgrundad anledning
förutsäga, att en vacker dag verkliga boplatskomplex från samma skede skola
komma att dyka upp även i Sydsverige. Men längre norrut tyckas
människans upptäcktsfärder ännu ej ha sträckt sig.

Vid nedisningens slut lågo stora delar av Sveriges öst- och västkust liksom

<img><i>Den nordiska människans äldsta redskap, ett huggvapen, förfärdigat</i><br><i>av renens horn (se bilden till vänster); ena sidotaggen är nära roten</i><br><i>tvärt avskuren för att bereda plats för en skarpkantigt skärande spets</i><br><i>av flinta eller annat material. Direkta motsvarigheter till denna enkla</i><br><i>uppfinning utanför dess nordeuropeiska utbredningsområde, som</i><br><i>omfattar huvudsakligen norra Tyskland och Danmark, återfinnas bland</i><br><i>Nordamerikas indianstammar under 1800-talet (se bilden till höger),</i><br><i>vilka åtminstone delvis levde under förhållanden, som kunna</i><br><i>jämställas med de nordiska lenjägarnas. Efter V. Nordmann.</i></img>
<img><i>Hornyxa, funnen i trakten av Ystad (med å bilden rekonstruerat träskaft).</i><br><i>Å yxans ena sida äro inristude ett vårdslöst tecknat schackbrädesmönster</i><br><i>samt tvenne djurbilder, troligen hjortar, av vilka den ena i originalets storlek</i><br><i>återges i teckning ovan. Vi stå här inför det tidigaste vittnesbörd, som</i><br><i>påträffats i Sveriges jord, på en till en primitiv jägarcivilisation knuten</i><br><i>bildkonst. Yxan stammar från Ancylustiden (se texten) och kan i mycket runda</i><br><i>tal tidfästas till omkring 5,000 år före vår tideräknings början.</i></img>
Öland, Gotland och partier av Västergötland under havets yta. Men sedan
ismassornas enorma tryck lättat, började hela det nordiska området höja
sig. Den nuvarande bottnen av Öresund och Bälten lyftes upp över
vattenspegeln och kom under årtusenden att bilda landfast brygga mellan
kontinenten—Jylland å ena sidan samt de danska öarna och den Skandinaviska
halvön å den andra. Östersjön blev ett inhav och förvandlades genom de
där utmynnande floderna till en väldig sötvattenssjö, som hade sitt enda
utlopp mot Västerhavet över Mellansverige. Den numera uttorkade
huvudfåran återfinnes i våra dagar omedelbart söder om Degerfors bruk och
järnvägsstation och kan med en serie för länge sedan sinade fallrännor följas
längs gränsen mellan Nerike och Västmanland. Man har beräknat dess
sammanlagda fallhöjd till ungefär 32 m. och dess vattenmängd till minst 20,000
kbm. pr sek., en onekligen ganska fantastisk siffra, som ger ett mäktigt
intryck av detta fordomtima svenska »Niagara». I facklitteraturen går det
under det klingande namnet Svea älv, och den sötvattenssjö, vars utlopp det
är, benämnes Ancylussjön — efter en i strandavlagringarna från
ifrågavarande tid talrikt representerad sötvattenssnäcka, Ancylus fluviatilis. Den
tid i Nordens geologiska historia, då Östersjön var ett inhav, har i
anslutning härtill givits namnet <i>Ancylustiden.</i>

Ancylustiden betecknar det första stora kolonisationsskedet i Sveriges
historia. Det är nämligen först nu fynden ge oss full rätt att tala om
tillkomsten av en mera stadigvarande bosättning på den Skandinaviska
halvön. I mycket runda tal räknat kan detta skeende avgränsas till tiden mellan
7,000 och 5,000 år före vår tideräknings början.

Lämningarna efter denna bebyggelse kunna spåras i form av anhopningar
av det avskräde, som på stenåldersstadiet likaväl som långt senare avsätter
sig på eller i omedelbar närhet av platsen för en mera stadigvarande
bosättning. Liksom exempelvis de svenska städernas avstjälpningsplatser — för
den händelse någon kom på den säregna idén att rota i dem — skulle ge
en visserligen något skev och ensidig men i alla fall talande bild av våra
dagars materiella kultur, så lämna även stenålderns avskrädeshögar, de
s. k. boplatslämningarna, ett om också fragmentariskt material till studium
av hur livet gestaltade sig för den tidens människor.

Verktygsinventariet var av primitivaste slag och inrymde en serie grovt
formade yxor av flinta och grönsten samt skrapor och pilspetsar av flinta,
men därjämte spelade de infångade djurens ben och horn en mycket
framträdande roll som material i redskapstillverkningen, ty av dem förfärdigade

<img><i>Svea älvs fallbrant vid Degerfors. Genom denna nu uttorkade fåra tömde Östersjön (Ancylussjön)</i><br><i>sitt vatten under de tider, då den utgjorde ett av land på alla sidor omslutet inhav och Öresund</i><br><i>med Bälten bildade landfast brygga mellan Europas kontinent och Skandinaviska halvön.</i></img>
man sina effektivaste jakt- och fiskedon. Det var främst dolkar, stötredskap
och yxor med skafthål, men det var också metkrokar samt hullingförsedda
ljuster- och harpunspetsar (bild sid. 27). De sistnämnda konstruerades
stundom på så sätt, att de eljest i ben utskurna hullingarna ersattes med
längs benspetsens sidokanter infogade små flintflisor, varigenom
sårbarheten givetvis väsentligt ökades. Denna onekligen komplicerade konstruktion
vittnar gott om uppfinningsrikedomen hos dessa primitiva människor. De
ytterst små flintorna infogades i en skåra i benet, och de uppkommande
mellanrummen tätades med hjälp av harts. — Hartsen var redan nu liksom
för långliga tider framåt den förhistoriska människans »syndetikon».

Av fyndmaterialet framgår med all önskvärd tydlighet, att detta äldsta
skede i Sveriges bebyggelsehistoria helt fick sin prägel av en primitiv
fångstkultur, en fiskar- och jägarcivilisation, som för sin existens var hänvisad
främst till naturens egen givmildhet, till fisketillgångarna i sjöarna, till
skogarnas villebråd och den omgivande nejdens vilda växtlighet.

Av dylika hänsyn bestämdes valet av boplatser. Dessa återfinnas numera
i omedelbar närhet till vatten och anlades gärna vid en skyddad vik av havet
eller en insjö för att på så sätt erbjuda lätt tillgång och kort väg lill en av de
betydelsefullaste beståndsdelarna i kosten, fisken. Efter de på fyndplatserna
bevarade benresterna att döma, var det främst gäddan, som stod på
matsedeln. Fisket tillgick efter metoder, som säkerligen inte skilde sig så
särskilt mycket från våra dagars fiskelägens. Man kände ljustret och
harpunen, och man metade med krok, som hade i stort sett samma form som
sin moderna avläggare och skilde sig från denna huvudsakligen endast
därigenom att materialet inte var metall utan ben eller horn.

Men ännu mer överraskande är väl konstaterandet, att det moderna
fisknätet var känt häruppe redan för åtminstone 8,000 år sedan. Vi äga
visserligen icke några direkta belägg härför från Sverige — eller ens Danmark,
men fullt tillförlitliga fynd från både Finland och Estland ge oss rätt sluta,
att fiske med nät var känt i hela Nordeuropa redan under Ancylustid, och en
närmare beskrivning av exempelvis det finska fyndet ger säkerligen en exakt
bild av ett svenskt nät från samma tid.

<i>PLANSCH Å MOTSTÅENDE SIDA. Fisket och jakten voro de enda näringsfången för den
äldsta stenålderns människor. För fisket hade man redan då ett rikt utvecklat
redskapsinventarium; i detta ingick även nätet, en till synes rätt omständlig konstruktion, som man
kanske ej skulle ha väntat att finna här uppe i Norden känd och utnyttjad redan för
över 7,000 år sedan.</i>


<img><i>Stenåldersfiske. Akvarell av G. Gottorp.</i></img>


<img><i>Fiskedon från Sveriges äldre stenålder, harpuner och längst till höger en nätsticka.
Harpunerna utarbetades antingen med i benet utskurna hullingar (1—2) eller försågos med
en smal skåra längs sidokanterna, i vilka insattes små flintflisor, som höllos fast vid
benspetsen genom tätning med harts (3—4), en onekligen genial konstruktion, som vittnar
gott om dessa primitiva månniskors uppfinningsförmåga. 1—3 stamma från Skåne;
harpunen, fig. 4, som förlorat sina flinthullingar och för övrigt är rikt ornerad, har upptagits
ur ett kalkhaltigt jordlager i Offerdals socken uppe i Jämtland, det nordligaste, tillförlitligt
daterade fyndet från Ancylustidens Sverige; nätstickan, fig. 5, från Bohuslän är likaledes
dekorerad med Ancylustidens geometriska mönster, som här liksom å så många andra
exempel från samma tid tycks återgå på linjespelet i »sömnad- och flätningsarbetena, där
de varandra korsande trådarna och fibrerna mekaniskt bilda mönster, som fånga ögat».</i></img>

I sitt nuvarande fragmentariska skick består det finska nätet, som
stammar från Antrea i trakten av Ladoga, av 31 sänkestenar i form av handstora,
obearbetade rullstenar, vilka visa märken efter att ha varit omlindade av
en bastsnodd, vidare 17 tillfälligt skurna, långsmala barkbitar, som tjänat

som flöten och fördenskull ha fastbindningshål i ena ändan, samt slutligen
ett par sammanknutna lindbastsnören, som bilda delar av själva nätet.
Detta visar sig ha varit ett tämligen stormaskigt, av tvåtrådig snodd flätat
gäddnät.

De olika delarna påträffades i ursprungligt läge på bottnen av en mosse,
som under Ancylustiden var öppet vatten. Av sänkestenarnas och flötenas
inbördes placering har med ganska stor säkerhet kunnat fastställas, att det
färdiga nätet haft en längd av troligen ända upp till 20 m. och en bredd
av i varje fall 1 m. (se rekonstruktionen å pl. vid sid. 26). Man var med
andra ord bättre rustad för fiskafänget, än mången säkerligen skulle ha
kunnat tro i första taget.

Men det var inte bara fiskevattnen, som fingo ge sin tribut till människans
livsuppehälle. I de omgivande skogarna kring boplatsen fanns riklig
tillgång på matnyttigt storvilt, främst hjortar, rådjur och vildsvin, men
därinne kunde man också möta både älgen, uroxen och björnen. Ute på vattnen
hade människan en argsint konkurrent om fisken i uttern, och nere vid
strandkanten höll bävern till. Där kunde också jakten på en läckerhet som
kärrsköldpaddan vara en lustig och tacksam lek. Inte heller det rika
fågellivet var att förakta. Bland boplatsernas skelettrester från Ancylustiden
återfinnas fågelben av en mängd arter, bl. a. änder, vildsvan, havsörn och
häger.

Människans trogne följeslagare på jaktfärderna var redan nu hunden,
vårt äldsta och den äldre stenålderns enda husdjur, som enligt de moderna
zoologernas mening vuxit fram som en korsningsform mellan vargar och i
sydöstra Europa, Mindre Asien och Nordafrika inhemska, tämjda schakaler.

Sådant djurlivet här tecknats har det närmast sin tillämpning på
Ancylustidens Skåne. Skåne var också den del av Sverige, som tidigast blev
föremål för bebyggelse; det framgår därav att härifrån föreligga de största
samlade fynden från denna tid. De märkligaste av dem alla stamma från
en vid Ageröd i nordvästkanten av Rönneholms mosse nordväst om
Ringsjön i landskapets centrum tämligen nyupptäckt boplats, som lämnat ett
övermåttan rikt flintinventarium, men även på andra håll ha konstaterats
lämningar av bosättningar från samma skede, t. ex. från Bare mosse
nordväst om Lund, Amossen norr om Trälleborg och från Dode mosse i
Simrishamnstrakten.

Pricka vi in fynden från Ancylustidens Skåne på en karta, skola vi finna,
att de utan undantag gruppera sig kring landskapets äldre insjösystem —


<img><i>Goda fiskevatten voro en av huvudbetingelserna för stenålderns primitiva fångstmän.
Därför finna vi också deras boplatser i omedelbar kontakt med en äldre strandlinje.
Bilden ovan är hämtad från Ringsjön i Skåne; varje ring anger en boplatslämning
från stenåldern.</i></img>

i Danmark är förhållandet detsamma — medan däremot de nuvarande
kuststräckorna äro fyndlösa och därmed också visa sig ha varit folktomma.
Man skulle måhända fördenskull vilja tro, att tidens kolonisation undvek
havskusten och i stället sökte sig till de för väder och vind bättre skyddade
stränderna inne i landet, men man glömmer då bort, att detta
bebyggelseskede infaller under en tid, då den dåvarande kustlinjen mot de stora
vattnen i väster tedde sig helt annorlunda, än den gör nu. Den löpte fram längs
landsträckor, som nu bilda havsbotten i Östersjön, Öresund och Skagerack.
Från den plats, där Malmö nu ligger — för att taga ett exempel — måste
man vandra förbi Falsterboudden flera mil i sydostlig riktning för att
komma i kontakt med den dåvarande Östersjön, »Ancylussjön», och
vandrade man mot norr, kom man i förbindelse med Västerhavets sydspets
först ett par mil nordväst om Kullens fyr.

Under sådana omständigheter kan ingen vänta sig att i våra dagars
Skåne finna kustboplatser från Ancylustiden, ty om sådana funnits, ligga
de numera oåtkomliga på havsbottnen. En god anvisning om de rätta
sammanhangen ge en del trädstubbar, som fiskats upp från havsbottnen
mittemellan Ystad och Bornholm och minna om tider, då denna del av

Östersjön låg skogklädd högt över vattenspegeln. En liknande påminnelse om
samma sak fås genom en del fynd av primitiva flintredskap, som muddrats
upp från ett par meters djup ur den strax söder om Malmö belägna
Limhamns hamn, omkring 300 m. från den gamla strandlinjen. De härstamma
från en boplats, som anlagts på bottnen av Öresund vid en tid, då denna
farled ännu delvis bildade landfast brygga mellan Skåne och Själland under
Ancylustidens senare del.

Förflytta vi oss längs västkusten längre mot norr, möta vi däremot
särskilt i Göteborgstrakten åtskilliga boplatslämningar från Ancylustid, vilka
visa sig ha anlagts i tämligen direkt anslutning till Västerhavets kustlinje.
Förklaringen härtill är enkel nog. Vid nedisningens slut var, såsom nyss
nämnts, situationen en annan i mellersta än i södra Sverige, och därför
kunde den höjning av hela det nordiska området, som följde med istäckets
avsmältning, ej medföra samma landvinningar längre norrut som i söder.

Ancylustidens märkligaste fyndplats i Västsverige är belägen vid
Sandarna å Kungs-Ladugårds ägor inom Göteborgs stads gräns. Det är en
boplatslämning, som numera ligger mellan c:a 18 och 22 m. över havet
och täcker en yta av i varje fall 700 kvm. Av huslämningar eller hyddor
finnes intet bevarat, men däremot ha där påträffats ett rätt stort antal
härdar i form av skålformiga eller plana stenläggningar av omkr. 1 m:s
diameter, fyllda med aska och kol. Fyndmassan stämmer i det väsentliga
överens med den samtida skånska och danska. Genom senare framryckningar
av havet har denna äldsta bosättning vid Sandarna kommit att inbäddas
av en över 3 m. mäktig strandvall, på vars krön återfunnits nya
boplatslämningar av givetvis betydligt yngre stenålderskaraktär.

I övrigt äro fynden tills dato ytterst sparsamma från Mellansverige. Med
utgångspunkt från Göteborgstrakten kunna vi följa en av enstaka lösfynd
från Ancylustiden dokumenterad spridningsväg längs Svea älvs lopp mot
öster, och onekligen märkligt är, att denna synbarligen sträckt sig ända upp
till Jämtland. Från Offerdals socken i detta landskap föreligger nämligen

<i>PLANSCH Å MOTSTÅENDE SIDA. Ancylustidens nordeuropeiska kartbild, omkring 7,000
år före Kristi födelse. Längst i norr (det vita partiet) ligger ännu istäcket kvar över stora
delar av Norrland, öresund och Bälten ha höjt sig över vattenspegeln och skapa landfast
förbindelse mellan nuvarande Sverige, de danska öarna samt Jylland och Europas
kontinent. Vidsträckta partier av våra dagars mellan- och östsvenska slättbygd bilda
havs- och sjöbotten. Östersjön utgjorde på den tiden en väldig insjö med sött vatten, som
hade sitt enda större avlopp uppe i norr, ungefär vid den punkt på kartan, där nu
Degerfors station återfinnes (land betecknas med gulrött och gult). Efter E. Granlund.</i>


<img><i>Nordeuropa under Ancylustiden.</i></img>


<img><i>Fynd från Sandarna vid Göteborg, några prov på de primitiva redskap av flinta och
kvartsit, som användes på den här förlagda fångstboplatsen, som är Västsveriges äldsta
och stammar från Ancylustiden (omkring 7,000 år före vår tideräknings början).</i></img>

ett fynd av en benharpun, som efter allt att döma tillhör just denna tid. Men
om mycket mer än en tillfällig bebyggelse eller om mera tillfälliga jaktfärder
i dessa trakter kunna dylika enstaka fynd näppeligen sägas vittna. Detta
tycks också framgå av de obetydliga boplatsrester, som kommit i dagen i
Östsverige. Ett sådant kulturlager från Södermanland och ett annat från
Gisslause i Lärbro socken på Gotland bära med sitt torftiga inventarium och
sin obetydliga utsträckning tydlig prägel av kortvariga uppehållsplatser och
inte av fast bebyggelse. I så måtto kan Ancylustidens mellan-östsvenska
situation i stort sett sägas motsvara renjägartidens i Skåne.

<table o>
<td c>LANDET SJUNKER.
</table>

Den geografiska bilden av Ancylustidens Nordeuropa domineras av
Östersjön som ett av landfasta bälten omslutet inhav. Detta hade
uppkommit som en följd av jordskorpans reaktion inför lättandet av ismassornas
tryck och därav betingade förskjutningar, som resulterade i en från
nedisningsområdets yttergräns vågformigt fortskridande landhöjning. I mellersta
och norra Skandinavien gör sig denna landhöjning alltjämt gällande, men
inom områdena kring Skagerack, Kattegatt och södra Östersjön avlöstes den
så småningom av en rakt motsatt process, en kraftig landsänkning. Väldiga,
tidigare landfasta sträckor täcktes av havet och dess gyttje- och
sandavlagringar. Öresund och Bälten öppnades, och genom dessa nyskapade farleder
avlöstes Ancylussjöns sötvatten av ett från Atlanten kommande saltare och
också varmare vatten. Ancylussnäckan dog ut, och i dess ställe invandrade en
annan strandsnäcka, Litorina litorea. Dennas skal äro i Östersjöområdet så
karakteristiska för den tidens avlagringar, att man låtit den ge sitt namn åt
den närmast efter Ancylustiden följande geologiska perioden, <i>Litorinatiden.</i>

Längs Litorinahavets högsta strandlinje, d. v. s. den längst inåt
nuvarande land belägna kuststräcka, till vilken det framryckande havet nådde,
innan det definitivt gjorde halt, ha den tidens boplatser och primitiva
samhällen blivit anlagda — lämningarna av dem ligga numera vanligen ett gott
stycke uppe på land, beroende därpå att på ett senare stadium, efter detta
bosättningsskede, havet dragit sig tillbaka och en landhöjning sålunda
återigen inträtt med verkan fram mot den nuvarande fördelningen av land och
vatten.

Eftersom denna process genomförts olikformigt inom landets skilda
delar, återfinnes den sökta kustlinjen från Litorinatid på helt olika höjd
över nuvarande vattenspegel i norr och i söder. Så kan i exempelvis Uppland
stenåldershavets kraftigaste framryckning fixeras till en nivå, som nu
ligger c:a 80 m. över havet, i Skåne till enbart 6 à 7 m.

Litorinatiden innebär nästa stora kolonisationsskede i vårt lands historia.
Längs Bohusläns, Hallands, Skånes och västra Blekinges kustbälten möta
vi nu samhälle efter samhälle i en knappast av annat än rena naturhinder
bruten serie, och i anslutning härtill återfinnas lämningar efter liknande
fiskar- och jägarboplatser längs de större vattendragen och insjöarna i det
inre av de väst- och sydsvenska landskapen. Efter samma normer tränger
den fasta bebyggelsen nu in även i Mellan- och Östsverige.

Med utgångspunkt från väster söker den sig fram längs de stora
sjösystemen och når förbindelse med Östersjön vid en kustlinje, som då

<i>PLANSCH Å MOTSTÅENDE SIDA. Litorinatidens nordeuropeiska kartbild, omkring 5,000
år före vår tideräknings början, får sin prägel av stenåldershavets framryckning över
tidigare landfasta områden. Öresund och Bälten ha öppnats, och vi äro på väg mot den
moderna fördelningen av land och vatten, men ännu täcker havet stora partier av Sveriges
kustbälte, framför allt i öster, där dess högsta strandlinje på vissa håll kan spåras längs
landsträckor, som ligga på omkring 60 m. över nuvarande vattenspegel (land betecknas
med rödgult, vatten med blått). Efter E. Granlund.</i>


<img><i>Nordeuropa under Litorinatiden.</i></img>

gick fram genom västra Västmanland. Av Uppland fanns vid denna tid
endast en mindre ögrupp, och hit tycks den tidigaste bebyggelsen ha nått
först sedan stenåldershavet åter var på väg att draga sig tillbaka från sina
mest framskjutna positioner på 80-m:snivån. Landskapets högst belägna
och därmed äldsta
boplatslämning från stenåldern, vid
Lilla Ramsjö i Vittinge
socken, har nämligen
anträffats vid en strandlinje, som
ligger först på 64 m:s höjd
över havet. Därmed
befinna vi oss redan ganska
nära nästa stora epokskifte,
den yngre stenålderns
inträde.

<img><i>Hornyxa, funnen i Höganäs, Skåne. Den har påträffats</i><br><i>i ett jordlager, som utbildats under övergångsskedet</i><br><i>mellan Ancylustid och Litorinatid och bör alltså vara</i><br><i>omkring 7,000 eller 8,000 år gammal.</i></img>

Den andra stora
infartsporten till Mellansverige var
sydsvensk. Från Skåne sökte
sig Litorinatidens kolonister
dels längs floddalarna in i
södra Småland, dels längs
kustbältet i öster norrut,
d. v. s. mot nuvarande
Kalmar län och öarna ute i
Östersjön.

Denna fortskridande
utvidgning av
bebyggelseintensiteten innebär endast ett
konsekvent fullföljande av
traditionerna från
Ancylustiden, och det nya skedets
civilisation bär också till
sitt huvudsakliga innehåll
det förgångnas prägel.

Endast en enda
väsentligare men så mycket
betydelsefullare uppfinning är
<img><i>Halssmycke frän stenåldern. Man prydde sig gärna med djurtänder eller, såsom i detta
fall, med i ben imiterade djurtänder.</i></img>

tidens egen. Under tidig Litorinatid har man lärt sig konsten att av <i>lera</i>
tillverka <i>krukor</i> och <i>kärl</i> och förstått att genom bränning vid öppen eld
göra dessa hållbara och lättransportabla. Det säger sig självt, att detta
innebar ett framsteg av väldiga mått. Därmed var det besvärliga
spörsmålet om den insamlade födans förvaring löst på ett jämförelsevis
tillfredsställande sätt — man kunde med andra ord börja att samla på hög,
men därmed var också det svåraste hindret för förverkligandet av
matlagningens andra huvudrecept undanröjt. Det första och äldsta
tillvägagångssättet att göra den animaliska födan aptitlig bestod i att steka köttet.
<i>Med krukmakeriet var också kokkonsten uppfunnen.</i>

Den äldre stenålderns fångstkultur, sådan den i det föregående skisserats,
är inte knuten enbart till Sverige. På grundval av det föreliggande
fyndbeståndet kunna vi tvärtom rekonstruera ett väldigt låt oss säga nordeuropeiskt
sammanhang, en nordeuropeisk kulturkrets, som sträcker sig från de brittiska
öarna i väster, över Danmark, den Skandinaviska halvön, nordligaste
Tyskland—Polen och Finland in i åtminstone övre Ryssland fram till Ural, ett
landområde, som i stort sett sammanfaller med området för det
nordeuropeiska istäcket. Inom detta återfinna vi ännu i Litorinatid en enhetligt
präglad, primitiv jägar- och fiskarcivilisation, vartill ingenstädes i det övriga

Europa direkta motsvarigheter föreligga, och som bygger sin existens på
inom hela området överensstämmande fångstredskap.

Givetvis kan inom så vittspännande gränser enhetligheten i redskapens
utformning endast vara relativ. Redan fynden från svensk mark ge en
påtaglig illustration härav. Nog kunna vi finna, att vissa karakteristiska
redskapstyper, som på skilda boplatser uppträda i stora mängder, helt kunna
saknas annorstädes, och även i andra avseenden kunna anföras särdrag och
skiljelinjer i bebyggelsens utformning från ett fyndkomplex till ett annat.
Men detta sammanhänger säkerligen inte, såsom man understundom har
velat göra gällande, med att folk med skilda rasmärken eller utifrån
invandrande främlingar med inkräktarnas maktspråk omformat den äldre
förefintliga civilisationen utan får sin naturliga förklaring därav, att
betingelserna för människans existens självfallet varierat inom gränserna för
ett bebyggelseområde av så stor omfattning och därför givit även
redskapsinventarium och arbetsverktyg en olikartad karaktär från plats till plats.

Helt naturligt ha — under tider då ett intensivare varuutbyte ännu ej
begynt — de möjligheter, som den omgivande naturen själv erbjöd, varit
fångstmännens enda tillgång. Huvudparten av jakt- och fiskredskapen voro
förfärdigade av djurens ben och horn, men därjämte kommo även andra
material till användning. Riklig tillgång på flinta i Skåne och delvis även
längs västkusten upp i Bohuslän kom redan från begynnelsen att åt dessa
bebyggelseområden ge en särprägel i förhållande till dem, där denna värdefulla
artikel saknades. I mellersta och östra Sverige blev i stället grönstenen det
enda råämne, ur vilket grövre redskap kunde utarbetas. Häri behöver dock
inte dölja sig någon »kulturmotsättning» av genomgripande mått, och inte
heller ur annan och djupare historisk synvinkel kan denna faktor tillmätas
grundväsentlig betydelse.

Flintan har ett avgjort företräde framför alla andra häruppe tillgängliga
stenarter i så måtto, att den vid även enklast tänkbara bearbetning ger en
skarpt skärande egg. Men med uppfinningsrikedomens hjälp visade man sig
mäktig att i detta avseende rätt väl avhjälpa grönstenens brister. Och så
kom det sig, att man redan på Sandarna och Ancylustidens västsvenska
boplatser — liksom annorstädes i Nordeuropa — hade lärt sig konsten att
göra grönstensyxans egg effektivare genom slipning, medan samma teknik
först årtusenden senare fick tillämpning också på flinta. Flintans
överlägsenhet blir, såsom fynden ådagalägga, fullt uppenbar för dess ägare först
på ett framskridet stadium i utvecklingen, då den samtidigt får sin


<img l><i>Pärlor av ben och bärnsten från stenåldern. Bärnstenen
började redan under äldre stenåldern användas som
material för prydnader, såsom bland annat framgår av fynd
från en fångstboplats i Strandskogen vid Ystad. Här
avbildade föremål äro funna pä bottnen av en
gånggrift å Nils Olofsgården i Lundby socken, Västergötland.</i></img>

betydelse som en handelsvara
av stora mått. Det sker
med den yngre
stenålderns inträde.

Under äldre stenålder
kunna vi ej tala om en
handel i vidare mening.
Naturligtvis ha från den
ena fiskeboplatsen till den
andra gått både vägar och
varor, men denna
byteshandel har säkerligen haft
mycket ringa omfattning.
Det framgår kanske bäst
av flintverktygens
utbredning. Medan den yngre
stenålderns flintyxor ha
en förbluffande vid
spridning över hela Sverige
(varom mera nedan), äro
Litorinatidens enkla
redskap av samma material
så gott som helt
koncentrerade till områdena för
råämnets förekomst i
naturen. Undantag från
regeln bilda endast, förutom
några fynd av högst tvivelaktig karaktär, sådana fynd, som ligga i
omedelbar närhet eller nära grannskap till Skåne och västkusten.

Det nästan överväldigande rika arkeologiska material, som den äldre
stenålderns nordiska fångstkultur efterlämnat — från skånska fyndplatser
föreligga säkerligen flera 10,000-tals nummer, och en enda dansk boplats
har kunnat avvinnas i runt tal 10,000 bearbetade redskap av skilda former
— ger en god bild av människans verk, men det kan inte tillfredsställa
vår nyfikenhet om hur människan själv såg ut. De skelettrester, varpå vi
rekonstruera vår föreställning om kroppsbyggnad och rasegenskaper hos
Nordens äldsta bebyggare, äro i själva verket mycket fåtaliga. I sitt

fragmentariska skick ge de oss dock rätt till den slutsatsen, att dessa fiskare och
jägare till sin huvudtyp varit i det närmaste identiska med den moderna
människan.

Det äldsta antropologiska material, som det nordeuropeiska
fyndbeståndet kan uppvisa, stammar från Sverige och framkom 1843 vid schaktningar
i en skalbank på Stångenäs vid Röe prästgård i Bro socken, Bohuslän. På
bottnen av den under en relativt tidig del av den äldsta stenåldern utbildade
skalbanken påträffades här skeletten av tvenne individer, som efter
utgrävarnas uppfattning inte jordats på platsen utan fallit offer för en
drunkningsolycka vid en tid, då de täckande lagren ännu ej hunnit avsättas.
Tyvärr blevo inte alla benen tillvaratagna, men av de föreliggande fragmenten
har kunnat utläsas, att dessa tillhört en rätt storväxt, kraftigt byggd,
ungefär 180 cm. lång manlig individ av långskallig typ. Framför allt genom
sin storlek avviker den bevarade skallen något från våra vanliga
förhistoriska kranier, men kompletterad med undersökningar från andra
håll i Norden ger denna iakttagelse näppeligen grundad anledning till
spekulationer i riktning mot någon särartad eller speciellt primitiv
människotyp.

En intim kännare av Europas förhistoriska skelettmaterial har också
karakteriserat Stångenäskalotten så, att hos den intet finnes, som hindrar
att den föres in under vår gängse nordiska typs schema. Detta styrkes
ävenledes därav att samme forskare har kunnat peka på mycket intima
anknytningspunkter mellan detta fynd och ett annat kranium från samma trakt
av Bohuslän men stammande från en långt senare tid, stenålderns slut, då
bevisligen den moderna människotypen i alla sina variationer var fullt
utbildad.

Sedd i den belysningen var nog den svenska fångstcivilisationens bärare
rätt väl rustad att i nordisk miljö omplantera det nya, mäktiga kulturarv,
som under gynnsammare luftstreck utbildats i Södern och någon gång vid
mitten av tredje förkristna årtusendet räcktes honom av främlingar från
väster.
</chapter>

<chapter name="Vårt äldsta bondesamfund.">

<img><i>Dös Vid Bårslöv sydost om Hälsingborg, ett i landskapet ståtligt framträdande
minnesmärke frän den tid, då Nordens första bönder började bryta bygd i Skåne.</i></img>

<h1>VÅRT ÄLDSTA BONDESAMFUND.</h1>

Goda fiskevatten i förbindelse med givande jaktmarker utgjorde
huvudbetingelserna för Sveriges kolonisation under äldre stenåldern.

Sådant näringslivet gestaltade sig för denna mot Litorinatidens slut
alltmer tätnande bebyggelse, sådant kunna vi inom delvis samma områden följa
det långt ned i yngre stenålder. Jakt och fiske förbli inte bara
huvudnäringar utan de enda näringsfången för en stor och väsentlig del av
landets invånare ännu åtskilliga århundraden framåt.

Men i och med den yngre stenålderns inträde fråntagas fiskar- och
jägarstammarna sin hävdvunna rätt att tjäna som utvecklingens bärare.
Fångstkulluren blir inte längre den för människans existens allena
bestämmande kulturformen. En bondecivilisation, vilande på kännedomen om
åkerbruket och boskapsskötseln, växer fram, och därmed fullbordas den
utan gensägelse största förändring i landets näringsliv, som överhuvudtaget
genomförts alltifrån den första kolonisationen under renjägartid fram till
industrialismens tidevarv.


Innanför fiskeboplatsernas kustbälte grundläggas nya, långt
framskridna samfund i det inre av landet, särskilt i trakter, vilkas jordar kunde
lova rika skördar och vilkas lövängsvegetation och yppiga gräsgångar läto
sig utnyttja som betesmarker för boskapen.

De äldsta dokument, som berätta om jordbruk i Sverige, härröra från
en del under mycket tidig yngre stenålder anlagda skånska boplatser och
utgöras av krukskärvor med avtryck av sädeskorn. Dessa för vår
uppfattning om stenålderns karaktär så oändligt betydelsefulla vittnesbörd ha
tillkommit på så sätt, att sädeskornen av rena tillfälligheter fastnat i den
våta leran, medan denna knådades och bearbetades i
krukmakarverkstaden; när sedan det färdigbyggda lerkärlet brändes, förkolnade och
förintades kornen men efterlämnade i leran så tydliga och exakta avtryck, att de
då använda, skilda sädesslagen och även de olika varianterna av dessa
kunnat tillförlitligt bestämmas.

Det är huvudsakligen dylika, onekligen lyckliga omständigheter, som
satt oss i stånd att fastställa, att av nu kända arter både korn och olika
sorters vete voro föremål för odling i stenålderns Sverige.

Andra plötsligt uppdykande nyheter i tidens fyndmaterial bilda
boplatsernas ansenliga skelettrester av åtskilliga husdjur, fåret, geten, svinet och
oxen. Men som en naturlig konsekvens av näringslivets omgestaltning
följer också, att hela det primitiva samfundet ombildas från grunden.
Redskapsinventariet kan tack vare genomgripande tekniska framsteg, som
framför allt ta sig uttryck däri att man lyckats bemästra konsten att slipa den
hårda flintan, helt och hållet förnyas och omläggas mot större
ändamålsenlighet. Därmed får människan för första gången i sin hand effektiva
medel att göra sig till herre över naturen, och i den omständigheten ligger
utan tvekan en av den främmande kulturformens största och varaktigaste
vinster. Men inte nog härmed.

<h2>MONUMENTALT GRAVSKICK.</h2>

Sitt i våra ögon kanske påtagligaste uttryck har den yngre stenålderns
bondekultur givit i det nya gravskick, som inplanteras på nordisk och
svensk mark och som ger oss en inblick i nya trosföreställningar. Nu resas
de mäktiga stenkammargravarna, för mången modern betraktare väl de
ståtligaste fornminnesmärken, som vårt land äger. Det är de s. k. dösarna
och gånggrifterna.


I sin äldsta och renaste form, <i>dösen,</i> är stenkammargraven byggd som
ett relativt litet, rektangulärt rum, omslutet av resta, upp till 2 m. höga,
okluvna väggstenar, över vilka som tak fogas ett till sina mått ofta
imponerande stenblock. På ena sidan har utsparats ett mellanrum, som
bildat öppningen in till graven.

En för den tidens begrepp så vidlyftig konstruktion kunde av rent
praktiska skäl inte under någon längre tidrymd förbli gravgömma för endast
<i>ett</i> lik. Man kom också rätt snart på idén att öka utrymmet genom att
öka antalet sidostenar, efter hand också takstenarnas antal. Så växer den
yngre stenkammargraven fram, <i>gånggriften,</i> och denna blir till skillnad från
dösen en ättegrift, begravningsplatsen för ett helt samfund, en släkt, en by
el. dyl., och kunde bereda utrymme för i många fall flera hundra lik.

Gånggriften består av en stor, rektangulär kammare — vanligen 5 à 6 m.
lång men i undantagsfall upp till 15 m. — och från dess ena sida löper ut
en trång (mot syd—sydost vettande) gång, som förmedlat yttervärldens
tillträde till det egentliga gravrummet.

För att få åtminstone en antydan om de förskjutningar i
föreställningsvärlden, som föranlett stenålderns nordbor att resa mäktiga
stenkammargravar över sina döda anförvanter, måste vi söka tränga något djupare in i
även de äldre kulturskedenas gravskick.

Redan från istidens Europa föreligga talande vittnesbörd om att man
ägnade de döda den omsorgen att begrava dem; man lät dem ej bli liggande,
där döden träffat dem. Gravplatsen reddes inne i själva grottan, alltså inne
i människornas egna boningar, och känslan för den avlidne sträckte sig
även därhän, att denne ofta fick sina prydnader, i undantagsfall också sitt
arbetsredskap, med sig i graven.

I stort sett samma gravskick möta vi i Norden under den äldre
stenåldern. Den döde grävdes ned i boplatsens avfallslager, synbarligen endast
på obetydligt djup under den för tillfället förefintliga markytan. Något
gravgods erhöll han ej, men själva gravrummet kringgärdades
understundom av en rätt oregelbunden krets av klumpstenar. Därinnanför

<i>PLANSCH Å MOTSTÅENDE SIDA. Dös vid Håslöv i Skåne. Såsom den nu ter sig,
fristående med hällar och takblock, gör den ett imponerande intryck, men vi få inte
förglömma, att stenåldersmänniskan knappast sett den synen, eftersom den tidens
byggherrar dolde gravrummet i en kring stenarna uppkastad jordhög, som numera i flera
fall är försvunnen.</i>


<img><i>Dös vid Håslöv i Skåne. Akvarell av Ferdinand Boberg.</i></img>



<img><i>Stenkammargravarnas utbredning i Sverige under yngre stenålder. Såsom framgår av
bilden, anträffas de framför allt i Skåne, Halland, Bohuslän och Västergötland. Som en
yttersta utpost mot öster framstår en koloni på fem gånggrifter pä Öland. Kors betecknar
platsen för dös, T för gånggrift, rutnät för anhopningar av stenkammargravar.</i></img>

vilar skelettet i utsträckt ryggläge, med armarna omsorgsfullt lagda längs
sidorna eller böjda in över bäckenet.

Det sunda förnuftet borde, tycker kanske någon, säga oss, att likens
jordande mitt i det avskräde, som livets dagliga behov efterlämnat, inte
kan eller — försiktigare uttryckt — inte behöver förutsätta några bestämt
utformade tankar om dödens problem. Den döda kroppen kan helt enkelt

ha lämnats till förruttnelse i samma omgivning som alla de andra
förbrukade tingen i hushållet, de uppslitna redskapen, köksavfallet o. s. v.

Det arkeologiska materialet motbevisar ovedersägligt sådana
funderingar. Så som skeletten påträffas i boplatslagren, ådagalägga de utan
gensägelse, att en verklig begravning ägt rum, en med omsorg och känsla
genomförd gravläggning. I våra ögon kan platsvalet verka motbjudande,
men det var det ingalunda för den äldre stenålderns människor.
Avskrädesplatsen var bebyggarnas egen hemvist, den bildade ofta golvet i deras
hyddor.

Häri återfinna vi det påtagligast framträdande särdraget i den äldre
stenålderns gravskick. Det sätt, varpå den döda kroppen jordades, innebar
en medveten strävan hos de efterlevande att behålla den avlidne
anförvanten i omedelbar närhet av den bostad, där han i livet verkat.

Upprinnelsen till allt gravskick har sin rot i släktinstinkten, i en känsla
av samhörighet, som sträcker sig även bortom döden. Livlösheten
betraktades som ett sovande tillstånd, ur vilket den döde ej kunde väckas, men i
vilket han, såsom levande i graven, alltjämt kunde göra anspråk på social
omvårdnad. Dessa hänsyn uppfyllas under äldre stenålder på så sätt, att
han får vila i omedelbar kontakt med det levande livet.

Från denna okonstlade föreställningsvärld är steget långt till den
dödskult, som tagit sig ett yttre uttryck i stenkammargraven. Redan dennas
monumentalitet ställer motsättningen till boplatsgraven i skarp belysning,
men djupare innebörd har en annan iakttagelse. Den döde har ryckts bort
från den direkta förbindelsen med de levandes samfund. Man ger honom
bortom boplatsen ett särskilt hus, som tydligen formats med åtskilliga drag
hämtade från människobostaden, men det iögonenfallande är, att
byggnaden uppförts av ett helt annat och massivare material. Detta är inte någon
tillfällighet, men det har inte betingats av några tankar om dödsrummet som
en evighetens hemvist — så långt sträckte sig inte stenåldersmänniskans
filosoferande, inte ens inför döden. De stenmassor, inom vilka den döda
kroppen tvingas in, dölja säkerligen helt andra avsikter, och man har pekat
på att dessa böra ses i direkt samband med det förhållandet, att även
beträffande valet av gravplats skilsmässan mellan liv och död nu blivit definitiv.
När man nu börjat sörja för på en gång största möjliga omtänksamhet om
liket och samtidigt dess avsöndring från de levande, kan man näppeligen
undgå antagandet, att man inte bara hyst vördnad inför den döde utan
också uppfattat denne som i viss mån farlig för sin omgivning — en djupt


<img><i>Stenkammargrav vid Haga på Orust i Bohuslän, Västsveriges förnämsta fornminne från stenåldern. Den stammar från en tid, som
ligger över 4,000 år före vår egen.</i></img>
<img></img>

<img><i>En stenkammargrav bygges i Västsverige. På ett underlag av stockar släpas stenblocken
fram till den utvalda gravplatsen, där de resas i fyrkant. Svårigheterna att föra upp de
ansenliga takblocken i sitt läge ha enligt här återgivna försök till rekonstruktion lösts
på det sättet, alt dessa lyfts i höjden genom att underbyggas av varvvis lagda stockar.
Ett dylikt tillvägagångssätt är givetvis tänkbart men endast inom västra Sveriges
bondebygd, där man uppförde sina gravar av kluvna hällar, vilkas tyngd ej var hinderlig för ett
sådant förfarande, men för de väldiga takblocken över Skånes dösar och gånggrifter har
det ej kunnat tillämpas. Här har man snarare begagnat sig av den utvägen att kring den
byggda kammaren anlägga en hög av jord och sten, på vars sluttande plan blocken
kunnat släpas upp till sin plats. Men härför fordrades både gott om mänsklig arbetskraft och
riklig tillgång på dragdjur. Efter J. Lechler, »5000 Jahre».</i></img>

rotad föreställning, som ännu hos sena tiders människor framträtt i form
av tron på gengångare och spöken. Det kanske än i dag finnes en och
annan, som inte vågar ströva omkring på kyrkogården nattetid.

Känslan inför döden bestämmes inte längre av enbart
samhörighetsinstinkten, något nytt har kommit till, fruktan för att liket, såsom levande i
döden, kan vara mäktigt handlingar, som människan måste värna sig emot.
Dösen blir inte bara en bostad i egentlig mening för den döda kroppen, den
blir i viss mån också ett fängelse. Men vördnaden och smärtan inför döden


<img><i>Dös vid Köpingebro på sydkusten av Skåne, uppförd omkring mitten av tredje årtusendet
före vår tideräknings början (c:a 2500 f. Kr.). De äldsta dösorna byggdes i form av en
för endast ett lik avsedd, trång kammare av 3—6 sidostenar, över vilka vältrades ett
ofta imponerande takblock.</i></img>

leva kvar. I pietet redes gravplatsen och formas de redskap, smycken och
matkärl, som ställas vid den dödes sida.

Bakom de monumentala stenbyggnaderna över de döda kunna vi
emellertid skönja inte bara nya, egenartade trosföreställningar, en ny inställning
till dödens problem, utan också samfundsbildningar av helt annan och
stabilare struktur än inom den äldre stenålderns boplatsbebyggelse.
Bondekulturens mäktiga gravar förutsatte oundgängligen samhällen med en fast
organisation och en strängt genomförd arbetsfördelning. Den primitiva
fångstkulturens gruppering av människorna tog främst sikte på skillnaden
mellan den fysiskt starke och den fysiskt svage, men den får nu vika för
en social skiktindelning, som grundar sig på motsättningen mellan fattig
och rik eller kanske i ännu högre grad mellan fria och trälar.

När bara för att rubba de väldiga blocken å gravkamrarnas tak t. o. m.
den moderna tekniken mången gång måste tillgripa även mycket
omständliga medel, hur ha då stenålderns människor kunnat bemästra de problem,
som inställt sig vid uppförandet av dylika anläggningar? Svaret kan
näppeligen bli mer än ett: de ha haft en riklig tillgång på arbetskraft. Denna

<img><i>Stridsvapen av grönsten från dösarnas epok (omkring 2000—2,300 f. Kr.). Nästan varje
linje i formgivningen bär vittne om att förebilden till detta komplicerade redskap inte
kan sökas i sten utan varit ett metallvapen, en yxa av koppar. Därav framgår, att det
svenska bondesamfundet redan under ett tidigt avsnitt av den yngre stenåldern
upprätthållit förbindelser med Söderns redan då metallbrukande gruvdistrikt.</i></img>

har givetvis i stor utsträckning utgjorts av dragdjur, oxar, vilka spelat en
stor roll i detta sammanhang, men de ha inte på långa vägar kunnat lösa
det stora problemet på ett tillfredsställande sätt.

Under sådana omständigheter kunna vi med ganska stor sannolikhet
räkna med att gravmonumentens byggherrar utnyttjat inte bara mer eller
mindre frivillig utan också köpt eller med maktspråk förvärvad arbetskraft,
slavar. Även med risk att göra oss skyldiga till överdrifter böra vi nog tänka
oss, att dessa de dödas tysta boningar mången gång uppförts med samma
jämmer under arbetsledarnas slavpiskor, som när Egyptens faraoner läto
resa sina pyramider mot skyn. Det har i detta sammanhang sitt intresse att
komma ihåg, att pyramidbyggandet tillhör tider, som ligga före de nordiska
dösarnas och gånggrifternas. Den äldsta och väldigaste av dem,
Cheopspyramiden, förskriver sig från omkring 2900 f. Kr.; den yngre stenålderns inträde
och den första dösens tillkomst kunna tidfästas till i runt tal 2600 f. Kr.

I det föregående framdragna iakttagelser ge måhända en liten aning
om vilka möjligheter och tillgångar den ur vår moderna synvinkel
primitiva bondekulturen bör ha förfogat över. Men hur har den då så plötsligt
och så framgångsrikt kunnat vinna fotfäste inom en rätt outvecklad

fångstkulturs domäner? Dess framträdande kan inte tolkas annat än som ett brott
i den inhemska utvecklingen. I nordisk jord ha den nya kulturformen och
dess mångskiftande följdföreteelser inga rötter.

Scenförändringen är med ett slag genomförd, och vid sidan av det äldre
primitiva samhällets fångstmän framträder en kulturellt långt överlägsen
bondestam med helt förändrad syn på både livets och dödens problem och
med bättre tekniska hjälpmedel i sin hand. Förklaringen ha vi att söka
långt utanför Sveriges och Nordens gränser. I Söderns länder har detta
nyskapande kulturarv byggts upp av en redan tusenårig tradition och föres
nu av främlingar från väster till fiskarkolonierna längst uppe i norr.

<h2>ÅKERBRUK OCH BOSKAPSSKÖTSEL.</h2>

Sädesodlingens äldsta historia är i många avseenden höljd i dunkel, men
full enighet tycks numera vara på väg att skapas om den redan för länge
sedan uttalade uppfattningen, att ursprunget till de äldsta kulturplantorna,
vetet och kornet, är att finna inom skilda områden av det inre och södra
Asien samt nordvästra Afrika. — Bort till främre Orienten för oss också
sökandet efter de första nordiska husdjurens stamort; här voro under
alla omständigheter både fåret, geten, tamsvinet och tamoxen kända långt
innan de infördes till Europa.

Från östra Medelhavsbäckenets asiatiska högkulturer ha åkerbruket och
boskapsskötseln, sida vid sida, vunnit insteg i de europeiska
stenåldersområdena längs tvenne huvudstråk, dels en inlandsväg över Balkan till
slättbygderna norr därom, dels en kustväg, som i syd-västeuropeisk
riktning sökte sig mot norr.

Inför detta val ger det arkeologiska materialet tämligen klart besked
om att det var den sistnämnda kulturvägen, som med sina ändstationer
nådde upp till den Skandinaviska halvön. Det framgår både av de på
nordisk botten uppträdande nya redskapsformernas och av
stenkammargravarnas spridning.

Stenkammargravar av samma eller snarlik konstruktion som de
nordiska dösarna ha en visserligen vidsträckt men markerat väst-sydeuropeisk
utbredning. De saknas helt i östra och mellersta Europa men äro talrikt
företrädda längst söderut inom gränstrakterna av främre Orientens dåtida
kulturcentra och i norra Afrika samt på öarna i västra Medelhavet och i
Frankrike upp till Bretagne. Därifrån går vägen vidare till Norden.


<img><i>Gånggrift i Järrestads socken, Skåne. Gånggriften skiljer sig från andra
stenkammargravar däri att från ena långsidan av det egentliga gravrummet, vanligen den mot söder
och solen vettande, en smal och trång korridor, en gång, utgår. Mellan dennas sidostenar
äro ofta inpassade ett par eller flera utskjutande karmstenar, vilka tjänat som dörrposter
och stöd för av stockar el. dyl. uppförda spärranordningar. Dessa förhindrade obehörigt
tillträde till graven utifrån och avstängde samtidigt de döda från den levande yttervärlden.
Foto R. Lundin.</i></img>

Så ger det samlade fyndbeståndet ett tydligt vittnesbörd om längs vilket
vandringsstråk kännedomen om åkerbruket och boskapsskötseln av
främmande folkstammar förmedlats till Nordeuropas fiskar- och
jägarbefolkning. I Sverige fick bondekulturen tidigast fotfäste inom Skånes
bördigare kustzoner samt på Bohusläns fastland och de större öarna
därutanför. Endast här möta vi den nämligen i sin ursprungligaste, fullt
utpräglade gestaltning, det är endast här de äldsta stenkammargravarna, dösarna,
finnas i vårt land.

Men i om också blekare gestalt och med mera rent nordisk än
västeuropeisk betoning söker den sig snart väg även mot andra slättbygder. I
boplatskomplex och enstaka fynd kunna vi följa dess trevande spridning
mot det inre av Mellan- och Östsverige. Redan tidigt slår den rot i det
inre av Västergötland, på Falbygden, och nyupptäckta fyndplatser vid
Vrå, Stora Malms socken i Södermanland, ha bragt den sensationen, att


<img><i>Gånggrift i Lackalänga, Skåne. I sitt ursprungtiga skick ha stenålderns kammargravar
ingalunda avtecknat sig så, som de ofta te sig i våra dagar. De ha inte upprests som
fristående stenmonument utan varit omgivna av och dolda i en av jord och sten uppförd
hög, vilken endast lämnat takstenarna fria. Jfr vidstående bild, som återger ett av sena
tiders barn åstadkommet tillstånd. Gravhögen har där helt avlägsnats och de
»monumentala» stenblocken frilagts. Det är möjligt, att intrycket härav verkar starkare, men det
lider av det felet, att det inte har stenålderstradition att bygga på.</i></img>

bondekulturen nått Östsverige redan åtminstone ett par århundraden före
2000 f. Kr.

Fynden från Vrå stamma från en omfattande bybebyggelse längs en
ursprunglig strandlinje på numera över 50 m:s höjd över havet. Både i
keramik, redskap och vapenformer återspegla de ett intimt samband med
det dansk-skånska moderlandets åkerbrukskultur, sådan denna utformas
under dösarnas epok. Detsamma gäller om de på tomtplatsen upptäckta
husgrunderna, vilka ådagalägga ett lika tydligt sydskandinaviskt påbrå.
De till våra dagar bevarade resterna är endast den enkla stenskoning, som
följt väggens nederkant, men redan därav kunna vi göra oss en föreställning
om hur dessa hus eller rättare husliknande hyddor tett sig i färdigt skick.

Husen ha haft klart fyrsidig grundplan, rektangulär eller mera
kvadratisk, och ha synbarligen varit uppförda med risflätade, åtminstone utåt
lerklinta väggar, väl närmast så som rekonstruktionen å planschen vid sid. 58


<img><i>Ingången till gånggriften i Gillhög, Barsebäcks socken i Skåne. Genom denna trånga
korridor skedde tillträdet till den egentliga gravkammaren (jfr nästa bild).</i></img>


<img><i>Det inre av Skånes mäktigaste stenåldersgrav, gånggriften i Gillhög i Barsebäcks socken. Sidostenarna mäta i höjd över 2 m.,
och takblocket i förgrunden har en vikt av omkring 15 ton. Observera packningen av mindre, flata stenflisor i
mellanrummen mellan väggstenarna, avsedda att helt sluta gravrummet och förhindra tillträdet för de andar, som antogos husera
kring de dödes bostäder.</i></img>

vill visa. På ena långsidan ha de haft en ingång, som för skydd mot väder
och vind täckts med en nedhängande djurfäll. Rundhyddan, som ansetts
vara den ursprungligare bostadstypen, är däremot ej påträffad i Vrå, men
paralleller från Danmark visa, att den haft många förespråkare även bland
stenålderns bönder.

Bortom stenåldersbyn vid Vrå ha sädesfälten vajat för sommarvinden,
det sexradiga kornets böjligare strå i ädel tävlan med tvenne olika arter
av vete, och på släntorna mot söder och sydväst har vinrankan, vild eller
odlad, kunnat utveckla hela sin växtkraft ända därhän, att den gått i frukt.

Det sistnämnda låter kanske överraskande, men ett flertal avtryck av
vindruvekärnans karakteristiska kontur i boplatsens lergods frammana med
otvetydig skärpa denna säregna syn från Södermanlands stenålder. Och
perspektivet är i själva verket långtifrån någon orimlighet. Under
Vråboplatsens skede var klimatet betydligt mildare än nu och för vinrankans
trivsel t. o. m. mycket fördelaktigt.

Denna åkerbrukande koloni i Södermanland kommer säkerligen, efter
hand som fyndmassan växer, att visa sig ha haft åtskilliga stamfränder
spridda över stora delar av Östsverige. Vissa om också ännu så länge rätt
obetydliga fynd peka bestämt i den riktningen, exempelvis en del
krukskärvsfyndigheter av tidig sydskandinavisk karaktär från Fagervik,
Krokeks socken i Östergötland, eller från Humlekärrshult i Oskarshamnstrakten.

Men synbarligen vilar det något av tragik över denna äldsta östsvenska
åkerbrukskultur, ty vi spana förgäves efter dess omedelbara fortsättning
nedåt i tiden. Det första, av en givmild natur understödda bebyggelseskedet
ebbar ut utan att lämna djupare spår efter sig i den senare utvecklingen.
Man skulle kanske vilja vara frestad att hänvisa till eventuella luckor i det
föreliggande arkeologiska materialet, men en sådan förklaring håller inte
streck. Fynden från de nyssnämnda boplatserna vid Fagervik och
Humlekärrshult — och för övrigt även från andra platser — tala ett helt annat
språk. Här är fyndserien obruten, och denna visar, att bondekulturens
frammarsch i dessa trakter redan på ett tidigt stadium hämmats av en
fiskar- och jägarcivilisation, som ingenting annat är än en »moderniserad»

<i>PLANSCH Å MOTSTÅENDE SIDA. Den här avbildade mäktiga gånggriften, belägen vid
Luttra, strax söder om Falköping, är ett av de mer än 200 monumenten från den yngre
stenålderns rikt utvecklade bondekultur på Västgötaslätten. På Falbygden finna vi över
huvud taget den starkaste ansamlingen av stenålderns stenkammargravar i Sverige. Det
vittnar gott om bondekulturens ställning här uppe för omkring 4,000 år sedan.</i>


<img><i>Gånggrift vid Luttra i Västergötland. Akvarell av Ferdinand Boberg.</i></img>

<img r><i>Rektangulär husgrund från Katrineholmstrakten,
stammande från en mycket tidig del av den yngre
stenåldern. Den visar bättre ån något annat, att den äldre
uppfattningen, att det moderna huset vuxit fram genom
»utveckling» från rundhydda till en fyrsidig grundform,
är felaktig. Efter S. Florin.</i></img>

avläggare av den äldre
stenålderns fångstkultur,
vilken ännu långt ned i
yngre stenålder återfinnes
som bebyggelsens kärna
inom stora delar av
landets kust- och
strandbälten. Bondekulturen är
ännu ej utvecklingsbar i
Östsverige.

Annorlunda gestalta
sig förhållandena i
väster. Falbygdens redan
under döstiden grundlagda
åkerbrukskultur vinner,
efter hand som tiden går,
allt fastare fäste, och med den yngre stenålderns nästa avsnitt,
gånggrifternas skede, har den utbildat ett samfund, som står fullt i klass med
stamfrändernas i Skåne och Bohuslän. Som stolta minnen från denna
»storhetstid» stå Falbygdens långt över 200 gånggrifter, uppförda inom ett
område av endast 3 kvmils yta. Tydligare kan inte motsättningen mellan
öster och väster i Mellansveriges stenåldersbebyggelse illustreras.

Så visar det sig alltså, att bondekulturen under sin första mäktiga
frammarsch mot norr och öster spänner sina krafter över förmåga. De långt
framskjutna ställningarna kunna ej länge upprätthållas, och därför
krymper den svenska åkerbruksbygden med gånggrifternas skede samman inom
betydligt snävare gränser, vilka i stort sett kunna utstakas i enlighet med de
anvisningar, som gånggrifternas utbredning ger. Dessa återfinnas inom
Skånes och Väslsveriges kustbälten samt på Falbygden, och som en yttersta
utpost mot öster reser sig en liten koloni av 5 stenkammargravar i Mysinge
i Resmo socken på Öland.

Stenålderns bondekultur är huvudsakligen knuten till den bördiga
åkerbruksjorden av i dag, men granska vi litet närmare gravmonumentens och
fyndplatsernas belägenhet, skola vi finna, att en viss skillnad gör sig
gällande mellan då och nu i fråga om den terräng, som upptogs till odling.
Det faller omedelbart i ögonen, att man medvetet undvek leran. Den svenske


<img><i>Sädesodling i Mellansverige under yngre stenålder är med visshet betygad genom fynd av
avtryck av bl. a. vetekorn från 1935—36 undersökta sörmländska boplatser. I
keramikgodset fann man avtryck av såväl sexradigt korn som två olika sorters vete. Bilden till
vänster visar ett kärlfragment med ett tydligt vetekornsavtryck, funnet i Östra Vrå i
Stora Malms socken; i mitten en avgjutning av detsamma och till höger som
jämförelsematerial ett par moderna vetekorn; föremålen äro samtliga återgivna i någon förstoring.
Fynden äro säkert daterbara; redan under dösarnas tid vajade vetet på mellansvenska
åkrar. Efter S. Florin.</i></img>

bondens äldsta historia har ej utspelats på de efter vår syn särskilt
eftertraktansvärda och bördiga lerslätterna. Dessa ha inte lämnat några som
helst fynd från denna tid, vilket sammanhänger därmed att de varit
praktiskt taget obrukbara med stenåldersmänniskans lätta redskap.

I stället sökte man sig till grus- och sandslätterna. Där fann man en
torr och för odling lättarbetad mylla och därtill också en jordmån, som
icke medförde risker för ett alltför kraftigt vattentillflöde, en omständighet
av väsentlig innebörd under tider, då dränering var ett okänt begrepp.

Hur jorden brukats, ge oss fynden inga tillförlitliga upplysningar om,
av det enkla skälet att detta givetvis skedde med hjälp av träredskap, och
det är endast i ytterligt sällsynta undantagsfall, som träet visat sig i stånd
att motstå jordens förintande verkan under de över 4,000 år, som ligga
mellan vår tid och yngre stenålder. — Säkerligen voro de former, under vilka
åkerbruket bedrevs, tämligen primitiva. Kanske var det ingenting annat än
ett enkelt hackbruk, där grävkäppen och den lätta fälthackan utgjorde de
enda redskapen för jordens uppluckring. Dessa den moderna motorplogens
allra äldsta föregångare ha under alla förhållanden använts vid de första
försöken på vår jord att länka naturens växtkraft efter människans vilja.
Men då den åkerbrukskultur, som Västeuropas bondesamfund skänkte oss,
redan vid ankomsten till Norden hade tusenåriga anor bakom sig, kan
den måhända ha hunnit se nya, förbättrade metoder användas, innan den


<img><i>Man har svårt att tänka sig, att vinrankan trivdes uppe i Södermanland för omkring fyra
årtusenden sedan, men så har verkligen, enligt vad fynden från Vrå berätta, varit fallet.
Klimatet har inte alltid varit detsamma som nu, och föreställningen, att den svenska
stenåldersmänniskan levde under särskilt karga förhållanden vad klimat, fauna och flora
beträffar håller inte streck. Bildserien, som återger föremålen i kraftig förstoring, visar
till vänster ett avtryck i lergods av en vindruvskärna, i mitten en avgjutning och längst
till häger — för jämförelse — ett par vindruvskärnor från vår egen tid. Efter S. Florin.</i></img>

äntligen nådde hit. Att begynnelsestadiet passerats, antydes åtminstone
därav att förbindelsen mellan jordens brukande och boskapsskötseln redan
var fast knuten.

Vi behöva fördenskull inte tänka oss, att den svenske stenåldersbonden
nödgats så att säga börja från början, när han gick ut att förverkliga sina
nyförvärvade kunskaper. Sannolikheten talar i lika mån för att han kände
plogen, naturligtvis inte i detta ords moderna betydelse utan i någon av
de primitivare former, som gå under namnet årder. I enklaste utförande
består detta av åsen, vid vilken dragdjurets ok var fästat, samt styret, vars
nedre ända bildade den egentliga, plöjande delen och motsvarade våra
dagars plogbill; materialet var helt av trä.

Att föra bruket av årdret tillbaka till stenåldern kan naturligtvis inte
bli annat än ett antagande; säkert är endast, att det var känt och flitigt
använt här uppe under bronsåldern, senast c:a 1000 f. Kr. (se pl. i följande
kapitel). Men även en annan faktor talar för att det har mycket gamla
anor i Sverige. »Den förmodan ligger frestande nära till hands, att ett
åkerbruk, som redan från begynnelsen uppträder med sädesodling och tamoxen
— alltså ett utpräglat dragdjur — bör ha haft karaktären av ett plogbruk»,
för att citera en dansk forskare på området.

Men om nu så skulle vara fallet, få vi fördenskull inte överskatta
åkerbrukets roll i stenålderns hushållning. Den odlade arealen har säkerligen
haft en relativt blygsam omfattning, och avkastningen från den lätta jord


<img><i>Pålbyggnader från yngre stenåldern. Detta byggnadssätt var gängse bruk inom den
europeiska kontinentens bondesamfund längs särskilt sjösystemen i Schweiz. En (isolerad)
svensk motsvarighet föreligger emellertid från Dags mosse vid Alvastra, i vilken
uppdagats och delvis undersökts en omfattande »träskby», anlagd på ett underlag av
horisontellt liggande stockar. De rika fynden bära vittne om att bebyggarna varit kolonister från
Väst- eller Sydsveriges bondebygder. Synbarligen har det oroliga grannskapet till traktens
jägar- och fiskarstammar framtvingat valet av denna för nordiska förhållanden enastående,
men ur försvarssynpunkt givetvis utomordentliga tillflyktsort. Efter J. Lechler, »5000 Jahre».</i></img>

man brukade var inte stor. Det var minst lika lönande att utnyttja
naturens egna frikostiga möjligheter, men inom bondekulturens område
skedde detta med helt andra avsikter än under den äldre stenåldern. Nu
vände man sig inte längre i främsta rummet mot villebråden utan till den
rika växtligheten, till de naturliga betesmarkerna. Det ser onekligen ut,
som om det inte var åkerbruket utan boskapsskötseln, som utgjorde
huvudnäringen för stenålderns slättbebyggare.

Boplatslämningarna ge oss goda upplysningar i den punkten.
Naturligtvis bedrev man liksom tidigare fiske, när det erbjöd sig, och jagade

skogarnas viltbestånd, vilket för övrigt i stort sett var detsamma nu som
tidigare, men i jämförelse med de vilda djurarterna äro husdjuren i
överväldigande majoritet i benfynden från åkerbrukskulturens avskrädeshögar.
Boskapshjordens storlek blev nog den värdemätare, som framför något
annat angav stenåldersbondens ekonomiska välstånd.

<h2>STENÅLDERNS HANDEL.</h2>

Men åtminstone den skånske bonden ägde även en annan
rikedomskälla av oskattbart värde. Det var flintan, som redan förut varit ett för
redskapstillverkningen flitigt utnyttjat råmaterial, men som först med den
yngre stenålderns inträde kom att få en betydande roll i vårt lands
hushållning. Nu steg den plötsligt högt i kurs och blev på sätt och vis det
materiella underlaget för hela det framväxande bondesamfundet, på samma
sätt som järnet blivit det för en senare tids kultur. Där flintan fanns lätt
och rikligt tillgänglig i naturen, dit kom också välståndet.

På nordiskt område påträffas flinta i större mängder endast i Danmark
och Skåne, medan de bohuslänska förekomsterna hade en relativt

<img><i>Dubbeleggad stridsyxa, en för den yngre stenålderns äldre bondesamfund karakteristisk
vapentyp, som ständigt möter i gånggrifterna som gravgods. Den har burits på så sätt,
att ett skaft varit anbragt genom ett hål mellan de båda eggbildningarna. Om vi besinna
dubbelyxans framträdande roll som kultsymbol inom östra Medelhavsbäckenets
kopparförande högkulturer, få vi måhända en inblick i ursprunget till och användningen av
detta sällsynt skickligt formade nordiska stenvapen.</i></img>

blygsam omfattning och knappast kunde tillfredsställa ens det egna behovet,
om de inte redan under den äldre stenåldern rent av börjat sina.

Den skånska flintan blev en väsentligt bidragande orsak till det allt
påtagligare kulturuppsvinget under åkerbrukets äldre skede i Sydsverige.
Redan fyndens överväldigande massa talar sitt tydliga språk. Minst 4/5 av
landets oändligt många föremål från stenåldern ha tillvaratagits inom
Skånes gränser, medan 1/5 eller ditåt fördelar sig på det övriga Sverige, från
gränsen mot Småland i söder upp i Lappland längst i norr.

På grund av sin absoluta överlägsenhet som råmaterial i
redskapstillverkningen blev flintan en livligt eftertraktad handelsvara, och att skåningen
förstod att utnyttja de rika vinstmöjligheter, som här erbjödo sig, belyses
klart bl. a. därav att han inte nöjde sig bara med tillvaratagande av de
inom de flintförande distrikten i markytan åtkomliga blocken utan även
började att bedriva verklig gruvdrift. Man kom underfund med att den
dyrbara varan med förkärlek uppträdde i anslutning till kritavlagringar,
och genom att man grävde sig ned i dessa, kunde det för eget bruk
och för export alltmer stegrade behovet av flinta ändamålsenligt
tillfredsställas.

Ett flertal »gruvor» av denna art ha påträffats i Södra Sallerups och
Kvarnbys kritlager strax intill Malmö. De ytligare skikten avteckna sig som
sotfärgade gropar i den bländvita kritan och innehålla en mängd avfall,
djurbensfragment, krukskärvor och annat från de i gruvorna verksamma
arbetarnas måltider, men på större djup, inbäddade i själva kritlagren,
anträffas även de redskap, med vilka stenåldersmannen grävde sig ned i
det mjuka materialet för att komma åt flintblocken. Det visar sig, att han
härvid i främsta rummet använt hackor och yxor av hjorthorn; sådana
ha också i stort antal hittats i både Kvarnby och Södra Sallerup.

Att handeln med flinta och flintverktyg bedrivits i verkligt stor skala,
kan var och en bilda sig en uppfattning om, när han besöker även de

<i>PLANSCH Å MOTSTÅENDE SIDA. Från den yngre stenålderns bondesamfund. Den här
föreslagna rekonstruktionen återger bl. a. ett husbygge — man får tänka sig, att väggarna
flätades av vidjor och ris mellan i marken nedstuckna trästörar och därpå lerklintes, så
att väggen lämnade husets invånare fullständigt skydd mot väder och vind. Marken själv
utgjorde golvet, och taket täcktes med gräs. Ett förhänge av djurhud i en öppning i
väggen bildade »dörr». Mannen i förgrunden till vänster tänkes sysselsatt med att trycka
fram flintspån ur ett flintblock.</i>


<img><i>Husbygge inom den yngre stenålderns bondesamfund. Akvarell av H. Charpentier.</i></img>

<img><i>I flintgruvan. Man kom under yngre stenålder underfund med att flintan gärna uppträdde
i anslutning till kritavlagringar; om man grävde sig ned i dessa, kunde den förträffliga
varan erhållas i långt större utsträckning än vid uppsamlandet av de i markytan
åtkomliga blocken. Man började därför bedriva verklig gruvdrift. Ett flertal dylika gruvor ha
undersökts i Södra Sallerups och Kvarnbys kritlager strax intill Malmö. Mot ytan
avteckna sig dessa som sotfärgade, halvcirkelformiga gropar, men de egentliga gruvgångarna
ha för länge sedan störtat igen, och deras existens antydes endast av de redskap, som
stenåldersmannen använde, när han grävde sig igenom det mjuka materialet för att komma
åt de eftertraktade flintblocken, och som numera påträffas inbäddade i själva kritan. Det
var huvudsakligen hackor och yxor av djurhorn. Efter J. Lechler, »5000 Jahre».</i></img>

minsta mellansvenska museerna. Exporten från Skåne — och naturligtvis
också från Danmark — har i främsta rummet gått norrut, mot mellersta
Sverige, men färderna gingo även längre än så. Från Västerbotten föreligger
ett slutet fynd av över 70-talet flintyxor av skånskt fabrikat, det största
i sitt slag från hela landet, Skåne ej undantaget. Yxorna påträffades invid
Byske älv å Bjurselets ägor i Skellefteå socken, på något över 1/2 m:s djup
under markytan, stående med eggen nedåt i en krets av närmare 2 m:s
diameter. Fyndplatsen ligger mer än 1,000 kilometer från Skåne;
avståndet ger en god föreställning om vilka vidder den skånska handeln med flinta
kunde omspänna.

Ett spörsmål av intresse är givetvis, vad den skånske bonden kan tänkas
ha fått i utbyte för sin begärliga handelsvara. Frågan lämnar fantasien
fritt spelrum, då vi direkt ur fyndmaterialet ej erhålla några som helst
upplysningar. Men de för stenålderns människor tillgängliga möjligheter,
som den mellansvenska bygden erbjöd, synas ej ha varit av annan art än
de, som t. o. m. i större utsträckning utnyttjades söderut. Vi kunna under
sådana omständigheter ha välgrundad anledning framkasta frågan,


<img l><i>Stenålderskruka från Skåne. Krukmakeriet, som var ett
kvinnogöra, tillgick på det sättet, att man knådade ut
leran i långa strimlor, som lades på varandra. Sedan
formen var uppbyggd och dekoren instämplad, skedde
procedurens sista moment, bränningen, som försiggick
vid öppen eld. Drejskivan är för Nordens vidkommande
en mycket sen uppfinning, som först tillhör järnåldern.</i></img>

huruvida ej handeln för
Skånes vidkommande gällt
inte naturprodukter utan
mänsklig arbetskraft,
slavar. Det var en
handelsvara, som i Skåne torde
ha uppskattats lika högt
som flintan i Uppsverige,
det var också en
handelsvara, som man
synbarligen hade god
användning för, såsom redan
i det föregående
framhållits.

Anmärkningsvärt är,
att efterfrågan på flinta,
efter fynden att döma,
varit relativt ringa inom
länderna söder om
östersjön. Detta är så
mycket egendomligare, som
detta utomordentliga
redskapsmaterial inte fanns tillgängligt i naturen för den mellaneuropeiska
kontinentens bebyggare, och ändå kan en lång serie av iakttagelser
framdragas, som ådagalägga, att Sydskandinavien tidvis stått i mycket intim
förbindelse med den europeiska kontinentens handelscentra.

Först förtjäna anföras tvenne fynd, även om de mer ha kuriositetsintresse
än större historisk betydelse, eftersom de stå som fullständigt isolerade
företeelser i Skånes och Sveriges arkeologiska material, men de ge den säregna
slutsatsen, att det flintrika Skåne från kontinenten importerade yxor av
främmande bergart.

Det ena fyndet stammar från Harjagers härad i västra Skåne och
utgöres av en rätt kraftig yxa av svart bergart med mot nacken långt
tillbakaskjutet, sneddborrat skafthål. I formgivning och material visar den sig som
en främling i Nordens stenålder, men redan en flyktig utblick över
redskapstillverkningen inom omvärldens kulturer löser gåtan. Yxan från Harjager hör
egentligen hemma i tidiga bebyggelseområden kring mellersta Donaus lopp

<img r><i>Redskap för sågning av grönstenen (rekonstruktion).
Tillvägagångssättet sådant det här återges hade för
nordiska förhållanden begränsad användning, då det
var genomförbart endast på relativt mjuka bergarter,
exempelvis den norrländska och mellansvenska skiffern.
Med hjälp av en hävstångsanordning pressades
huvudstaven, som var försedd med ett skarpt skärande
flint- eller kvartsstycke, med handkraft ned i det för
bearbetning föreliggande ämnet och skar detta, så som bilden
visar. Efter J. Lechler, »5000 Jahre».</i></img>

och har härifrån redan
före eller delvis samtidigt
med den yngre stenålderns
inträde i norr längs
handelsvägarna förts till
Skåne. I så måtto kan den
räknas som den kanske
äldsta importvaran från
kontinenten, som nått
Sverige.

Ett par århundraden
yngre är en kort, i
genomskärning spetsoval yxa
med spetsig nacke, av en
blågrå nefritisk bergart,
som påträffats utanför
ingången till en gånggrift i
Lackalänga socken i
Skåne. Även i detta fall rör
det sig för Nordens
vidkommande om ett
ensamstående fynd, men förflytta vi oss ned till Västtyskland, få vi upprepade
tillfällen att stifta bekantskap med dess närmaste gelikar. Sedan blir det inte
svårt att draga slutsatsen, att bygden strax nordväst om Lund haft
förbindelser, direkta eller indirekta, med Rhentrakterna redan under stenåldern.

Mycket mer än tillfälliga episoder i ett historiskt skeende kunna
naturligtvis inte sådana fynd sägas återspegla, men från andra utgångspunkter
kunna vi få både bättre och klarare upplysning över de förbindelselinjer,
som under yngre stenålder ledde från söder mot nord. Rikast utbyte i det
avseendet ger ett märkligt fynd från Bygholm vid Horsens i Jylland. Det
kan här med full rätt anföras, eftersom det stammar från ett område, som
tillhör exakt samma kultur och representerar exakt samma
utvecklingsstadium som den samtidiga skånska bondecivilisationen.

I Bygholmsfyndet ingå 4 flata kopparyxor med utsvängda egghörn,
3 armringar av spiralvriden koppartråd samt ett enkelt dolkblad av koppar.
Metallföremålen, av vilka tvenne analyserats och visat sig bestå av praktiskt
taget ren koppar utan tillsats av tenn eller andra härdande metaller, voro


<img><i>Stenborrningsapparat (rekonstruktion). En av hantverkarens vanskligaste uppgifter i
stenålderns verkstad var att driva igenom ett skaftningshål i yxkroppen. Härvid använde man
tvenne olika metoder och begagnade antingen ett massivt borr, som grävde ut hela det
stenparti, som skulle undanskaffas, eller också ett rörborr, som pressade sig ringformigt
ner i stenen kring en rund tapp, som utsparades. För denna procedur har sannolikt
använts en apparat i stil med den här avbildade rekonstruktionen. En hävstångsanordning
trycker själva borrinstrumentet mot föremålet, och för att få den erforderliga kraftiga
rotationen använde man en drillmaskin liknande en pilbåge; dess sträng låg snodd ett
varv kring själva borret. Efter J. Lechler, »5000 Jahre».</i></img>

nedlagda i ett lerkärl, som i både form och dekoration anger, att det
tillverkats på dansk-skånsk botten under ett mycket tidigt avsnitt av den
yngre stenåldern.

Kopparyxor av Bygholmsskattens form ha påträffats även på svensk
mark, men här betecknande nog så gott som enbart i Skåne, där över tjugo
dylika fynd tillvaratagits, medan Uppsverige endast lämnat tvenne, en
kopparyxa från Åsaka i Västergötland samt en från Stora Vångeslätt, Åby
socken i Kalmar län.

Denna fyndgrupp representerar de äldsta metallredskap, som den svenska
bondekulturen stiftade bekantskap med, och får sitt särskilda intresse ur den
synpunkten, att den enligt det nyssnämnda jylländska fyndets vittnesbörd
kan tidfästas till redan den yngre stenålderns äldre avsnitt. Naturligtvis


<img><i>En dyrbar skatt från yngre nordisk stenålder, påträffad vid Bygholm i närheten av
Horsens i Jylland. I lerkärlet, som kan tidfästas till en relativt tidig del av den yngre
stenåldern, lågo i flata kopparyxor, 3 armspiraler av koppar samt ett enkelt dolkblad av
samma material. Metallföremålen, vartill goda motsvarigheter föreligga i Skåne, ha
troligen vandrat den långa vägen från Italien till Norden vid en tidpunkt, som ligger över
4,000 år före vår egen.</i></img>


<img l><i>Slipstenar från yngre stenåldern. Slipningen var känd
i Nordeuropa redan under Ancylustid men kunde då
liksom under hela den äldre stenåldern tillämpas
endast på ben och grönsten. Den hårda flintan kunde på
den tiden ej bearbetas med dylika metoder. Det skedde
först med den yngre stenålderns inträde, då det äldre
slipstensmaterialet, sandstenen, ersattes med den
effektivare kvartsiten. Denna uppfinning är emellertid ej
nordisk utan västeuropeisk.</i></img>

rör det sig inte om
skånska eller eljest nordiska
fabrikat, utan dessa
kopparföremål äro i stället
produkter av en
metallindustri, som hörde
hemma i Ungern och framför
allt Sydeuropa vid tiden
omkring 2400—2100 f. Kr.
Härifrån ha de med
handelsutbytet mot norr
vandrat ur hand i hand för att
till slut som långväga
resenärer dyka upp på den
skånska stenåldersbygdens
marknadsplatser. Men de
ha ännu mer att förtälja.
Man faller lätt för
frestelsen att betrakta vårt land
under tider, som ligga mer än 4,000 år bakom oss, som en från yttervärlden
fullständigt isolerad avkrok av Europa, men detta är säkerligen en felsyn.
Av de många omständigheter, som tala i motsatt riktning, skall här endast
anföras en men en väsentlig. Av kopparyxor som de här behandlade
föreligga från hela den europeiska kontinenten norr om Alperna sammanlagt
omkring 120 fynd, men enbart Danmark—Skåne kan i närvarande stund
uppvisa den imponerande siffran av över 70.

För den nordiska åkerbrukskulturen med sina speciella arbetsmetoder
och behov kunde kopparn på grund av sin mjukhet inte på något sätt mäta
sig med flintan och dennas utomordentliga egenskaper, men synbarligen
har den i alla fall tjusat stenåldersmannens öga, eftersom den så begärligt
upptogs i dennes lyxutrustning. Söderns kopparvapen blev tecknet på hans
rikedom, men det blev också tecknet på hans värdighet. Stridsvapnet,
mannens förnämsta ägodel, gavs redan under dösarnas skede en utformning,
som ställde det i en särklass i förhållande till de vanliga arbetsredskapen,
och för dess förfärdigande anlitades konstförfarna händer, som hade
förmåga att tillfredsställa herremannens begär efter på en gång elegans och
tyngd. Resultatet blev vapenyxor av grönsten, vilka i snart sagt varje detalj


<img><i>Ett försök till genrebild från yngre stenålder. Man är sysselsatt med att steka fisk. Det
finns icke några säkra vittnesbörd om att klädedräkterna äro korrekt återgivna, men
sannolikheten talar för att det dräktskick, som vi påträffa under nordisk bronsålder,
har stenålderstradition bakom sig. Efter J. Lechler, »5000 Jahre».</i></img>

angåvo, att de utarbetats efter förebilder i metall. Formgivningen hämtades
hos kopparvapen, som förvärvats från metallverkstäderna nere i sydöstra
Mellaneuropa. Ett sådant original är sedan gammalt känt från Skåne, och
i sten har typen en anmärkningsvärt vid spridning över Sydsverige och
de mellansvenska kustbältena i öster och väster.

Det anförda ger en illustration till hur Europas äldsta metallkulturer,
den sydeuropeiska och den ungerska kopparåldern, trots det stora avståndet
i rummet kunde ge färg och innehåll åt stenåldersutvecklingen på den
Skandinaviska halvön.

De sålunda knutna förbindelserna mellan Söder och Nord få med tiden
en allt större betydelse och bana väg för en genomgripande förändring av
Sveriges bebyggelse. Förutsättningarna för detta nya skifte i vår
förhistoria kunna längs de redan tidigare grundlagda handelsvägarna sökas nere på
kontinenten. Resultatet blir en väldig utvidgning av landets
åkerbruksbygder, genomförd i takt med att den från Ancylus-Litorinatid nedärvda
fångstkulturen går sin undergång och upplösning till mötes. Omsvängningen
fullbordas under de första århundradena av det andra årtusendet före vår
tideräkning.


<h2>STRIDSYXEKULTUREN ERÖVRAR SVERIGE.</h2>

Den skarpa motsättningen mellan den inom snävt avgränsade områden
rotfasta åkerbrukskulturen å den ena sidan och den till det inre Skånes
och Uppsveriges vattendrag och kuster knutna primitiva fiskar- och
jägarcivilisationen å den andra är en faktor av grundläggande betydelse för en
rätt förståelse av sammanhangen i stenålderns Sverige.

Den yngre stenålderns fiskar- och jägarcivilisation bildar en direkt
fortsättning av den kulturform, som grundlades redan under Ancylus- och
Litorinatiden. Dess bärare stå ännu under gånggrifternas skede
främmande för kännedomen om åkerbruket och boskapsskötseln. Att en ny tid
brutit in, ger sig på fiskeboplatserna tillkänna endast däri att vid sidan av
de gamla inhemska redskapen börja uppträda arbetsyxor av flinta och
stridsvapen av grönsten, som genom byte eller på annat sätt förvärvats från
åkerbruksbygden i söder, men i övrigt kännetecknas fynden av
ålderdomliga, direkt från äldre stenålder nedärvda drag. Detta gäller givetvis främst
fångstredskapen. Inom boplatskomplex, där jorden erbjudit särskilt
gynnsamma konserveringsförhållanden, exempelvis på Gotland, se vi, att hela den
gamla redskapstillverkningen i horn och ben, med ljuster, harpuner och
annat, lever kvar i så gott som oförändrat skick ännu långt ned i sen stenålder.

Att denna fångstkultur instinktivt kände och erkände sitt fulla beroende
av fiskevattnen, framgår väl bäst av den rörlighet, den lade i dagen, när
det gällde att anpassa sig efter stenåldershavets förskjutningar.

Såsom redan i det föregående skildrats, började stenåldershavet, efter att
under Litorinatid ha nått sina mest framskjutna ställningar över hela vårt
lands kustbälte, att draga sig tillbaka, och allt större landsträckor frilades,
efter hand som strandlinjen försköts närmare den nuvarande fördelningen
mellan land och vatten. Fyndgrupperingarna visa, att fångstkulturens bärare
i samma mån överge sina tidigare boplatser för att uppföra nya sådana vid
eller intill den nya strandlinje, som det etappvis tillbakavikande havet bildar.

På så sätt kan man följa denna bosättnings förskjutningar i takt med
stenåldershavets. Goda exempel erbjuda en serie fyndkomplex från
fångstboplatser vid Säter och Fagervik i Östergötland, där vi på c:a 30 m:s höjd

<i>PLANSCH Å MOTSTÅENDE SIDA. De mäktiga stenkammargravarna, dösarna och
gånggrifterna, representera den yngre stenålderns äldsta bondeskikt i Norden. Med
stridsyxekulturens bärare kommer under epokens senare del (omkr. 2000 f. Kr.) en ny
herremansklass, som tar ledningen i sina händer och för utvecklingen in på nya banor.</i>


<img><i>Dös vid Ravlunda i Skåne. Akvarell av Ferdinand Boberg.</i></img>


<img><i>Stridsyxekulturens bärare på vandring över Europa, omkring 2,000 år före vår tideräknings
begynnelse. De snedstreckade partierna ange det väldiga område, som dessa vandringar
omfattat: utgångspunkten är, såsom framgår av bilden, att söka i nuvarande mellersta
Tyskland. Härifrån går frammarschen mot norr, dels längs Elbes dalgångar till Jyllands
bärnstensrika kustbälte, dels längs Weichsel mot Östersjöns sydöstra hörn, där likaledes
mäktiga bärnstensförekomster redan under stenåldern voro upptäckta och utnyttjade.
Vandringen går vidare genom Ostbalticum men också tvärs över havet till Sveriges
sydöstra provinser. Efter J. Lechler, »5000 Jahre».</i></img>

över havet möta den äldsta bebyggelsen på platsen — döstidens
bondekultur; på 27—28 m. fångstkulturens äldsta bosättning, på 25—26 m. nästa
bosättning och så slutligen 23—24 m. över havet det yngsta boplatsskedet.
Tydligare kan näppeligen dessa fångstmäns beroende av naturen illustreras.
Fångstbehovet drev dem att ständigt stå i förbindelse med havet och tvingade
dem fördenskull att slaviskt följa naturens nycker. Motsatsförhållandet till
bondekulturen i söder och väster är i det avseendet slående.

Detta motsatsförhållande blir beståndande långt ned i yngre stenålder.
När till slut de första ansatserna till en utjämning börja göra sig gällande,


<img><i>Markgrav från yngre stenålder, tillhörande stridsyxekulturens krets. Dessa gravar anges
ej med synligt märke ovan jord. De kunna konstateras först sedan myllagret och det
översta tunna grusskiktet avlägsnats. Då framträder en i oval form oregelbundet lagd
sättning av större och mindre klumpstenar, som bildar ytan av en över liket nedvräkt
stenanhopning. Avsikten med denna egenartade sedvänja har väl varit att på så sätt binda
den döde i graven, att förhindra, att han skulle kunna »gå igen» och vara de efterlevande
till skada. Jfr vidstående bild.</i></img>

är det emellertid varken från bondekulturens bärare eller fiskeboplatsernas
bebyggare, som initiativet kommer, utan detta utgår från ett helt annat håll.
En ny livskraftig kultur, uppburen av främmande, från den europeiska
kontinentens inre kommande folkelement banar sig väg till vårt land över
Östersjön. Det sker omkring år 2000 f. Kr.

Detta förlopp återspeglar sig i första hand däri att fornsaksmaterialet
under en sen del av gånggrifternas skede med ens skiftar gestalt, och detta
gäller inte bara vapen och redskapsformer utan också sådana ting som
gravskick och bebyggelsens art. Sitt arkeologiska namn har kulturgruppen
fått med anledning av den framträdande roll, stridsvapnet intar i den nya
tidens gravar. Det blev nu en genomgående regel — för dem som hade råd
därtill — att mannen jordades med stridsyxan vid sin sida, och därav
kommer benämningen stridsyxekultur.


<img><i>Markgrav från yngre stenåldern, tillhörande stridsyxekulturens krets. Jfr vidstående bild!
Sedan det underjordiska röset undanskaffats, framträda i gravgropens botten de mer
eller mindre väl bevarade resterna av skelettet. Den döde har undantagslöst lagts i
hukande ställning, d. v. s. med uppdragna knän, och med ena handen vilande under eller
strax nedom huvudet. Innebörden i denna placering är uppenbar. Den inträffade döden
tolkades som ett sovande tillstånd, och därför lades liket i graven så, som den levande
vilar i sömnen. — Gravgodset är i föreliggande fall ställt strax intill vänster överarm och
består av ett matkärl samt åtskilliga småting, en flintkniv, en flintskrapa, några
benprylar och annat, som utgjorde de viktigaste redskapen för kvinnans arbete i hemmet.
Bilden återger en kvinnograv från Fredriksberg i Oxie socken, Skåne.</i></img>

Gravarna påträffas inte som inom fångstkulturens krets på boplatserna
och anta inte heller monumentala stenbyggnaders form som inom
slättbygdens bondekultur. Det visar sig tvärtom, att i samma mån som
stridsyxekulturen börjar göra sig gällande inom de äldre åkerbruksbygderna,
överges stenkammargravarna, gånggrifterna, och de döda jordas i enlighet
med det nya gravskickets normer.

Det nya gravskicket innebar, om vi blott se till de yttre formerna, ett
införande av vad vi skulle kunna kalla för den moderna principen för

begravningar. Den döde grävdes ned inom därför särskilt avsedda områden,
alltså inom verkliga gravfält — eller kyrkogårdar, som vi säga — men
längre sträcka sig ej överensstämmelserna mellan då och nu.

Själva graven utgöres av en enkel nedgrävning i grusen, 0,5—1 m. djup
och lagom stor för att mottaga ett lik i hukande läge. Det sistnämnda
draget är särskilt karakteristiskt. Den döde placerades undantagslöst med
uppdragna eller böjda ben, och betecknande är också, att armarna läggas
så, att den ena eller båda händerna vila under eller strax nedom huvudet.
Innebörden i denna placering förefaller alldeles klar. Så som den döde
ligger i graven, så vilar den levande i sömnen, med uppdragna knän
och med ansiktet lutat mot handen. Att den inträffade döden uppfattades
som ett slags sovande tillstånd, förefaller från sådana utgångspunkter vara
uppenbart.

Men inom stridsyxekulturen möter även en annan slags gravläggning,
och på den kan knappast en sådan tolkning i full utsträckning tillämpas.
Denna gravläggning är numera konstaterad, utom på åtskilliga håll nere på
kontinenten, även på tvenne skånska gravfält, tillhörande stridsyxekulturens
krets, det ena från Solnäs i V. Klagstorps socken, söder om Malmö, det
andra från Skegrie-trakten strax norr om Trelleborg, samt slutligen inom
ett under stridsyxekulturens inflytande stående fiskarsamhälle vid Fagervik
i Krokeks socken, Östergötland. I dessa gravar har den döde placerats i
starkt sammanpressad, sittande eller liggande hukställning, men med knäna
uppdragna i höjd med ansiktet, ungefär som om kroppen före
gravläggningen tryckts ihop i »paketform».

Hur innebörden i denna egenartade gravsättning skall tolkas är mycket
omstritt, då den så påfallande synes avvika från det eljest gängse bruket,
men parallellföreteelser från senare tid torde kunna lösa gåtan. Den i
varje fall hittills sannolikaste förklaringen visar hän på en hos primitiva
folk allmänt spridd sedvänja att bokstavligen binda den döde i graven
genom att med våld böja samman hans kropp, så att bål och ben komma
att ligga sida vid sida, och sedan surra om det på så sätt stympade liket med

<i>PLANSCH Å MOTSTÅENDE SIDA. Den smakfullt anordnade dekoren å den yngre
stenålderns keramik utfördes mången gäng med enklast tänkbara medel. Det kunde vara en
spetsig pinne, ett snäckskal, ett fiskben med naturlig tandning längs kanten eller ett
sädesax. När dessa inpressades i leran, efterlämnade de avtryck, vilka verka som om de
härrörde från mer komplicerade, direkt för ändamålet förfärdigade stämplar. Här
avbildade lerkärl stammar frän en stridsyxekulturens markgrav vid Skettilljunga i östra Skåne.</i>


<img><i>Ett mästerstycke från stenålderns krukmakarverkstad.</i></img>

grova snören. Man menade sig därmed kunna förhindra, att den avlidne
lämnade graven och blev sina medmänniskor till skada.

Vi se här återigen ett exempel på gengångartrons oerhörda grepp över
människorna. Att det i viss mån varit samma tankar, som format det
synbarligen likartade tillvägagångssättet inom vissa av stridsyxekulturens
gravfält kan näppeligen förnekas. Det finns även andra omständigheter, som
tala i den riktningen.

Att stridsyxekulturens, liksom den äldre bondekulturens bärare
uppfattade den döde som levande eller, som nyss sades, som sovande i graven, det
framgår tydligt nog också av den mången gång rikliga uppsättning
gravgods, som lägges vid likets sida, hos mannen i främsta rummet stridsvapnet
men därjämte även flera matkärl, arbetsyxor och andra verktyg, hos
kvinnan förutom matkärlen en rad redskap för arbetet i hemmet, några
benprylar för sömnaden, några skrapor och flintknivar för skinnberedningen
o. s. v.; hon fick däremot aldrig vapen eller grövre arbetsredskap med sig,
något som säkerligen visar, att hon inte deltog i de tyngre värv, där sådana
erfordrades. Var och en blev sålunda med pietetsfull vördnad från de
efterlevandes sida tilldelad det, som han eller hon hade särskilt bruk för i
det liv, som väntade i döden. Men hur sågo då de efterlevande själva på
denna existens bortom det gripbaras gräns? Det få vi en liten aning om, när vi
studera tillvägagångssättet vid gravgropens höljande, sedan kroppen nedlagts.

Vid igenskottningen begagnade man sig dels av den uppgrävda grusen,
dels fyllde man gravgropen med sten, och det var vanligen stenar av upp
till en mansbördas storlek, som vräktes ned över liket. Detta förfarande är
onekligen anmärkningsvärt. I ena ögonblicket, vid själva gravläggningen,
behandlas liket med en slösande omsorg, i nästa ögonblick står man beredd
att hölja det med stenar.

Här mötas inbördes motstridiga känslor, å ena sidan en pietet,
framsprungen ur den naturligaste av alla reaktioner inför döden, smärtan, å
andra sidan fruktan, fruktan för den dödes otyglade, okontrollerbara makt
i graven. Stenkastningen över liket synes ha varit ett av medlen att hämma
denna fruktan — därigenom fjättras liket oåterkalleligt vid gravrummet;
ett annat medel var hopsnörningen av kroppen.

Såsom en sentida kvarleva av dylika stenåldersmänniskans
trosföreställningar har man pekat på ett för ett hundratal år sedan över hela vårt land
gängse bruk att kasta stenar eller kvistar på platser, där någon av våda,
genom mord eller olycksfall, omkommit. Så berättar en gammal

uppteckning från östergötland: »Där klockaren hade kört ihjäl sig, började
snart folk, som gick eller åkte förbi, att kasta något föremål, såsom en sten,
en kvist eller dylikt, och under tidernas lopp samlades där en stor hög».
Den djupare orsaken till detta egendomliga bruk tolkade sagesmannen med
orden: »Det hela gick ut på att göra den döde välvilligt stämd mot de
offrande», och på andra håll får förklaringen till liknande företeelser en ännu
skarpare formulering: man kastade sten på dödsplatsen »för att få ro för
den döde» eller »för annars spökade det» o. s. v. Det är säkerligen i en
äkta stenålderstradition, som sådana föreställningar bottna.

Gravgodset i stridsyxekulturens gravar ger oss tidens materiella prägel
och bär alltigenom vittnesbörd om en högt utvecklad skicklighet att
bemästra de svårigheter och tillvarataga de möjligheter, som flintan och
grönstenen erbjödo. Stridsyxan utarbetas i former, som med rätta pläga räknas
till hela det europeiska stenåldersområdets allra yppersta skapelser. Till
sin typ skiljer den sig helt från andra äldre svenska stridsvapen men visar
liksom dessa i snart sagt varje linje tillbaka på förebilder i metall, koppar.
En sådan form kan ej ursprungligen vara avsedd att göras i sten, ty den
håller sig ej inom de naturliga gränserna för praktisk användbarhet och
materialets möjligheter; den som arbetade i metallverkstäderna, hade helt andra
utsikter att i den mjuka leran och det mjuka vaxet ge kopparvapnens modell
och gjutform en i den hårda stenen oanad, mången gång outförbar
utformning. Vem skulle komma på den idén att förse en stenyxa med lång
holk, om han ej tidigare sett något sådant i metall? I senare fallet blir en
sådan anordning naturlig, ty den ger ett förbättrat stöd för skaftet, men
i sten blir den inte mycket mer än en lyxbetonad klumpighet, eftersom
den vid första hårda slag riskerar att springa sönder. Sambandet mellan
Nordens stenålder och Söderns äldsta metallålder får därmed ny och rikare
belysning. Förlagor av koppar till de svenska stridsyxorna finna vi också
litet varstans i mellersta och östra Europa.

Vad som gäller för stridsvapnet, gäller i lika mån för stridsyxekulturens
keramik och andra redskap. De visa sig ha utbildats utan djupare rötter
i inhemsk tradition. Den keramik, de arbetsverktyg, de vapen, ja t. o. m.
många av de smycken, som vi finna i dess gravar, ha inte några omedelbara
motsvarigheter inom fångstkulturens eller bondekulturens äldre
fornsaksmaterial, men göra vi en utblick över den utanför Norden förefintliga
fyndmassan, skola vi finna, att den svenska stridsyxekulturen utan svårighet låter
sig infoga i ett stort europeiskt sammanhang, och om vi göra oss mödan

att binda samman den ena arkeologiska företeelsen med den andra i lång
serie, ter sig detta sammanhang ungefär på följande sätt.

Omkring 2,000 år f. Kr. ger Mellaneuropas folkkarta bilden av ett
brokigt kaos, ett nätverk av från skilda håll sammanstötande folkelement, som

<img><i>Elegant utformat stenvapen, förfärdigat under något av de första århundradena efter
det andra förkristna årtusendets begynnelse (omkring 2000—1800 f. Kr.). Det var med
sådana vapen i sin hand, som stridsyxekulturens bärare erövrade Sverige!</i></img>

i fredlig tävlan eller med krigarens maktspråk kämpa om jordar och
handelsvägar. Sydostifrån komma långväga köpmän och annat folk vandrande
för att utbjuda sina varor och söka sin lycka, gamla kulturgränser utjämnas,
och nya herrar göra sig beredda att taga utvecklingens trådar i sin hand.
Det är en tid av liv och rörlighet, och vi ta nog inte miste, om vi bakom

detta skeende tycka oss skönja en allt starkare insikt om handelsutbytets
materiella fördelar och därmed också en allt intensivare kamp om
Mellaneuropas metaller och de nordliga kustländernas bärnsten, om skinn, slavar och
annat, som hörde till de särskilt eftertraktade varorna på tidens
handelsmarknader.

Inom bebyggelseområdena norr om den sydost-sydeuropeiska
kopparålderns domäner växa nu inhemska metallverkstäder fram, och samtidigt
hämmas den handel, som Söderns folk tidigare behärskat; utvecklingen går
tvärtom i den riktningen, att nordfolken nere i Mellaneuropas nordligare
delar delvis göra sig till herrar över gruvdistrikten söderut och även
förskaffa sig makten över utvecklingen inom närliggande partier av de äldre
kulturländerna. Något dylikt kan möjligen skönjas i Ungern-Siebenbürgen,
men det är uppenbart för Italiens vidkommande, som nu närmare ett
årtusende framåt blir en starkt mellaneuropeiskt präglad kulturprovins.
Det är i detta märkliga historiska förlopp, som också Nordeuropa och
Sverige indragas.

Mellersta Tyskland, närmast trakterna kring nuvarande Halle, Leipzig
och Weimar, tillhörde vid denna tid ett högt utvecklat bondesamfund, som
erhöll sin styrka därav att det behärskade centralpunkterna på de åt
Nord- och norra Mellaneuropa löpande handelsvägarna. Härifrån utgår i början
av andra årtusendet f. Kr. en mäktig expansion, åtminstone i viss
utsträckning uppburen av folkelement på vandring. Frammarschen riktar sig
främst mot trenne huvudmål, mot Elbes övre lopp, med då nyupptäckta,
rikt koppar- och tennförande gruvdistrikt, samt mot västkusten av Jylland
med Schleswig-Holstein och mot det preussiska Östersjöbältet, stenålderns
båda ledande bärnstensförekomster i Europa och därför ur handelspolitisk
synpunkt av största betydelse.

<i>Bärnstenen</i> är ju ett slags harts, en kåda, som avsöndrats från
barrträd i skogar, vilka på grund av en tidigt inträffad landsänkning kommit
att ligga dolda på havsbottnen. Härifrån föres den av havsströmmarna upp
mot kustlinjen, där den kan plockas i form av större eller mindre
klargula-mörkbruna klumpar. Det mjuka materialet är lättarbetat och blev
mycket tidigt uppmärksammat som ett omtyckt smyckematerial, och dess
rykte spreds redan under stenåldern vida omkring över Europa. Den kom
att bli en handelsartikel att räkna med och skattades, såsom fynden visa,
av kontinentens köpmän långt högre än flintan. Det är därför ingen
tillfällighet, att den från mellersta Tyskland utgående vandringen mot norr

sätter in just på Jylland och Preussen, de rikast bärnstensförande distrikten
vid Nordsjön och Östersjön.

Österut gick frammarschen vidare mot nordost in i det inre av
Ryssland, och mot norr längs en östlig kustväg över Balticum till sydöstra
Finland men också tvärs över Östersjön till Skandinaviska halvön.

Inom boplatslämningarna längs östligaste delen av Östersjöns sydkust,
inom det preussiska bärnstensområdet, finna vi de närmaste och intimaste
motsvarigheterna till huvuddragen i det arkeologiska material, som
kännetecknar den svenska stridsyxekulturen, och denna framstår därmed som en
nordlig utgrening av en mäktig, lättrörlig kulturform, som omkring skiftet
mellan tredje och andra årtusendet före Kristi födelse omspänner stora delar
av mellersta, östra och norra Europa. Till Skandinaviska halvön har den
förmedlats längs Weichsellinjen och över det preussiska kustbältet.

Detta står också i god samklang med att den europeiska
stridsyxekulturen på svensk mark tidigast visar sig vinna fotfäste i östra och mellersta
delarna av Skåne. Här får den sin specifikt svenska utformning, och
härifrån sprider den sig med påfallande snabbhet över stora delar av mellersta
Sverige för att till slut nå ännu längre mot norr; efter fynden att döma
synas dess yttersta utlöpare ha funnit vägen ända upp mot polcirkeln.

Huvudstråket mot norr har gått i österled och synbarligen med tydligt
fastställda mål för ögonen. I Blekinge och Kalmar län finna vi
stridsyxekulturens bärare i huvudsak taga slättbygden, grusåsarna samt bältet
innanför stenåldershavets kustlinje i besittning. I Östergötland slå de sig ned
inom det fruktbara silurområdet i väster, och i Södermanland—Uppland
visa de på samma sätt i första hand sitt intresse för den odlingsbara
marken innanför fångstkulturens kustbälte.

Härifrån böjer frammarschens huvudlinje av mot väster, till södra delen
av Västmanland samt till Nerike och Västergötland, där den möter en annan
men glesare trampad vandringsväg söderifrån genom Halland och Bohuslän.

Ett närmare studium av fyndspridningen ger klart och tydligt vid
handen, att stridsyxekulturen inte sökt sig väg till havskusten eller strävat mot
en bebyggelse längs vattendrag och insjöstränder. Den är tvärtom en
utpräglad inlandsföreteelse, som för åkerbrukets och boskapsskötselns
välsignelser med sig i släptåget och blir det egentliga upphovet till ett
bondesamfunds definitiva genombrott i Mellansverige. Däri ligger på sätt och vis
dess största, alltjämt beståndande historiska betydelse.

I väster och söder kommo den nya kulturens bärare i direkt kontakt med

de här sedan över ett halvt årtusende bofasta bondestammarna. I väster
tyckas de sistnämnda rätt snart ha dukat under för inkräktarna, men i Skåne
blir motsatsförhållandet bestående en tid framåt, innan främlingarna kunna
helt göra sina anspråk gällande. Detta klarlägges i förbluffande skarp
belysning av fyndens fördelning inom landskapet. Stridsyxekulturens äldre
fyndbestånd knyter sig till provinsens östra och mellersta delar, medan det helt
saknas inom den äldre bondekulturens centralbygd i söder och väster; det
material, som kännetecknar dess yngre skede, är däremot spritt över hela
Skåne och då betecknande nog särskilt talrikt i söder och sydväst, där den
tätaste befolkningen alltid varit tillfinnandes.

Förbindelserna mellan stridsyxekultur och fångstkultur ha knutits på
ungefär liknande sätt. Den förras utbredning sammanfaller ej med
fångstkulturens vid vattensystemen knutna bebyggelseområden, såsom redan av
det ovan sagda framgår, men på ett senare stadium i utvecklingen kan
förmärkas, hur även här en utjämning håller på att fullbordas. Inflytanden
från den förra till den senare göra sig efter hand som tiden går allt starkare
gällande, och till slut sker det definitiva uppbrottet från fiskeboplatserna.
Öst- och Mellansveriges fiskar- och jägarstammar lämna fångststadiet
bakom sig och börja i förbund med den främmande kulturens bärare bryta
bygd på odlingsbara marker innanför de strandvallar, vid vilka tidigare
deras bosättning varit bunden, samt på slätter och höjdsträckningar med
lättarbetad jord inne i landet. Ett bondesamfund är på väg att utbildas över
hela södra och mellersta Sverige.

<h2>NORDSKANDINAVISK STENÅLDERSKONST.</h2>

På sin vandring mot norr nådde den lättrörliga stridsyxekulturen ända
upp mot polcirkeln. De i närvarande stund kända nordligaste fynden torde
stamma från Svartby, Överkalix socken, och Svensby, Piteå socken, i
Norrbottens kustbälte samt från Ankarsund vid nordvästspetsen av Storuman
i det inre av Lappmarken.

I vilken utsträckning de mycket sparsamma fynd från
stridsyxekulturens skede, som påträffats i Norrland, beteckna norra Sveriges äldsta
bebyggelse är ännu så länge ogörligt att bestämt fastställa, men mycket talar
för att bortom denna tid ligger ett norrländskt bebyggelseskede av åtskilligt
äldre karaktär. Då emellertid den glesa bosättning, som en gång spänt över
dessa väldiga vidder, ännu ej ens tillnärmelsevis påtagligt framträtt i


<img><i>Hällristning från yngre stenåldern vid Landverk, Åre socken i Jämtland. Djuren äro
tecknade i nästan naturlig storlek; mittfiguren mäter 1,65 m. i längd. Ristaren har huggit in sina
bilder på så sätt, att de verka, som om djuren stode ute i älvens vatten. Efter G. Hallström.</i></img>

fyndmaterialet, kan det naturligtvis i det följande ej bli tal om annat än några
allmänna reflexioner. Vi äro nu långt borta från den enhetligt präglade
mellansvenska fångstkulturens och ännu längre borta från den snävare
inringade bondekulturens bygder. Om häruppe under äldre och tidig yngre
stenålder funnits människor, måste dessa i huvudsak ha fört sitt eget liv,
fjärran från bebyggelsen söderut.

Uppe vid Torneträsk i nordändan av Norrbotten nära gränsen till Norge
ha nyligen uppdagats en serie boplatser av stenålderskaraktär och med ett
redskapsinventarium av primitivast tänkbara utseende. Det är en del
kvartsitstycken med spår av avflisning men en avflisning av så enkelt slag,
att man t. o. m. i många fall kan tveka, om det är människors och inte
naturens verk. Men åtskilliga av dem synas utan tvivel vara bearbetade och
återspegla i så måtto ett begynnelsestadium i redskapstillverkningen, som vi
måste gå allra längst bort i istidens Europa för att finna motsvarigheter till.

Detta förhållande har också givit många forskare lockande perspektiv.
Torneträskfynden tillhöra nämligen en bosättningsgrupp, som i främsta
rummet är knuten till Finnmarken i nordligaste Norge, till ett område, dit den
nordeuropeiska isbarriären aldrig nådde och där det alltså — teoretiskt sett —
funnits möjligheter för mänsklig bebyggelse även under tider, då det övriga
Skandinavien var obeboeligt. Är det månne minnen från detta långt avlägsna
skede, som nu framkommit med de primitiva »istids»-verktygen från
Nordnorge och Torneträsk i Lappmarken? Frågan kan ej slutgiltigt eller ens med
en förmodan besvaras. Endast ett är säkert: med sydskandinavisk
stenåldersbebyggelse har denna nordskandinaviska primitivkultur intet gemensamt.


<img><i>Nordskandinavisk hällristning från yngre stenålder, älgbilder, tecknade med uppenbar
strävan efter naturtrohet. Ett egendomligt intryck gör den linje, som från munnen löper in
i djurkroppen för att sluta med en kretsformig utvidgning, men denna besynnerliga figur
kan genom paralleller från moderna naturfolk utan svårighet tolkas. Så tänkte sig
stenåldersmannen livslinjen, vilken binder samman munnen med hjärtat, storviltets ömma
punkt, som det för jägaren gällde att träffa med pilen eller spjutet. Efter G. Gjessing.</i></img>

Men det finns märkligt nog även andra drag, som inte i tiden men väl i
andra avseenden binda den norska och norrländska stenåldern närmare
samman med istidens europeiska än med den senare nordiska utvecklingen.
Det är de storslagna naturalistiska bildframställningarna, i form av
ristningar och målningar, på fjällväggarna i det inre av Nordskandinaviens
ödemarker.

Dessa s. k. hällristningar och hällmålningar representera en konstart,
för vilken alla högre stående stenålderscivilisationer stå främmande. Den
arbetar med samma mål och medel som å ena sidan en intimt besläktad
konsts utövare bland istidens människor nere i Europa och å den andra
många naturfolk runt omkring på vår jord i nyare tid. »Det är en
jägarfolkens konst, som hör hemma på ett bestämt stadium i folkens utveckling
och under bestämda villkor i levnadssätt och naturförhållanden.»

Ristningarna återfinnas vanligen på lodrättstående eller tämligen brant
sluttande fjällväggar och återgiva huvudsakligen djur, tecknade i stor skala,
antingen i ensamt majestät eller i brokigt kaos utan sinne för större


<img><i>Nordskandinavisk hällristning från yngre stenålder, stammande från Bola,
Nord-Tröndelag, Norge. Denna storslagna naturalistiska konst är framsprungen ur en jaktmagi, ett
utvecklande av magiska krafters spel kring bilder av det åtrådda villebrådet för att
framlocka villebrådet självt och ge människan jaktlycka. Efter G. Hallström.</i></img>

komposition — endast i sällsynta undantagsfall finner man ett samspel mellan två
eller flera figurer. Detsamma gäller också målningarna, vilka äro utförda
i konturteckning, med röd eller rödsvart färg.

<img r><i>Fotografi av en Lapplandsren, som bör
jämföras med ovanstående ristning; den
framhäver på ett effektfullt sätt med vilken
säkerhet i linjespelet, som stenåldersristaren
tecknade sina djur. Efter G. Hallström.</i></img>

Med en skarp sten äro ristningarna inknackade i fjällväggen. Konstnären
har med förvånansvärt skarpögd
säkerhet och påtagligt sinne för naturtrohet
framställt konturerna av djuret, men
innanför dessa har han ej sällan
infogat vid första ögonkastet obegripliga
linjer. Sålunda utgår stundom från
munnen mot djurkroppens inre ett
långt streck, som slutar i en
kretsformig utvidgning. Det kan emellertid ha
sitt intresse att taga fasta på denna
detalj, då den säkerligen ger oss en
slutgiltig anvisning om under vilka
förutsättningar och med vilka mål denna
till primitiva fångstkulturer världen
runt knutna konstart har utformats.


<img><i>Hällmålning från Flatruet i nordligaste Härjedalen. För teckningen använde man röd
eller rödsvart naturfärg. Även i de ristade bildernas konturer har det understundom
konstaterats spår av rödfärg.</i></img>

En norsk forskare har med all säkerhet träffat det rätta, när han
sammanställer denna besynnerliga figur med ett bruk hos vissa Nordamerikas
indianstammar, som direkt anknyter till de nordskandinaviska ristningarna.
På beställning av stammens jägare låter medicinmannen förfärdiga en bild
av det villebråd, som man önskar nedlägga, på ett stycke bark eller helt
enkelt i sanden. Härvid övar han särskild omsorg om två ting, hjärtats
konturer, som rödfärgas, samt en linje, som från hjärtat går till munnen.
Det är livslinjen, som på det sättet återges. Så sjunger han magiska sånger
om djurets dödande genom att hjärtat träffas av jägarens pil och livslinjen
brytes. Det kan inte råda något tvivel om att liknande tankar dölja sig bakom
den nordskandinaviske ristarens exakt samma teckning, den säckformiga
utvidgningen, som alltså tecknar hjärtat, och linjen därifrån till munnen, som
är livslinjen. Dessa återges här liksom av indianernas medicinman i avsikt
att med magiens hjälp träffa djurets ömma punkt, innan ens jakten börjat.

Den nordskandinaviska stenålderns storslagna naturalistiska konst visar
sig därmed framsprungen ur en jaktmagi, ett utvecklande av magiska
krafters spel kring bilder av villebrådet för att på så sätt framlocka villebrådet
självt och ge människan jaktlycka. Ett betydelsefullt stöd för denna


<img><i>Den nordiska stenålderns praktfullaste stenskulptur, ett älghuvud, funnet i Alunda socken,
Uppland (2000—1500 f. Kr.). Den står tämligen isolerad i det nordiska fyndmaterialet
men hör säkerligen nära samman med den primitiva konst, som träder oss till mötes
i den yngre stenålderns ristningar på Nordskandinaviens bergytor. Å undersidan av
skulpturens halsparti finnes en djup, konisk urgröpning, som sannolikt utgör början till
ett ej fullbordat skafthål och därmed anger, att föremålet burits som ett slags
hövdingetecken el. dyl. på en trästång.</i></img>

tankegång ligger givetvis däri att de figurer, som avbildas, i överväldigande grad
utgöras av matnyttigt storvilt, främst älgar och renar.

På svensk botten är denna säregna primitivkonst bunden till Jämtland
och Ångermanland, där vi återfinna dess utslag vid Nämnforsen i
Ångermanälven, vidare vid Glosa i närheten av sjön Alsen, vid Landverk i Åre
socken samt invid Gärdeån i Offerdals socken, Jämtland; som en sen
avläggare av denna grupp, med själlösare tecknade djurserier, framstår en
ristningsyta vid Dalbergsån, Bolstads socken i Dalsland. I samtliga dessa
fall rör det sig om ristningar, medan målningar av samma typ hittills
påträffats vid Skärvången i Föllinge socken och Hästskotjärn i Kall socken,
Jämtland, samt vid Flatruet, Storsjö socken i Härjedalen.

Det kanske märkligaste med denna storslagna konst är, att vi i
närvarande stund sakna utslagsgivande hjälpmedel att binda den vid en bestämd
på nordskandinavisk botten förefintlig bosättning; vi kunna inte se
människan, som skapat den. Att den gärna är knuten till oländiga,

svårtillgängliga trakter behöver naturligtvis inte betyda, att vi också inom exakt
samma område ha att söka spåren efter ristarnas och deras anförvanters
bostäder, ty hela konstartens magiska natur innebar, att kulthandlingen
skulle utspelas långt bortom bebyggelsen, på platser, där inte människan
utan storviltet höll till. Men därmed mångdubblas också svårigheterna att
insätta ristningarna och målningarna i sitt rätta sammanhang. Alldeles utan
hållpunkter stå vi dock icke. Vissa geologiska förhållanden låta oss ana,
att dessa företeelser kunna gå tillbaka redan till äldre stenålder, men andra
arkeologiska och också geologiska omständigheter ådagalägga, att de
huvudsakligen tillhöra yngre stenålder, gånggrifternas skede samt stenålderns
sista tid i Sydskandinavien.

Detta framgår också därav att Nordskandinaviens säreget naturalistiska
konstutövning tagit sig uttryck även i andra former, i skulptur, och dessa
kunna tillförlitligare tidfästas. Sålunda föreligga från en sen del av yngre
stenåldern åtskilliga fynd av från Ostpreussen över stridsyxekulturens
vandringsväg i öster, längs Ostbalticum och över Finland exporterade
bärnstenssmycken, av vilka de flesta ha sina direkta motsvarigheter vid
Östersjöns sydkust, men av vilka en del ger intryck av att vara efterarbetade i
norr; bland dessa är särskilt att märka en serie naturtroget tecknade
djurskulpturer, som i mycket har den stora naturalistiska konstens drag. I
samma grupp infogar sig ett enastående fynd från Alunda i Uppland, ett i
sten utfört älghuvud, som nog får karakteriseras som den nordiska
stenålderns praktfullaste friskulptur (bild sid. 81).

Alundabilden kan på sätt och vis, med hänsyn till teknik och utförande,
jämföras med de konstskickligt formade svenska stenvapen, som tillhörde
stridsyxekulturens bärare, och att denna sammanställning har djupare
innebörd, finna vi lätt, om vi vända blickarna mot öster. Här möta vi nämligen
i Karelen och i Ryssland stridsvapen av samma europeiska huvudgrupp som
de svenska men med det särdraget, att yxans bakkropp är utformad som
ett djurhuvud. Bland dessa återfinnas de bästa parallellerna till
Alundahuvudet, och en plastisk djurframställning från sen stenålder, som står helt
i nivå med detta, har anträffats vid Hvittis i Satakunda, Finland (bild sid.

<i>PLANSCH Å MOTSTÅENDE SIDA. Ett par goda prov på stenålderns konsthantverk. Man
behärskade mästerligt de möjligheter, som materialet erbjöd, och man drog sig inte heller
för de svårigheter, som uppställde sig, när det gällde att i sten eller flinta skapa en mera
komplicerad form. I mitten en stridsyxa, till höger och vänster flintknivar.</i>


<img><i>Prov på den yngre stenålderns konsthantverk.</i></img>


<img><i>Älgbild i sten frän Hvittis i Satakunda, Finland, den närmast föreliggande parallellen till
Alundabilden. Skafthålet genom pannan ådagalägger, att de båda skulpturerna haft samma
användning. De visa båda hän på en omedelbar, naturalistisk konst, som hör hemma
bland primitiva jägarcivilisationer av samma kynne som de kontinentaleuropeiska
istidskulturerna, vilka skapat en konstart av principiellt identisk karaktär.</i></img>

83) — men med mellaneuropeisk stridsyxekultur har denna konstart
ursprungligen intet gemensamt.

Om vi förena alla dessa spridda iakttagelser och sammanställningar
till ett slutet helt, ser det ut, som om den nordskandinaviska fångstkultur,
som format de mäktiga bilderna å Norrlands fjällväggar, endast är en lokalt
färgad utgrening av en över hela nordligaste Europa spridd, särpräglad
jägarcivilisation, som lever på ett stadium snarlikt istidens. Den konst, som
här skapas, är den primitiva människans verk och har synbarligen varit
knuten till en civilisation av mycket okomplicerad natur. Skola vi inte
kunna påvisa denna i fyndmaterialet?

Från norra Sverige föreligger ett jämförelsevis rikligt fyndbestånd av
skiffer- och kvartsitföremål, tillhörande en bebyggelse, som måhända en
gång i framtiden skall kunna knytas samman med de vildmannens
bosättningar, som vi i det föregående stiftat bekantskap med uppe i

Torneträsk. Särskilt skiffern har här tack vare materialets mjuka beskaffenhet
vunnit flitig användning i en delvis långt framskriden fabrikation av
spjutspetsar, pilspetsar, knivar och andra skärande redskap. Bland dessa böra
vi särskilt uppmärksamma en ofta återkommande knivtyp med skaftet
utformat i djurhuvudgestalt. Den anknyter nämligen i detta drag till de i
det föregående beskrivna friskulpturerna och därmed också till
hällristningskomplexen längst i norr. Här föreligger ett inre samband, som inte kan
förbises. Från de fångstplatser, som lämnat de rika fynden av
skifferredskap och kvartsitverktyg, ha sannolikt de »medicinmän» utgått, som ute
i ödemarkerna kring fjällväggarnas ristningar och målningar drivit sitt
dunkla spel för att åt jägaren mana fram villebråden ur deras gömställen.
Är det då denna fångstkultur, som främlingarna möta, när de vandra
in i Norrland? Redan i det föregående har det visat sig, att de fyndgrupper,
som dessa vitt skilda folkelement efterlämnat, måste på ett eller annat sätt
kopplas samman, och detta gäller i lika hög grad för Nordskandinavien
som för samma företeelser längre österut, i Finland och Ryssland. Samma
fenomen belyses ännu påtagligare därav att vi vid denna tid långt ner i
mellersta och södra Sverige påträffa de nordskandinaviska jaktredskapen
av skiffer i stridsyxekulturens gravar. Den nyss uppställda frågan kan
under sådana omständigheter med stor sannolikhet besvaras jakande. Men
en helt annan sak är, huruvida det främmande folkelementet kunnat giva
rikare färg och innehåll åt Norrlands primitiva jägarstammar. Det ser
knappast så ut, om vi bortse från de sydligare kustområdena, där
exempelvis i Hälsingland nyligen undersökts rika boplatslämningar, som återspegla,
att stridsyxekulturens bärare slagit sig ned här i rätt stor utsträckning och
med mera stadigvarande resultat, men längre norrut ha de synbarligen inte
haft mycket varken att ge eller att taga. Den nordskandinaviska naturen
själv lade hinder i vägen för en högre utvecklad stenålderskulturs livskraft
i dessa nejder. Jakten och fisket bli ännu årtusenden framåt de snart sagt
enda näringsfång, som den kunde erbjuda sina över de väldiga vidderna glest
utströdda bebyggare.

<h2>HÄSTEN BLIR HUSDJUR.</h2>

Stridsyxekulturens snabba frammarsch över den europeiska kontinenten
och den förvånansvärda rörlighet, som den lägger i dagen, sedan den satt
sin fot på den Skandinaviska halvön, påfordrar onekligen en förklaring,
icke minst som vi måste räkna med att den väldiga utbredningen var

<img r><i>Benkam från Gullrum på Gotland. Benkammen är en
uppfinning, som redan tillhör äldre stenålder. Det här
avbildade exemplaret ger den äldsta
människoframställning, som vi äga från svensk botten (omkr. 2000 f. Kr.).</i></img>

resultatet av ett inom en
relativt kort tidrymd
fullbordat händelseförlopp.

Man har fördenskull
och säkerligen med rätta
satt vandringarnas
lättrörliga natur i samband med
det förhållandet, att just
vid denna tid, c:a 2000 f.
Kristi födelse, uppdyka
nere på kontinenten de
första säkra vittnesbörden
om att folken där nere
fått i sin hand ett dittills
okänt, effektivt
transport- och stridsmedel. Försöken
att tämja de vilda
djurarterna ha fortskridit
därhän, att människan lyckats bringa vildhästen in under sin vilja. Man
har fått fram en hästras, som visar sig såsom dragare vara ett villigt verktyg
i arbete ute i skog och mark, men som dessutom kan vänjas att bära inte
bara arbetsbördor utan också ryttare.

Tamhästen måste ha skapat revolution i umgänget människorna emellan.
Tack vare dess snabbhet kunde handelsvägarna avsevärt förkortas och
förbindelserna mellan de olika bysamhällena och landområdena knytas fastare
och få mera bestående karaktär. Den europeiska stridsyxekulturens stora
slagkraft och snabba rörelseförmåga få kanske häri sin naturliga förklaring.
Detta blir så mycket sannolikare, som vi just i gravar, som dennas bärare
anlagt, finna de äldsta tillförlitliga bevisen för hästens uppträdande i
Nord- och Mellaneuropa.

Så var det exempelvis inom stridsyxekulturens bebyggelseområde vid
Östersjöns sydkust och kring Weichsels lopp skick och bruk att jorda
stridshästen i sin avlidne herres närhet, och samma sedvänja har också —
synbarligen från detta håll — vunnit insteg på svensk botten.

I Vellinge socken, söder om Malmö, har för länge sedan undersökts
ett gravfält från stridsyxekulturens skede, som i detta sammanhang har
sitt intresse att närmare studera. I en av gravarna påträffades en av större

och mindre klumpstenar lagd krets, inom vilken lågo inte mindre än åtta
skelett, i två rader om fyra vardera, med fötterna mot varandra. Sex av
skeletten tillhörde fullvuxna individer, de andra två voro barn. Då endast
ett av dem, det största skelettet, hade gravgods vid sin sida — en
stridsyxa, ett matkärl och ett par vildsvinständer, som burits i form av ett
smycke på bröstet — har man måhända rätt att antaga, att de övriga
jordade varit vid gravläggningen offrade slavar och slavgossar, en
företeelse, vartill många motsvarigheter kunna framletas från andra håll, men
härmed må förhålla sig hur som helst: graven inrymmer en annan
egendomlighet, om vilken vår kunskap är större. Strax utanför stenkretsen
fann man det fullständiga skelettet av en häst — sambandet med det
nyssnämnda utomnordiska gravskicket förefaller slående.

Det var efter allt att döma välrustade folkelement, som togo ledningen i
sin hand, när stridsyxekulturens bärare började sin frammarsch mot
fångstkulturens jägarstammar och åkerbruksbygdernas bönder i södra och
mellersta Sverige. I enlighet med minsta motståndets lag sökte sig främlingarna
i första hand mot nejder i norr, där bebyggelsen var gles och förmågan till
försvar ringa, men den tiden kom, då även landets tättbefolkade slättbygder
fingo vika för den hårda viljan. Detta innebar inte bara, att en ny
herremansklass efterträdde den gamla, det innebar också, att den europeiska
horisonten mot norr vidgades och Nordens människor fingo intimare
kännedom om vad som skedde ute i världen. Därmed kunde nya lärdomar
inhämtas och nya framsteg göras. En märkestid i Nordens fornhistoria
randas.
</chapter>


<chapter name="En märkestid i Nordens förhistoria randas.">

<img><i>Hällkista från stenåldern, Gillhög, Barsebäcks socken, Skåne. Under utgrävning. Den
täckande jordmassan är avlägsnad, och kistans trenne takstenar framträda. Jämför fig.
å sid. 89.</i></img>

<h1>EN MÄRKESTID I NORDENS FÖRHISTORIA RANDAS.</h1>

Ungefär samtidigt med att en omfattande metallindustri, en bronsålder,
omkring åren 1900—1800 före Kristi födelse växer fram runt om i Europa,
inträder utvecklingen på nordisk botten i ett nytt, mäktigt stenålderns
slutskede.

Genom den allt intimare beröringen med den stora världen ute i Europa
förändras vid denna tid den nordiska stenåldersmänniskans livsföring i
många avseenden, men detta sker inte som en följd av att de äldre
samfundsbildningarna störta samman utan har sin grund i att dessa utbyggas
vidare mot större trygghet för den enskilde individen och ett alltmera
växande välstånd för samhället som helhet.

Det är liksom tidigare främst i gravarna, som vi möta den nya tidens
prägel. Graven har delvis bibehållit sin gamla form, stridsyxekulturens
markgrav, men vid sidan av den och med lika vid spridning över hela södra
och mellersta Sverige börjar man nu begagna gravgömmor i form av slutna
stenkistor, hällkistor, som uppfördes ibland för endast en gravläggning

men ofta också, i enlighet med en gammal, från den äldre bondekulturen
nedstammande tradition, som ättegrifter med utrymme för en större
församlings behov. I dessa möta vi ett fyndinventarium av delvis alldeles
nytt utseende.

Det starkt utpräglade nordiska formsinne, som under gånggrifternas
epok skapade den långa raden av elegant formade stridsvapen i sten och
en rikt varierande keramik med en flödande utsmyckning i brokiga mönster,
fann under stenålderns slutskede helt andra uttrycksmedel. Krukmakeriet
sjunker ned till en angelägenhet, som inte strävar längre än till att
tillfredsställa det rent praktiska behovet och som saknar intresse för linjespel
i dekor och form. Stridsyxan, tidigare mannens förnämsta prydnad och
värdighetstecken, blir gammalmodig, och av det konsthantverk, som på
den slösat en högt utvecklad formkänslas rikedom, blir det ingenting annat
kvar än ett torftigt hantverk, som med enbart praktiska synpunkter för
ögonen igångsätter en massproduktion av simpla, tunga arbetsyxor, vilka
endast i konstruktionen, skaftets påsättande genom borrandet av ett hål
genom yxkroppen, minna om det förgångna.

<i>Hållkisttiden,</i> såsom detta stenålderns nordiska slutskede kallas, sökte
och fann sin konstnärliga form i ett helt annat material, i flinta. Nya
tekniska framsteg, förvärvade genom förbindelser med flintbrukande länder
i västra Europa, möjliggjorde ett utnyttjande av det svårhanterliga råämnet
i långt större utsträckning, än tidigare kunnat vara fallet, och dessa nya
erfarenheter på stenbearbetningens område sätta sin prägel på den nya
tidens arkeologiska innehåll i högre grad än någon annan företeelse. Det
är nu, som man börjar förfärdiga <i>flintdolkar,</i> en fornsaksform, som väl före
någon annan dyker upp i lekmannens minne, när urtid och stenålder komma
på tal. Och den förtjänar mycket väl sitt stadgade rykte, ty den är
förvisso resultatet av ett hart när otroligt tekniskt kunnande, otroligt därför
att det inte torde finnas någon modern människa, som är i stånd att på
denna punkt prestera ett med stenåldersmannens verk jämbördigt arbete.

Det primitivaste och enklaste sättet att bearbeta flintan bestod i att med
en sten hamra på flintblocket, varigenom tunnare eller grövre splittror
flisades av. Denna slagteknik ersattes längre fram av ett annat och
effektivare förfaringssätt i samband med upptäckten, att vid ett bestämt tryck
mot en bestämd punkt av flintblocket detta delade sig i långsmala, tunna
flisor, s. k. flintspån. Tillämpad på redskapstillverkningen möjliggjorde
denna tryckteknik, sedan den väl kunnat göras fullt effektiv — och det


<img><i>Hällkista från stenåldern i Gillhög, Barsebäcks socken, Skåne. Jämför bilden å sid. 87!
Vid vänster överarm har gravgodset placerats, ett matkärl, en flintdolk och en pilbåge;
av den sistnämnda återstår nu endast en pilspets av flinta.</i></img>


<img><i>En mellansvensk hällkista från tiden 1800—1500 före vår tideräknings början
förfärdigas. Den största svårigheten erbjöd borrandet av de cirkelrunda hål, som voro
anbragta å gavelhällarna mellan själva gravkammaren och förrummet. Bilden avser
att ge en tänkbar rekonstruktion av tillvägagångssättet. Genom den kraftiga trästockens
tryck på de båda yttre, genom handkraft roterande långstavarna gräva sig dessa ned
i stenen, och på detta sätt kunde man med ett mödosamt och tålamodsprövande arbete
och med användande av en mängd långstavar, vilka givetvis rätt snart försletos, nå så
långt ned i stenmassan, att det inre, cirkelrunda partiet kunde huggas bort. — Vad
dessa hål i gavelhällarna tjänat för ändamål, kunna vi endast gissningsvis skaffa oss
en föreställning om, men i någon form ha de säkerligen bildat en föreningslänk mellan
de levandes och de dödas samfund. Efter J. Lechler, »5000 Jahre».</i></img>

skedde i Norden vid den yngre stenålderns början — att betydligt
ändamålsenligare och längre avancerade flintarbeten kunde pressas fram ur
blocket, och så tillkom slipningen som endast en slutgiltig avputsning av
det redan i det närmaste färdiga förarbetet.

Flintteknikens fulländning tillhör först stenålderns slutskede. Det gällde
att få fram en behandlingsmetod, som, utan risker för att förarbetet sprang
sönder, gav tunnast möjliga redskap och vapen till resultat. Att man
lyckades, är den nordiska flintdolken ett talande bevis för, men hur man bar
sig åt, tycks för alltid förbli stenåldersmannens hemlighet.


<img><i>Ättegrift, hällkista från Trumpetaregården i Häriunda socken i Västergötland. I
Mellansverige förekommer under sen stenålder en egenartad form av hällkista, som utanför det
egentliga gravrummet är försedd med ett eller flera förrum, skilda från kammaren genom
tvärhällar med cirkelrunda hål i mitten. Åstadkommandet av dessa märkliga hål i stenen
måste ha erbjudit svårlösta tekniska problem; föregående bild åskådliggör ett försök
till rekonstruktion av tillvägagångssättet.</i></img>


Därmed stod vägen öppen för en flintindustri i tidigare oanade former.
Dess förnämsta skapelse blev flintdolken, en vapenform, som kom att helt
uttränga det tidigare stridsvapnet, yxan.

Denna förändring av vapenutrustningen måste hänga samman med
förändrade stridsmetoder — närkampen hade synbarligen blivit ännu intimare.
Häri återspeglar sig egentligen endast vad som sker nere i Europa vid samma
tid, där ävenledes dolken blir allt populärare och vinner terräng på andra
vapens bekostnad, men denna utformas här inte längre i sten eller flinta
utan i koppar och brons i de därmed arbetande metallverkstäderna. På
samma sätt kan på snart sagt alla genom det arkeologiska materialet
gripbara områden av den nordiska stenåldersmänniskans liv påvisas, hur detta
framleves i skuggan av den utomnordiska äldsta bronsåldern. Redan de
modeväxlingar, som flintdolkens utformning genomgår under tidernas lopp,
äro i det avseendet belysande.

Den äldsta flintdolken utarbetas i form av ett långsmalt blad, till
vilket fogats ett handtag av mjukare material, på så sätt, att baspartiet
omlindats med bast eller inklätts i bark eller en trähylsa, ungefär som
söderut, där bronsklingan insattes i ett skaft av horn eller trä. Så kommer
man på den nära till hands liggande idén att göra fäste och klinga i ett.
Men sådan typen första gången utformas, blir den inte långlivad, den
ersättes med ett av alla med rätta beundrat kvalitetsarbete, flintdolken med
hjärtformigt, mot basen brett blad och med ett fäste, som slutar i
fiskstjärtsform (bild 3 å sid. 93).

Inför denna onekligen säregna skapelse måste man fråga sig, vad det
egentligen är som skett, hur det egentligen kommit sig, att flintdolken fått
just detta utseende. Hantverkaren bör någonstans utifrån ha fått uppslaget
att i flinta skapa en vapenform av sådan art, då denna näppeligen kan
ursprungligen ha varit uttänkt för sten eller flinta. Svaret är inte svårt att
ge. Nere på kontinenten ha metallverkstäderna kommit på samma rätt
naturliga idé att gjuta fästet i ett med klingan, och resultatet har blivit
en bronsdolk med hjärtformigt, mot basen brett blad och ett därtill knutet
skaft med upptill utskjutande ändknapp. Man behöver inte mer än ställa
brons- och flintformerna sida vid sida för att upptäcka, varifrån den
nordiske hantverkaren hämtat förebilden för sitt verk. Sammanställningen är
måhända vid första ögonkastet inte till fördel för kopian. Vid sidan av sin
smäckra förlaga ger flintformen intryck av barbarisk klumpighet, men
se vi den isolerat och samtidigt ta sikte på skillnaden i de båda olika


<img><i>Nordisk stenålder i skuggan av Europas metallålder. 1 visar en svensk flintdolk av tidig
typ, 2 en mellaneuropeisk bronsdolk och 3 en svensk flintdolk av sen typ, som ger en
god föreställning om hur den nordiske arbetaren i flinta sökte i sin formgivning
efterlikna Söderns metallvapen. Eftersom materialet var ett annat, kunde det ej bli tal om
ren kopiering, men släktskapen är omisskännlig.</i></img>

<img r><i>Krumsvärd från Norre i Heda socken, Östergötland.
Så tedde sig det äldsta svärdet i metall, som på
handelsvägarna nådde fram till vårt land, omkring 1,500
år före vår tideräknings början. Det här avbildade
exemplaret, som varit rikt dekorerat längs klingan,
är troligen förfärdigat i Ungern eller trakten kring
Siebenbürgen.</i></img>

materialens hanterlighet, blir den i alla fall ett
mästerverk.

Så förhåller det sig med de flesta nyheter i sten och
ben, som den slutande nordiska stenåldern har att bjuda
på. Arbetsyxan av flinta förses med utsvängd egg — i
enlighet med de utomnordiska bronsyxornas schema,
dräktnålen av ben får sin form från mellaneuropeiska
bronsnålar o. s. v. Denna mani att kopiera drives ända
därhän, att man söker i flinta återge inte bara dolkar utan
också svärd, en åtminstone för det praktiska livets behov
rätt hopplös uppgift.

Man sökte tydligen följa med sin tid så gott man kunde,
men även om vi oreserverat måste beundra precisionen i
flintarbetet, blir detta osjälvständiga drag dock den
slutande dansk-svenska stenålderns negativa sida; men där
fanns också en positiv. Man kan inte kopiera utan att ha
förlagan till hands och lätt tillgänglig. Ett hantverk i
flinta, sten och ben, som i så stor utsträckning arbetar
efter förebilder i metall, har givetvis också haft riklig
tillgång på till landet införda metallföremål. Det visar sig
också vara fallet, om vi något närmare granska
fyndbeståndet. Redan på detta stadium har sålunda den
nordiska och främst den sydskandinaviska stenåldersbygden
haft både medel och makt att stå i ständig, mycket intim
förbindelse med de metallbrukande bebyggelseområdena i
söder och sydväst, i huvudsak längs de handelsvägar, som
den äldre utvecklingen banat.

Denna köpenskap har framför allt satt spår i lösfynden,
d. v. s. i fynden utanför gravarna och boplatserna. Från
Skåne äga vi i närvarande stund över hundratalet

importerade bronsyxor, bronsringar, några bronsdolkar och annat, som ger oss
en liten föreställning om den omfattning, som byteshandeln med Södern
tog under stenålderns sista tid, och att färderna även gingo längre mot
norr, visar en serie om också rätt glest spridda fynd från Mellansverige
och särskilt öarna ute i Östersjön, Öland och Gotland.

I några fall stöta vi även i gravarna på mellaneuropeiska metallföremål
vid sidan av den nordiska flintan och grönstenen. Så ha exempelvis ur
hällkistor från Gällby Östergården, Gällby socken i Västergötland, och
Bollstad, Kareby socken i Bohuslän, framplockats spiralvridna, som smycken
burna små trådar av guld tillsammans med flintdolkar, flintpilspetsar och
andra stenföremål. Det kunde alltså hända, att man för 3,500 år sedan
kunde få se den västgötske eller bohuslänske stenåldersbonden stoltsera
omkring med prydnader förfärdigade av Siebenbürgens guld.

Materialet ådagalägger, att exporten norrut följt tvenne huvudstråk,
ett västeuropeiskt med utgångspunkt i metallverkstäderna på de brittiska
öarna, och ett mellaneuropeiskt, som mot Norden grenat ut sig längs de
båda tyska huvudfloderna Oders och Elbes dalgångar och söderut haft sina
ändstationer i fabrikationscentra i mellersta Tyskland, nuvarande
Tjeckoslovakien samt kring mellersta Donau.

Vilken roll denna import spelat i vårt lands stenåldershushållning, veta
vi naturligtvis inte, om vi bortse från den betydelse, den haft för hantverket
i inhemskt material, men den lär oss dock åtskilligt om förhållandena här
uppe. Samtidigt som den måste karakteriseras som i hög grad lyxbetonad,
vittnar den om ett jämförelsevis enastående materiellt välstånd hos en
befolkning, som i sådan utsträckning och med sådan framgång kunnat
deltaga i det europeiska handelsutbytet. Men den förutsätter, att nordbon
också hade något att ge i stället. Det måste ha funnits eftertraktansvärda,
speciellt nordiska varor, som kunde lämnas i utbyte mot all den metall,
som förvärvades. Men här slutar vår kunskap, dock inte helt.

Det är ingen tillfällighet, att en så speciellt nordisk artikel som
<i>bärnstenen</i> gärna uppträder i de många utpräglade handelslager med eljest
huvudsakligen bronser, som från denna tid påträffats litet varstans ute i
Europas jord. I dessa stifta vi säkerligen bekantskap med två av tidens
på marknadsplatserna mest gångbara varor, mellaneuropeisk brons och
nordisk bärnsten.

Men bärnstenen kan inte ge en uttömmande förklaring, därtill var dess
förekomst lokalt alltför begränsad. Den har naturligtvis haft sin stora


<img><i>Ett par exempel på sten- och bronsålderns läkekonst, planmässigt utförda kirurgiska
operationer, s. k. trepanationer, för att avhjälpa svårartade obehag och rubbningar, som
tagit sig uttryck i olidlig huvudvärk. Dessa ha varit så besvärande, att patienten måst
vända sig till stammens medicinman för att med dennes hjälp befrias från den onda
ande, som antogs husera i hjärnan. Då i båda de fall, som illustreras ovan, sårkanterna
visa tydliga tecken att ha börjat växa igen, är det uppenbart, att de opererade levt
åtskilliga är efter trepanationens utförande. Betänk, att ingreppet skett enbart med
anlitande av flintknivar!</i></img>

betydelse, men vid sidan av den måste ha funnits även mycket annat, som
var begärligt för de köpmän, som sökte sig hit med sina bronsyxor och
guldsmycken. Det är emellertid på denna punkt, som vår kunskap så
ohjälpligt brister; endast med gissningar kunna vi föra resonemanget vidare. Det
ligger då närmast till hands att tänka på en handel med slavar samt med
pälsverk och skinn, ty dessa äro i handelns historia gamla ärevördiga
bytesobjekt, som kunde anskaffas här uppe, om man behövde och eftertraktade
dem i Södern, och till samma resultat komma vi, om vi betrakta problemet
från en helt annan sida. Vi måste nämligen fråga oss, vad de skånska och
danska bygderna eljest hade att förtjäna på den överflödande rika mängd
flinta, förarbeten och färdiga redskap och vapen, som ovan omtalats och
som samtidigt med metallimporten söderifrån exporterades till Mellansverige.
Dessa båda stort anlagda »affärsföretag» måste ses i ett sammanhang och
i omedelbart samband med varandra. De mellansvenska fynden av
sydskandinavisk flinta återspegla ju ett betydelsefullt handelsutbyte inom
nordiska, främst svenska bygder, som sedan bar ytterligare frukt och kunde
utvinna ytterligare förtjänst vid de danska och skånska köpmännens


<img><i>I stenålderns »sjukstuga». En trepanation är under utförande. Denna har antagligen
tillgått på så sätt, att den läkekunnige med skarpeggade flintknivar skrapat sig igenom
det omkring 1/2 cm. tjocka hjässbenet i en cirkel kring det parti, där man trodde det
onda var tillfinnandes. Sedan den cirkelformade ritsen blivit så djup, att endast
papperstunnhet återstod, kunde benstycket avlägsnas, och operationen var över. Trycket på
hjärnan lättade, och den sjuke kunde åter röra sig tämligen obehindrat utan smärtor i
huvudet. — På nyslagna skärvor av flinta finnas inte några bakterier, som kunna förorsaka
infektion av det uppritsade såret, och möjligen kände man bruket av växtsafter med
antiseptisk verkan. Efter J. Lechler, »5000 Jahre».</i></img>

uppgörelser med handelsmännen från västra och mellersta Europa. Vad kan
den mellansvenska bygden ha lämnat till skåningen annat än slavar,
pälsverk och skinn?

Genom det ständigt växande förvärvet av metallföremål gjorde sig den
svenske stenåldersmannen så småningom förtrogen med konsten att själv
bearheta metallerna. Vid mitten av andra årtusendet före vår tideräkning,
1,600—1,500 år före Kristi födelse, resas de första gjutmästareverkstäderna
på nuv. svensk botten. Det skedde i Skåne och kunde genomföras tack vare
engelska och iriska hantverkare, som över havet reste hit och lärde
skåningen bronsgjutningens teknik.


<img><i>Hästkranium från Ullstorpsån i sydöstra Skåne, med ett i pannans mittlinje sittande
fragment av en flintdolk. Det intressanta fyndet åskådliggör, hur slaktdjuret dödades. Man
kan naturligtvis fråga sig, om det inte skulle kunna röra sig blott och bart om en
lyckoträff vid ett jakttillfälle, men flintspetsens läge änger med bestämdhet, att den dödande
handen varit i djurets omedelbara närhet och utfört sitt verk utan att hästen kunnat
göra motstånd.</i></img>

Därmed öppnades för en tid framåt mellan England—Irland och
Danmark—Skåne — man är frestad att säga — reguljär båttrafik tvärs över
Nordsjön. Färderna gingo inte, som man skulle vilja tro, sjöledes endast
över Engelska kanalen till franska kusten och därifrån landvägen mot norr.
Fynden och fyndfördelningen ge tvärtom klart besked om att redan för
mellan 3,000 och 4,000 år sedan de havsgående nordiska båtarna varit av
sådan beskaffenhet, att de utan alltför stora svårigheter kunde korsa
Nordsjön och det med en ganska ansenlig last.

Hur dessa farkoster sett ut, få vi en liten inblick i vid studiet av de
skeppsbilder från denna och en något senare tid, som återfinnas inhuggna
på klipphällar och lösa block i främst Skåne, Bohuslän, Uppland och
Östergötland. Det är givetvis vanskligt att med utgångspunkt från sådana rätt
naiva återgivningsförsök söka frammana en riktig bild av båtarnas form
och konstruktion, men så mycket kan av ristningarna utläsas med
säkerhet, att båtarnas huvudbeståndsdel återgått på ett slags mycket stora
kanoter, urholkade ur väldiga trästammar; sannolikt är, att det dessutom
redan nu förekommit ett mera komplicerat båtbygge, som gick ut på att


<img><i>Hästoffer under stenåldern. Vår tids ovilja eller obenägenhet för att äta hästkött
har urgammal tradition och går tillbaka till långt avlägsna tider, då hästen var ett
heligt djur främst i sin egenskap av solens dragare. Så kom den att spela en
framträdande roll i den kult, som sten- och bronsålderns primitiva bondesamfund
utbtidade kring föreställningen om solen som livets och livskraftens urkälla.
Höjdpunkten i dessa ceremonier var det stora slaktoffret. Efter J. Lechler, »5000 Jahre».</i></img>

med den ursprungliga formen som förebild förfärdiga en lätt trästomme,
som överkläddes med skinn och försågs med bord- och kölplankor samt
fasta stävar.

När såsom i hällristningarna å bilden sid. 100 skeppen tecknats med
dubbla stävar — de långsgående, över varandra dragna vågräta linjerna
— blir en tolkning av konstruktionen svårare att ge. Man har hänvisat till
att ristaren med den övre linjen avsåg att markera relingen och med den
undre kölen, eller också att bilder av detta slag utgöra ett barnsligt försök
att teckna en farkost med utliggare av en typ, som i våra dagar särskilt är
knuten till Söderhavsöarnas naturfolk. Det är en möjlighet att taga med
i beräkningen, men såsom minst lika sannolikt får väl ett nyligen
framställt förslag betraktas, enligt vilket den undre dubbellinjen syftar på en
medformig köl, som med strävor anbragts under båtskrovet för att skydda
detta och göra det lättare transportabelt, då det drogs på land från den
ena farleden till den andra, ett förfarande, som säkerligen ofta, på vissa

<img l><i>Försök till rekonstruktion av skeppen å bronsålderns
hällristningar, överst en hällristning med skeppsbild, därunder
en rekonstruktion av båten, sådan den ter sig på öppet
vatten, underst sådan den kan tänkas ha sett ut, då den
drogs på land, med medför mig köl.</i></img>

bestämda platser
bevisligen, utnyttjades under
förhistorisk tid. Att just
denna detalj fått följa
med vid skeppens
återgivande på bergytorna,
är ju helt naturligt, då
ristaren i ett sådant
sammanhang givetvis tänkt
sig båten sådan den såg
ut, när den stod på land.
— Ute på havet
framfördes dessa farkoster med
hjälp av paddelåror,
seglet var ännu ej känt.

Man har ansett sig
kunna beräkna, att de
större av dessa nordiska
långskepp kunnat bära
en last av över 10,000 kg. samt en besättning av flera tiotal man. Men det
fordrades ju också bärkraft, när frakterna utgjordes av tunga metalltackor.
Skeppsbyggnadskonsten fick inrätta sig därefter, och fynden av över
Nordsjön importerade metallföremål ge ett gott vittnesbörd om att den lyckades
lösa de svåra problemen.

Men vi få inte fördenskull göra oss en alltför överdriven föreställning
om dessa tidiga farkosters användbarhet. De få inte förglömmas i en
skildring av tidens samfärdsel, men de hade ännu ej nått en sjöduglighet, som
kunde undanrödja även de mest närliggande risker och faror, som lurade
ute på öppet vatten. Med de betydligt tryggare transportmedlen till lands
kunde de ej ta upp tävlan, och säkerligen just därför blevo också
Nordeuropas tämligen landfasta förbindelseleder med kontinentens gruvdistrikt
kring de mellaneuropeiska bergmassiven huvudvägen mot norr för högre
odling och teknisk frammarsch.

Från kontinentens inre stammar också huvudparten av den brons, som
efter 1500 f. Kr. förvärvades till Norden och allt intensivare började
utnyttjas i den inhemska metallindustrien. Handeln fick nu sådan omfattning,
att det inte längre kan bli tal om ett varuutbyte ur hand i  hand, utan vi

<img r><i>Försök till rekonstruktion av skeppen å bronsålderns
hällristningar. Jfr bilden å föregående sida.</i></img>

måste i stället räkna med
att direkt från gruvorna
utgått stora laster av
brons, koppar och tenn,
med gjutmästareverkstäderna i Sydskandinavien
som slutliga mål. Denna
väsentliga omläggning av
samfärdseln människor
och folk emellan kunde
förverkligas och
fullbordas främst tack vare ett
framsteg, som omtalats
redan i det föregående,
vildhästens tämjande.

Med hästen som
dragare fördes
metalltackorna till Norden, och transporten kunde företagas i tämligen snabb takt tack
vare en annan uppfinning, som kanske var känd redan av
stridsyxekulturens bärare men som i varje fall omkring 1200 f. Kr. vunnit allmän
tillämpning även längst i norr, hos de nordiska ländernas bebyggare. Denna
uppfinning, som av många karakteriseras som mänsklighetens märkligaste
tekniska bedrift före konstruktionen av ångmaskinen, var en i våra ögon
så alldaglig tingest som <i>hjulet</i> och dess följdföreteelse <i>vagnen.</i>

Lockade av vinstgivande förbindelser med folkstammarna i norr, började
kontinentens köpmän i allt större skaror dyka upp vid synranden i söder
med sina kärror fullastade med metalltackor och i allt mindre omfattning
med färdiggjutna produkter. De nordiska verkstädernas förråd fylldes, och
fabrikationen kunde ytterligare utvidgas. De västeuropeiska gjutmästarnas
lärlingar började stå på egna ben och utbildade sig till självständiga
hantverkare. En märkestid i Nordens fornhistoria tar vid, bronsåldern begynner.
</chapter>

<chapter name="Bronsåldern.">

<img><i>Storhögar från bronsåldern i Stora Köpinge i Skåne.</i></img>

<h1>BRONSÅLDERN.</h1>

Det torde vara få vetenskapliga termer, som det sunda förnuftet anser sig
ha instinktiv rätt att reagera mot i samma mån som mot termen <i>bronsålder,</i>
när denna överföres på nordiska förhållanden. Är det över huvud taget
tänkbart, att ett tusenårigt skeende — från 1500 till 500 f. Kr. — kunnat
byggas upp till en så väsentlig grad på grundvalen av ett råmaterial som
bronsen, vilken inte finns tillgänglig på nordisk botten utan till varje gram
måste hämtas långväga ifrån? Detta spörsmål, bronsålderns vara eller icke
vara, har ofta ställts under debatt, främst av den historiska vetenskapens
målsmän, och det är dessa, som formulerat den i och för sig säkerligen
alldeles riktiga tesen, att det på den tiden inte kan ha låtit sig göra att
importera koppar och tenn i sådana massor, att dessa metaller kunnat
uttömmande ersätta flintan och grönstenen.

Det kan också utan vidare diskussion anses självklart, att flinta och
stenverktyg varit i bruk hela den nordiska bronsåldern igenom, och vi torde
på grundval av de redan tillgängliga fynden kunna fastslå, att i det dagliga
arbetet hemma på gården och vid sysslorna ute i skog och mark var det
grönsten, flinta, ben, horn och trä, som i långt högre grad än brons gåvo


<img r><i>Bronssvärd, funnet vid Segerstad i Västergötland, sannolikt förfärdigat i
en skånsk eller dansk verkstad. Ett av de allra förnämsta kvalitetsarbeten,
som de svenska fynden kunna uppvisa från äldre bronsålder. —
Bronsålderns svärd voro nästan utan undantag stickvapen och lämpade sig ej
som huggvapen.</i></img>

redskapsinventariet dess innehåll, hos den fattige i full
utsträckning, men även hos den rike herremannen till en väsentlig del.
På de visserligen fåtaliga boplatserna från bronsåldern, som
påträffats i Danmark och Skåne, utgöres fyndbeståndet så gott
som uteslutande — om vi bortse från keramiken — av
småredskap av flinta, grönsten och ben; endast några
bronsfragment och några bitar av gjutformar för metallsaker antyda,
att vi befinna oss långt hitom den egentliga stenåldern.

Ta vi endast hänsyn till sådana fyndgrupper, ha vi
otvivelaktigt rätt att ställa frågan: Är det över huvud taget berättigat
att tala om en bronsålder? Blir inte en sådan benämning
skev och missvisande? — De som vilja besvara det sistnämnda
spörsmålet jakande, ådagalägga emellertid en tydlig brist på
även nybörjarkunskaper i vår förhistoria. Skulle vi ge ett
omdöme om den nordiska kultur, som dessa boplatslämningar
blottlägga, måste vi beteckna den som ytterst primitiv och
efterbliven i förhållande till de tidigare tilländalupna
stenåldersskedena. Men det är just denna civilisation, som skapat
den långa raden av praktfulla, tekniskt mästerliga vapen,
redskap, smycken och annat i brons och delvis guld, som i
riklig mängd hittats i dansk och svensk jord och som i många
fall tillhöra våra museers verkliga dyrgripar. Det är bara det,
att detta material inte påträffats på gamla bosättningsplatser
— det var för dyrbart för att slarvas bort på det sättet —
utan i gravarna och på offerställena.

Denna nordiska metallindustri, vilken såsom konsthantverk
betraktad i många avseenden står framom hela den europeiska
kontinentens samtida produktion norr om Alperna, fordrar
inte bara ett oförbehållsamt erkännande utan också en central
plats i den europeiska kulturutvecklingens historia. En av den
europeiska arkeologiens främste har formulerat sin syn på
den med orden: »På samma gång som vi beundra exempelvis


<img><i>Bronssköld, funnen vid Nackhälla, Spannarps socken i Halland. Troligen ett
mellaneuropeiskt arbete, från århundradena närmast före mitten av det sista förhistoriska
årtusendet (omkring 600 f. Kr.). Dekoren är utförd i drivet arbete, en teknik, som
bronsålderns nordbor aldrig lärde sig riktigt behärska.</i></img>

den gammalgrekiska odlingen, på samma gång måste vi se upp till den
fornnordiska bronsåldern som en av mänsklighetens märkestider».

Man faller ibland för frestelsen att söka förringa bronsålderns värde med
hänvisning till att detta skeende uppburits blott av en mäktig
herremansklass, men hur härmed än förhåller sig, så är det väl i alla fall så, att »ett
folks kraft och förmåga till alla tider värdesatts efter dess yppersta
skapelser, och att dessa ofta framkallats av och tillhört en överklass, kan inte
i och för sig förringa deras värde som måttstock för landets kultur». Det
blir från sådana utgångspunkter inte längre en fråga om huruvida eller i


<img><i>Gravhäll från Vallby socken i Skåne, rest i samband med en gravsättning från äldre
bronsålder. Med vagn- och skeppsbilder samt älvkvarnar. Den äldsta säkert daterade
hällristningen i Skåne—Sverige (omkring 1400—1200 före vår tideräknings början).</i></img>

vilken utsträckning bronsen kan ha tjänat som fullgod ersättare för
inhemska material utan i stället en fråga om en värdesättning av den
faktiskt föreliggande fyndmassan. Insatt i sitt rätta sammanhang med den
samtida omvärldens produktion ger denna en mäktig bild av
kraftutveckling och materiellt välstånd.

Sedd ur den synpunkten behöver inte benämningen bronsålder
undanskymma det faktum, att huvudparten av de enklare redskapen från tidens
boplatser har stenålderskaraktär; det är yxan av sten eller hjorthorn,
småredskap av flinta, prylar och stötredskap av ben etc, alla utformade i en
teknik, som vittnar om urgammal tradition. Men inför anblicken av detta
fyndbestånd är det samtidigt av vikt att taga fasta på, att bronsålderns
förenklade ben- och stenhantverk knappast kan sägas ha skapat en enda ny
form, ett enda nytt redskap i dessa material, utan allt i den vägen
representerar ett rätt miss-skött arvegods från den egentliga stenåldern. Detta kan
näppeligen förklaras mer än på ett sätt. Det förefaller uppenbart, att man
utöver tillfredsställandet av önskad effektivitet och ändamålsenlighet inte


<img l><i>Italisk bronsspann, funnen vid Bergsjöholm på
Skånes sydkust. Den är förfärdigad någon gång under
yngre nordisk bronsålder, motsvarande tidig järnålder 
inom fabrikationsområdet i Italien, och speglar i sin 
mån handelns omfattning och utsträckning under dessa
långt avlägsna tider.</i></img>

längre ägnade denna
tillverkning någon nämnvärd
uppmärksamhet. I
samma mån som intresset i
allt högre grad samlade sig
kring gjutmästarnas
verkstäder, förlorade de
hantverkare, som arbetade med
flinta, inte bara sitt
inflytande utan också sin
yrkesskicklighet. När det
rika nordiska
bronsåldersinventariet dyker upp,
försvinna också den
praktfulla flintdolken och alla
de andra i samma
eleganta teknik förfärdigade
redskapen för att efterföljas av i våra ögon tarvliga gottköpsvaror. I detta
egenartade samspel döljer sig säkerligen förklaringen till hela fenomenet.
Man vände sin håg bort från den omoderna, »primitiva»
verktygstillverkningen och ställde i stället sin uppfinningsförmåga och sin konstnärliga
begåvning helt i metallindustriens och bronshantverkets tjänst.

Bronsen blev aldrig en fullständig ersättning för de råmaterial, som med
uråldrig hävd kommo att bilda grundstommen i nordisk kultur före
upptäckten av järnet, men den har en tid spelat en så framträdande och
märklig roll i den nordiska kulturutvecklingen, att vi med full rätt kunna åsätta
detta skede rubriken bronsålder.

Det enda förfaringssätt vid metallens bearbetning, som bronsålderns
nordbo begagnade sig av, var gjutningen, medan han däremot endast i
mycket sällsynta fall försökte sig på att hamra ut tunnväggiga bleck ur
bronsklumparna, en teknik, som flitigt anlitades vid samma tid i
Mellaneuropa, särskilt i Ungern och Sydtyskland. När man i Sydskandinavien
hade särskilt behov av med sådana behandlingsmetoder förfärdigade varor,
exempelvis skålar, prydnadsband, hjälmar el. dyl., nöjde man sig med
import eller kopiering i trä, i stället för att våga sig på att efterhärma
tillvägagångssättet vid denna specialfabrikation.


<img><i>Stort offerfynd från tiden omkring 600—500 före vår tideräknings begynnelse.
Fyndplatsen är belägen vid Hassle, Glanshammars socken i Närke. Samtliga föremål äro
införda långväga ifrån. Den stora kitteln i mitten stammar från en italisk eller grekisk
verkstad, de övriga bronserna från Mellaneuropa.</i></img>

I verkstäderna smältes metallen troligen vid öppen eld; i varje fall ha
hittills inga tecken framkommit, som tyda på att man i Norden begagnade
sig av för ändamålet uppbyggda smältugnar av något slag. Snarast har
väl proceduren tillgått på det sättet, att man grävde en kittelformig
fördjupning i jorden och placerade på dennas botten i ett asklager en av lera
förfärdigad degel, fylld med bronsklumpar, varpå gropen fylldes med
träkol och elden tändes på. Det var även med ett så primitivt förfarande
möjligt att nå upp till den hetta av omkring 1,000° C, som erfordrades, för
att bronsen skulle börja smälta. Därmed var den första etappen i
gjutmästarens arbete tillryggalagd. Den nästa förbereddes med att man, sedan glöden
undanskaffats, lyfte upp degeln och omedelbart övergick till själva gjutningen.

Gjutningen tillgick efter i huvudsak tvenne något olikartade metoder,
antingen med hjälp av s. k. fast eller s. k. förlorad form. I det förra fallet
skars den önskade formen ut ur ett tälgstens- eller sandstensblock eller
utarbetades i lera på så sätt, att man fick fram tvenne till varandra exakt
passande halvor, vilka sammanfogade lämnade det håltomma rum, i vilket
den smälta metallen kunde hällas. Sedan denna stelnat och föremålet
därmed var färdiggjutet, kunde gjutformshalvorna skiljas åt och användas på
nytt. Däri låg metodens styrka.


<img><i>Lurblåsare från bronsåldern. Till vänster ett parti av en bohuslänsk hällristning, till
höger lurblåsare, sådana fynden ge oss möjlighet att teckna dem. Jfr bild av
bronsålderslurar å sid. 111. Efter J. Lechler, »5000 Juhre».</i></img>

Särskilda anordningar erfordrades, när det gällde att göra ett föremål
med ett inre, håltomt rum, exempelvis en spjutspets med holk för skaftets
isättande. Detta problem löstes med användning av en lerkärna, som gavs
det önskade tomrummets form och sänktes ned i gjutformen till passande
djup; i detta läge blev den hängande, tack vare att den upptill var försedd
med en utskjutande valk, som vilade på gjutformens översida. Lerkärnans
översta parti urholkades, och genom denna tratt och tvenne i dess botten
utgrävda tunna kanaler hälldes smältan ned i tomrummet, där den fick
stelna till ett färdigt redskap. Jfr bilderna å sid. 110.

Den andra behandlingsmetoden, gjutningen i förlorad form, tillgick efter
en avvikande huvudprincip. I lera byggdes upp en form i tvenne delar,
vilka sammanställda lämnade det önskade rummet mellan sig för
gjutmassan. Detta tomrum fylldes emellertid dessförinnan med vax, som
formades som en exakt modell av föremålet, både vad form och tjocklek
beträffar. Så bakades de båda lerkakorna samman, och kanaler utgrävdes
endast för götets passage och lufttrycket. Gjutformen brändes, och
samtidigt blev naturligtvis vaxet flytande och fick rinna ut. Därmed var den
färdig att mottaga den flytande bronsen. Sedan denna stelnat, måste formen
slås sönder, för att det färdiga föremålet skulle bli åtkomligt, och häri låg
givetvis en olägenhet. Tillvägagångssättet framtvingade nämligen en ny
form för varje nytt föremål, men å andra sidan fanns det ju en mängd
saker, som på grund av ett mera komplicerat utförande inte ändamålsenligt
eller ens praktiskt genomförbart kunde tillverkas på annat sätt.


<img><i>I bronsgjutarens verkstad. Ett par bronslurar, sådana som de å sid. 111 återgivna, äro under arbete. Mannen i mitten utarbetar
i vax formen för det stora klockstycket (ändskivan), och till höger är hans kollega sysselsatt med att förfärdiga lerkärnan för det
långa lurröret. Så gott som allt nordiskt bronsarbete skedde genom gjutning i form. Större föremål som bronslurarna götos i flera
stycken, vilka sedan sammanfogades. Efter J. Lechler, »5000 Jahre».</i></img>


<img><i>Bronsgjutning. Till vänster ett tvärsnitt genom en gjutform (de finstreckade partierna),
i vilken en lerkärna (det snedstreckade partiet) placerats, åstadkommande det önskade
föremålets inre hålighet; det svarttecknade partiet återger den i formen nedhällda
bronsen, som här avser att gjuta en holkyxa. Sedan yxan uttagits ur gjutformen, ter den
sig som bilden i mitten, med kvarsittande lerkärna och med ojämna kanter, vilka
uppkommit därav att de båda gjutformshalvorna inte sluta fullständigt samman utan ge plats för
springor, i vilka den smälta metallen intränger. Till höger en gjutformshalva av sandsten
för holkyxor. I gjutformen är anbragt ett färdiggjutet exemplar. — Holkyxan var den
yngre bronsålderns speciella eggverktyg; den försågs med ett knäböjt träskaft, vilket löpte
in i håligheten upptill och säkrades genom en bandsurrning från skaftet till holkyxans ögla.</i></img>

Efterbehandlingen av de färdiggjutna arbetena bestod först och främst
i att avlägsna alla ojämnheter, som uppkommit genom mistor i formen
eller otätbara springor mellan dennas båda halvor. När detta väl var klart,
tog man, om det ansågs lämpligt, tag i punsen, ett fineggat, spetsigt
redskap, med vilket i bronsytan ingraverades en ofta praktfull dekor. Under
äldsta bronsålder rörde man sig endast med serier av enkla geometriska
figurer i form av trianglar, vinkelband eller bågmönster, som nära anslöto
sig till den samtida eller något äldre utomnordiska utsmyckningen. Längre
fram, omkring 1400 f. Kr., utbyttes detta stilschema mot ett visserligen
alltjämt mycket koncist, men dock rörligare linjespel, i vilket spiralen i
olika grupperingar blev ledmotivet. Nordborna hade stiftat bekantskap
med det nere i Sydtyskland och Ungern och därifrån överfört det hit.

<i>Spiralornamentikens</i> tid betecknar det nordiska bronshantverkets
storhetstid, då gjutmästarna i fullt medvetande om sin skicklighet briljerade i
att skapa ideligen nya, överraskande former och i att med punsens hjälp
och med slösande hand ösa ur sitt konstnärskaps överflöd. Detta starkt


<img><i>Bronslurar, nordiska arbeten från sen bronsålder, funna tillsammans på en dansk
fyndplats; liknande exemplar, ehuru sämre bevarade, ha anträffats även på denna
sidan Öresund, i trakten av Lund, vid Påarp, Västra Karups socken i nordvästra Skåne,
samt vid Långlöts Norregård i Långlöts socken på Öland.</i></img>

lyxbetonade överdåd utmynnade i ett konsthantverk, som de närmaste
århundradena omkring år 1000 f. Kr. stagnerade i tomma former för att
väckas till nytt, frodigt liv först genom impulser söderifrån. En helt ny
stilprägel manades fram, med en påtaglig dragning mot en barock, som

tog sig uttryck i starkt markerad, överdriven formgivning och en egenartat
böljande rytm i dekoren. Det blev en form- och stilkonst, som drevs ut till
de yttersta gränserna av vad användbarhet och smak kunde tillåta. Den
förtog sig i sina envisa försök att till varje pris löpa linan ut och kunde
därför ej räddas från undergång. Så försvinna den nordiska bronsålderns
stora stilskapelser utan att lämna mycket mer än tomrummet efter sig.

På svensk botten är denna metallindustri i sin fulla utformning knuten
enbart till Skåne. Redan tidigt börja visserligen verkstäder för bronsgjutning
växa fram även i Mellansverige, framför allt inom kustbältena i öster och
väster samt inom slättbygdernas mera tätbefolkade trakter, men de torde till
huvudsaklig uppgift ha haft att tillfredsställa behovet av enklare
vardagsvaror såsom yxblad o. dyl., medan däremot den mera omfattande
produktionen alltjämt blev begränsad till Skåne — och naturligtvis Danmark.
Det är ett missförstånd, när man anför de bronssvärd och andra
praktpjäser, som i spridda exemplar då och då dyka upp ur den mellansvenska
jorden, som bevis för ett där existerande metallhantverk av hög kvalitet.
Sådana fynds karaktär av import från den sydskandinaviska centralbygden
är omisskännlig. Det är först under ett mycket sent stadium i utvecklingen,
som de norr om Skåne anlagda bronsåldersverkstäderna få tillfälle att något
vidga sin produktion mot större formrikedom.

Tillverkningen i Sydskandinavien var redan från början inriktad på
tvenne huvudmål, att förbättra vapenutrustningen samt att tillfredsställa
det med ett välstånd alltid växande begäret efter prydnader och grannlåt.

Krigaren kunde nu förses med en ändamålsenlig utrustning av
metallvapen. Den korta dolken finna vi inte längre hos mannen — den blir i
stället en kvinnornas egendom — utan den utbytes mot <i>svärdet,</i> som hela
bronsåldern igenom begagnades, liksom sin föregångare dolken, såsom ett
stickvapen men som inte, på grund av materialets art, lämpade sig som
huggvapen. Som sådant tjänade i stället stridsyxan, ett yxblad eller en
yxholk av brons, som insattes i och fastsurrades vid ett knäböjt träskaft.
I bronsålderns vapenutrustning intog även <i>spjutet</i> en framskjuten plats; det

<i>PLANSCH Å MOTSTÅENDE SIDA. Till mansdräkten hörde en tröja i form au ett stort
tygstycke, som sveptes runt kroppen och saknade ärmar; över axeln låg kastad en vid
mantel. För övrigt ingick i mannens klädsel en halvklotformig mössa samt ett slags
enkla sandaler eller fotlappar. — Här framställda rekonstruktion är gjord i närmaste
anslutning till H. Kühn.</i>


<img><i>Bronsåldersman. Akvarell av H. Charpentier.</i></img>


<img><i>Rakkniv från yngre bronsåldern, ur ett depåfynd från Södra Hjärpsten, Grava socken,
Värmland. Observera, hur i dekorens oroliga slingverk tvenne skeppsbilder framträda.</i></img>

förfärdigades av en lång stång, i vars ena ända infogades en kraftig,
trädformig spets av metall. Spjutet tycks till väsentlig del ha utträngt den lätta,
långskjutande pilbågen, som varit ett av stenålderns främsta strids- och
jaktvapen men med
bronsåldern för lång tid framåt
förlorar sin betydelse i
krigsrustningen på
nordiskt område.

<img r><i>Guldskål från bronsåldern, funnen i Nättraby socken,
Blekinge län, troligen tillverkad på mellan- eller
sydtysk botten. — I den nordiska bronsålderns fynd
spelar guldet en rätt framträdande roll. Det importerades
i form av tunna guldbleck.</i></img>

Vapnen voro mannens
förnämsta prydnad, och
längre sträckte sig
egentligen inte hans flärd. Men
så var den rika
bronsålderskvinnan i stället så
mycket svagare för lyx
och överdåd, och hon
satte mången gång
bronsgjutarens uppfinningsrikedom på svåra prov. När
praktbegäret nådde sin
höjdpunkt under epokens
äldre avsnitt, under


<img r><i>Försök att rekonstruera framställandet av
dekoren å det å sid. 115 avbildade bronskärlet
från Västergötland. Ritstiftet, punsen, hålles
vid linjens uppdragande i sitt rätta läge
genom en snodd, som bundits vid små
metallstift, placerade så, att en förskjutning av
punsen ger önskat mönster. Efter L. Ringbom.</i></img>

spiralornamentikens tid, kunde vi få
se henne utstyrd med bronskam
och guldringar i håret, med en
bred och tung bronskrage kring
halsen, med långa, spiralvridna
bronsband längs armarna samt
mitt på magen ett stort,
cirkelformigt bronssmycke med rik
dekoration, från vars mittpunkt utgick
ett kraftigt, upptill decimeterlångt
spröt, en fantastisk anordning, som
emellertid också kan tänkas ha
haft sin lilla praktiska nytta med
sig att hålla herrarna på behörigt
avstånd.

Dräktsmyckena skulle måhända
kunna ge oss en och annan vink
om klädedräktens utformning, men
vi behöva inte söka göra upp
rekonstruktioner på så lös grundval, ty vår kunskap om bronsålderns
dräktskick är i själva verket förbluffande exakt tack vare åtskilliga ovanligt
lyckosamma fynd, som påträffats i äldre bronsåldersgravar i Danmark och
som gjort oss förunderligt väl underrättade om en sida av den förhistoriska
människans liv, som eljest inte av rätt naturliga skäl är så lätt åtkomlig.
Dessa fynd ha tack vare särskilt gynnsamma konserveringsförhållanden
lämnat ett förråd av fullständiga dräkter från nordisk bronsålder, vartill
intet annat förhistoriskt skede i Europa kan uppvisa motstycken. De kunna
givetvis utan vidare begagnas som vittnesbörd om hur även den på svensk
mark boende delen av den nordiska befolkningen klädde sig på den tiden.

Mansdräkten utgjordes av en kofta i form av ett stort, i det närmaste
fyrkantigt tygstycke, som virades runt överkroppen och vars nedre kant
nådde något nedanför knäna; kring midjan var koftan sammanhållen av
ett tygband, som knöts framtill och slutade i ett par skickligt vävda tofsar,
eller ett läderbälte, som på ryggen var hopknutet med en benknapp. Över
axlarna bar mannen en kappa av ett fyrkantigt klädstycke med en bredd
av över 2 m. och en längd av något över 1 m. — den nådde sålunda
ungefärligen i höjd med knäna. Byxor var ännu ett okänt plagg. Till dräkten


<img><i>Hängkärl från yngre bronsålder, ett praktexemplar, funnet i Västergötland. Den
bandformiga, böljande dekoren är rent nordisk till sin utformning, men i sin upprinnelse visar
den sig vara en lyckligt genomförd sammanfogning av äldre inhemska och
mellaneuropeiska, i sista hand italiska stilelement.</i></img>


<img r><i>Försök att rekonstruera tillvägagångssättet vid
framställningen av den äldre bronsålderns fina
spiraldekor (jfr sid. 117). I den önskade
spiralens medelpunkt placeras ett metallstift, som
förbindes med det egentliga ritstiftet, punsen,
med en snodd. Denna är vid centralstiftet
fäst med en ögla, vid punsen däremot
fastbunden och omlindad, så att den förlänges
efter hand som punsen förskjutes och
samtidigt vrides, varigenom en spirallinje
kommer att tecknas i bronsen. Efter L. Ringbom.</i></img>

hörde också en tygmössa samt ett
slags skor i form av fotlappar av
tyg eller läder, som virades kring
fötterna och höllos samman av en
snodd kring underbenen.

Under varmare årstider utbyttes
den stora koftan mot ett ländkläde,
en kjol, som från midjan nådde ned
till knäna men lämnade
överkroppen bar. Denna skyddades endast
av kappan. Det enda fyndet av en
något så när hel
bronsålderspersedel från Sverige är en sådan manlig
kappa, som för en del år sedan
hittades i en mosse vid Gerumsberget
i Västergötland, och till den knöt
sig den säregenheten, att den visade
sig vara genomborrad av spjut-
eller dolkstyng på både kors och tvärs
(se bilden sid. 120).

Kvinnodräkten tedde sig helt
annorlunda. I den ingick inte den stora
kappan, utan överkroppen skyddades i stället av en ur ett stycke hopsydd
tröja med halvlånga ärmar. För övrigt hörde till utstyrseln en lång kjol,
som räckte ända ned till fötterna och som vid midjan sammanhölls med
tröjan genom ett brett tygbälte med fransar.

Sommardräkten tycks i motsats till detta tunga plagg, åtminstone i
vissa fall, ha varit betydligt luftigare. Ett förnämligt exempel härpå
föreligger från en grav vid Egtved i Jylland. I kistan hade jordats en ung,
omkring 20-årig bronsåldersdam. Vid fyndtillfället låg hon där fullt
påklädd, visserligen endast som ett skelett men med ännu bevarat utslaget
hår, över pannan klippt i lugg. Dräkten bestod av den sedvanliga korta
livtröjan, men till denna anslöt sig en i hög grad luftig kjol, som slutade
vid knäna och utgjordes enbart av tjocka, långsgående franstrådar, som
upptill och nedtill voro sammanbundna genom ett smalt tygband (bild sid. 125).

Kring fötterna bar kvinnan liksom mannen fotlappar, men däremot tycks
hon inte ha haft mössa utan gått barhuvad. I stället ägnade hon håret


<img><i>Kvinnoprydnader från äldre bronsålder, ett bältesmycke och en halskrage, ett par
praktfulla nordiska kvalitetsarbeten, som påträffats tillsammans med en mängd andra inhemska
bronser vid Stockhult, Loshults socken i Skåne.</i></img>

särskild omvårdnad, klippte det som Egtvedflickan eller också — och det var
måhända ett de gifta kvinnornas privilegium — kammade upp det baktill
i en stor knut, som hölls samman på liknande sätt som i modern tid, med
hjälp av ett hårnät, fäst genom ett par snodder över hjässan och flätat i
ett konstskickligt utfört mönster (bild sid. 126).

Bronsåldersdräkterna ge en märklig inblick i en nordisk textilteknik, som
ligger över 3,000 år tillbaka i tiden och som när den i dessa fynd träder
oss till mötes, redan är så långt utvecklad, att den ingalunda kan representera
ett begynnelsestadium utan tvärtom ger oss rätt alt där bakom räkna med
åtminstone åtskilliga generationers möda. Intet hindrar sålunda, att mycket
i detta dräktskick har stenålderstradition, exempelvis mannens kappa och
ländkläde, vilka väl båda i sista hand gå tillbaka på en redan då för länge
sedan svunnen tid, när människan gick klädd i djurhudar, anbragta på
kroppen på samma sätt som dessa plagg.

Även kvinnotröjan kan mycket väl ha samma upprinnelse. Den är
förfärdigad av ett större tygstycke, i vars mitt utskärs ett långsmalt hål, för att
tröjan skulle kunna trädas över huvudet, så att den kom att vila på
skuldrorna och täcka bröst och rygg. Inom arktiska områden tillverkas samma
plagg efter samma primitiva huvudprincip, men inte i tyg utan i skinn.

Man har också kunnat peka på vissa särdrag i snittet, som bestämt tyda
på att den nordiska bronsåldersdräkten går tillbaka på skinnkläder och inte
— som man trott — utgör en kopia eller försök till en kopia av ett grekiskt
dräktskick. Den vida kappan utan ärmar har sin upprinnelse i djurhuden.
Den ursprungliga förebilden skymtar både i tygstyckets form och däri att
utsidan understundom prydes med en långhårig flossa, vilket säkerligen
visar, att man önskat ge kappan likhet med ett ulligt skinn. En sådan tanke
vinner onekligen i styrka vid betraktande av de långsmala tygstycken,
varmed manskoftan fästes vid skuldran, och vilka utan tvivel, såsom en dansk
forskare kunnat påvisa, helt enkelt äro en kvarleva av djurhudens
fram- eller bakben.

Dräkterna ha tillverkats huvudsakligen av fårull, och denna har man
synbarligen — på en tid, då saxen ännu ej var uppfunnen — insamlat
genom att avvakta fällningstiden och då plocka av ullen, efter hand som den

<i>PLANSCH Å MOTSTÅENDE SIDA. Nordiska kvinnoprydnader från äldre bronsålder.
I den förnämare kvinnans utstyrsel ingick ofta en bronskniv vid sidan av de många
smyckena. Jfr sid. 117.</i>


<img><i>Bronsålderskvinnans smycken.</i></img>


<img r><i>Stridsyxa av brons, funnen i
Lundby i Slöinge socken i
Halland. Den stammar från äldre
bronsåldern och är tillverkad i
Norden, men i formgivningen
kunna vi skönja ett visst 
inflytande från liknande ungerska
bronsvapen.</i></img>

lossnade, ett förfaringssätt,
som ännu användes på
Island och Färöarna.
Därefter kom den långa
proceduren med rensning,
sortering, spinning, vävning,
valkning och till slut
tillskärning och sömnad.

Spinningen försiggick
med hjälp av en enkel
spinnkrok eller en primitiv
slända i form av en pinne,
försedd med en rund vikt, som
vid drejningen bragte upp
farten. När garnet var
färdigt, gick det till vävstolen.
Denna har efter allt att
döma fullt tillförlitligt kunnat
rekonstrueras som en
hängvarpstol, i vilken varpen
varit uppsatt i vertikal led och
hållits utsträckt av tyngder
i form av stora,
cirkelrunda lerklumpar med hål i
mitten eller bearbetade
stenar av passande utseende.

Tygstyckenas format
visar, att väven haft
betydande storlek och varit försedd
med rörlig bom, kring


<img><i>Bronsåldersmantel från Gerumsberget i Västergötland, det enda något så när
hela bronsåldersplagg, som den svenska jorden lämnat. Manteln har tydligen
före nedläggningen i den mosse, där den anträffades, blivit misshandlad med
stickvapen av metall, eftersom den bär en mängd dolk- eller svärdsstyng.
Enligt de resultat, undersökningar på fyndplatsen lämnat, har den nedgrävts
i mossen på ett sätt, som bestämt tyder på att det rör sig om ett offer.</i></img>


<img><i>Ett prov på den nordiska bronsålderns vävteknik, hämtat från Gerumsmanteln (se
föregående bild). Materialet är enkel, spunnen, hårblandad ulltråd, på sina ställen så hårt
snodd, att öglor uppstått på inslaget. Knutar förekomma ofta på både varp och inslag.
Vävsättet har varit »liksidig kypert med spetsindelning och gåsögon». Manteln har vävts
av naturfärgat garn i två nyanser.</i></img>


<img l><i>Handkvarn av enkel typ, bestående av en flat sten,
över vilken en löpare med handkraft drogs fram och
tillbaka. Kornen smulades sönder till mjöl mellan
de båda stenarna.</i></img>

vilken det efter hand färdiga
tyget rullades upp, för att
själva vävfältet ständigt
skulle kunna komma i ett för
väverskan så bekvämt läge
som möjligt.

Någon har sagt, att det
textila arbetet så nära
sammanfaller med hela den
mänskliga utvecklingen, att
det arkeologiskt sett kanske
mer än något annat blir en
mätare av släktets
kulturståndpunkt. Om detta är ett
riktigt omdöme, kan förvisso inte avståndet mellan bronsålder och nutid
sägas vara så svindlande långt. Mycket av det, som skedde under
nordisk bronsålder, synes i själva verket ligga oss förbluffande nära i tiden.
Det var inte några vildmän, som bebodde våra landamären för 3,000 år
sedan.

Ett milt, sällsynt gynnsamt klimat gav bonden rik årsväxt både för
betesmarker och sädesfält. För odling tillkommo under bronsåldern dels
hirsen, dels havren, men därjämte har den förskjutningen kunnat
iakttagas i förhållande till föregående skeden, att kornet träder starkt i
förgrunden, medan vetesorterna spela en betydligt mindre roll.

<img l><i>Dräktspänne från sen bronsålder. De äldre formerna voro
betydligt smäckrare och också ändamålsenligare, men mot
yngre och sen bronsålder gör sig inom hantverket en
påtaglig tendens gällande att överdriva och överlasta
formgivningen.</i></img>

Men kornavtrycken i den nordiska bronsålderns keramik samt
växtgeografiska iakttagelser
från samma tid ha
givit danska forskare
anledning till intressanta
rön av även annan art rörande
näringsförhållandena, rön, som här ej
böra förbigås, då de
givetvis kunna tillämpas
även på bondebygderna
öster om Öresund och
Kattegatt. Det gäller


<img><i>»Skrydstrupkvinnan», den senaste sensationen bland Danmarks rika bestånd av
bronsåldersdräkter; även här rör det sig om en dräkt av ordinärt snitt med tröja och fotsid
kjol; på huvudet bär kvinnan både peruk och hårnät; i håret äro för övrigt fästa invid
vardera örat en större spiralring av guld, och i bältet på midjan är benkammen bunden.
(Bilden visar skelettet liggande i sin ekkista, inbäddad i en gipskapsel, som använts för
transporten från fyndplatsen till museilaboratoriet.)</i></img

frågan, huruvida vissa ogräs kunna tänkas ha utnyttjats i hushållet. På
den punkten ha betydelsefulla upplysningar kunnat erhållas vid
undersökningen av den i det föregående nämnda märkliga ekkistgraven i Egtved
i Jylland.

Närmast ekkistan var gravhögen uppbyggd av en fuktig ängsjord, som
vid mikroskopisk undersökning visat sig innehålla en oerhörd mängd
ogräsfrön, vilka till 90% tillhöra en och samma art, »vitmållan». Då det rör
sig om ett skikt på 13 m:s diameter och upp till 1,35 m:s mäktighet, måste
ängsjorden vara hämtad från en plats i närheten, där det fanns ett stort
fält med just detta ogräs.

Ett sådant vidsträckt bestånd av ett renodlat ogräs tyder på att vitmållan
på platsen ägnats en viss omsorg, den bör i någon form ha varit föremål
för odling, och härmed kunna jämföras de många upplysningar från nyare
tid, som visa, att samma växt brukats i hushållet för olika ändamål,
bladen som kål eller spenat, fröna som tillsats vid brödbakningen. De
sistnämnda innehålla åtskilligt fett och äggviteämnen. Detsamma gäller om
pilörtsläktets många arter, av vilkas frön avtryck i bronsålderns lergods
konstaterats i mycket hög procent. Säkert är i varje fall, att de ännu på
1700-talet användes i Sverige och Finland som foderplantor, och frukterna
ha annorstädes under nyare tid brukats vid gröttillagning och för
brännvinsbränning.

De för sädesodlingen avsedda åkerlapparna uppluckrades med hjälp av
årdret, ett redskap, som lämpade sig utmärkt för den lätta jord man
brukade. Huruvida det var känt redan under stenåldern (se ovan sid. 55),
är omöjligt att med säkerhet bedöma, men på bronsålderns hällristningar
möta vi ej sällan plöjaren med sitt årder, förspänt med ett par oxar eller
ett par hästar (pl. vid sid. 130).

Om andra från samma tid härstammande lantbruksredskap veta vi ej
så mycket, men om några ge dock fynden vissa upplysningar. Vid
höstarbetet använde man kraftiga flintknivar, insatta vinkelrätt i ett träskaft,
eller också krumböjda bronsskäror, som skilde sig från de moderna
handskarorna endast däri att de voro mindre till formatet. Den färdigtorkade

<i>PLANSCH Å MOTSTÅENDE SIDA. Bronsålderns kvinnodräkt bestod av tröja och kjol.
Kjolen var ett kraftigt, långt tygstycke, som sveptes kring kroppen och hölls samman
genom ett midjeband. Tröjan hade halvkorta ärmar och träddes vid påklädnaden över
huvudet. Efter H. Kühn.</i>


<img><i>Bronsålderskvinna. Akvarell av H. Charpentier.</i></img>


<img><i>Tröja till bronsålderns kvinnodräkt enligt de danska fyndens märkliga vittnesbörd. Tack
vare dessa veta vi betydligt mer om bronsåldersmänniskornas sätt att kläda sig än om
den senare förhistoriska tidens.</i></img>

<img><i>Bronsålderskjol från ett gravfynd vid Egtved i Danmark. Detta onekligen något
luftiga plagg torde ha varit en för bronsålderns milda nordiska klimat väl avpassad
sommarkjol. Den räcker till knäna och består av en mängd vertikala, tättställda
trådar, som upptill och nedtill sammanhållas i bandflätning.</i></img>


<img l><i>Någon vävstol från bronsåldern finnes ej
bevarad, men med utgångspunkt från
dräkternas vittnesbörd om teknik och vävsätt
synes man numera med full visshet kunna
fastställa, att den tett sig i stort sett som
rekonstruktionen ovan. Den bör i
huvudsak ha överensstämt med den till sen tid
bevarade hängvarpstolen, som bar väven
placerad i vertikal led. Efter J. Lechler,
»5000 Jahre».</i></img>

säden maldes i handkvarnar av
olika form. Dessa kunde te sig som en
flat stenplatta med en löpare, mellan
vilka kornen krossades till mjöl (sid.
122), eller också användes ett
stenblock med långsmal, trågformig
urgröpning som underliggare, i vilket
den efter håligheten anpassade
handstenen fördes fram och tillbaka.

En intressant inblick i en viktig
sysselsättning i bronsålderns hushåll
ge fynden från boplatslämningarna.
Dessa utgöras nämligen till
huvudsaklig del av flintskrapor. Sådant
det här utformats, har detta redskap
i främsta rummet använts vid skinn-
beredning och antyder därmed en för
Norden säkerligen ypperlig
inkomstkälla, handeln med hudar och skinn.
Dessa och alla de andra
grovsysslorna hemma hos bronsålderns
rikeman voro säkerligen slavgöra, av
män likaväl som kvinnor.

<img r><i>Hårnät från bronsåldern; skiss, återgivande
nätets användning (jfr bilden å nästa sida).
Efter G. Schwantes.</i></img>

Så tedde sig livet hemma på bronsålderns herremansgård. Det fick helt
sin stämpel av ett blomstrande materiellt uppsving som aldrig tillförne, och
i god samklang härmed formade sig också tidens gravskick. De sten- och
jordmassor, som man tidigare byggde upp över den fruktade döde, växa
nu ut till ofta väldiga monument, som synas främst sträva efter att


<img><i>Hårnät från bronsåldern, påträffat i en dansk grav. Håret samlades upp bakåt i nacken;
så spändes nätet som en påse kring hårknuten och hölls i sitt läge av tvenne snodder,
som vilade mot pannan (jfr rekonstruktionen å vidstående sida).</i></img>


<img><i>Gravhög från bronsåldern vid Brösarp i östra Skåne. Vid basen av högen kan skönjas
en fotkedja av klumpstenar. Högen döljer en inre rösekärna, vilken i sin tur skyddar
den egentliga graven, en kista av stenhällar eller en urholkad ekstock.</i></img>

markera den hänsovnes makt och myndighet, och gravarnas rika utstyrsel
ger mera intryck av att vilja skänka högtidsstämning och glans åt
begravningsceremonien och åt den avlidnes sista färd än att tillfredsställa dennes
pockande krav.

<h2>DÖDSTRO OCH KULT.</h2>

Ute i det nutida landskapet möta vi bronsåldern främst i de (vanligen
till fritt liggande höjdsträckningar knutna) stora jordhögarna ute på
slätterna samt i de mäktiga rösena av sten och jord i kustbältena uppe i
Mellansverige. Sätta vi spaden i jorden och söka oss in i en sådan hög, träda
väsentliga moment i gravläggningen oss till mötes.

Den döde lades i full rustning, mannen med alla sina vapen, kvinnan
med ett överflöd av smycken, i en kista av stenhällar eller av trä; i
senare fallet bestod kistan av en urholkad ekstock, kluven på längden, så
att ena halvan fick tjäna som gravgömma, den andra som lock. Kistan
ställdes på en stenbädd och kringgärdades av en skoning av klumpstenar,
varefter anläggandet av själva högen vidtog. Härvid följde man olika


<img><i>Gravhög frän bronsåldern, vid Hög, väster om Kävlinge i Skåne. Bronsålderns storhögar
äro i allmänhet inte uppförda över endast en person, utan en ursprungligen anlagd hög
har vuxit i höjden genom upprepade gravläggningar från senare delen av epoken (från
likbränningstid).</i></img>

principer inom skilda områden, och det är de olika förfaringssätten härvid,
som förklara, att de för klädedräktens bevarande betydelsefulla
konserveringsförhållandena artat sig på olika sätt i exempelvis Jylland och i Sverige.

I Jylland täcktes ekstocken med ett tjockt lager fuktig tång, och över
detta packades ett mäktigt lerskikt. Därigenom kom gravgömman att
inneslutas i ett för lufttillförsel utifrån absolut slutet rum, i vilket tångens
fuktighet blev konstant för alla tider framåt och höll ekkistan fri från
förruttnelse; denna i sin tur göt sin garvsyra ut över den dödes kläder och
gav dessa en mångtusenårig motståndskraft.

Öster om Öresund följde man — tyvärr — andra regler. Vanligen
höljdes gravgömman av ett lågt röse av klumpstenar, och över detta vältrades så
den jordmassa, vars karakteristiska kontur vi så väl känna igen främst från
den skånska slätten och i något mindre utsträckning även från den
mellansvenska bygden. Här liksom inom den skånska kustzonen begagnade man
sig emellertid vanligen inte av jord utan helt och hållet av sten för
gravhögens byggnad. — Tillvägagångssättet medförde inte någon skyddande
förklädnad för den inre gravgömman. Den ständiga växlingen mellan fukt och

torka, köld och värme, endast ökade förruttnelseprocessen. Av träkistan
finns i dessa gravar inte mycket mer i behåll än en svag skiftning i det
grus, i vilket den inbäddats; i vissa fall kan dess form skönjas genom den
stenskoning, som ursprungligen placerats kring ekstocken som ett stöd för
denna.

Stenkistan byggdes under äldre bronsålder på samma sätt som under sen
stenålder, endast med den skillnaden att den utan undantag uppfördes som
enmansgrav — ättegriften är numera för alltid försvunnen.

Det vore lockande att låta fantasien söka frammana bilden av den
ceremoni, som föregick och försiggick under själva gravläggningen, och
alldeles utan reellt underlag för en sådan teckning äro vi inte. Denna finns
nämligen återgiven i bronsålderns egen tolkning på en serie ristade
gravhällar från Kivik, strax norr om Simrishamn i Skåne.

Intet minnesmärke från vårt lands forntid har väl i samma mån som
gravkistan i Kivik lockat lekt och lärd till både djupsinniga vetenskapliga
utläggningar och vilda krumsprång i fantasiens blå värld. Men trots det
myckna skrivandet och talandet måste vi alltjämt stå frågande inför
hällarnas sällsamma bildskrift. Vi veta, att där bakom dölja sig föreställningar
om liv och död, som voro var mans egendom för omkring 3,000 år sedan,
men forskningen av i dag har ännu en lång väg att vandra, innan den kan
slutgiltigt tolka de känslor och stämningar, som ligga till grund för dessa
serier av figurer och tecken. Det är endast små fragment av Kiviksgravens
gåta, som vi tro oss kunna lösa med tämligen stor visshet.

Kiviksgraven är Sveriges till utsträckningen största gravminnesmärke
och utgöres av ett (nyligen restaurerat) röse av 75 m:s diameter. I dettas
centrum återfinnes själva graven, en av flata hällar uppbyggd stenkista,
som varit täckt av trenne takhällar och i vilken den döde nedlagts med
sina ägodelar. Då den redan på mitten av 1700-talet blev föremål för
systematisk skövling, spolierades stora delar av monumentet, men lyckligtvis
räddades undan förstörelsen flertalet av gravhällarna, vilka numera
framstå som religionshistoriska dokument av oskattbart värde.

<i>PLANSCH Å MOTSTÅENDE SIDA. För studiet av den nordiska bronsåldern utgöra de
märkliga hällristningarna en enastående innehållsrik skattkammare. Å vidstående plansch
återges ett fragment av en ristning från Bohuslän, som ger oss bilden av en plöjare i
full verksamhet. Det kan inte råda någon tvekan om vad scenen föreställer, främst ett
spann oxar, så ett årder med dragstång och styre, vars nedre parti bildade det egentliga
plöjande redskapet; vid styret går plöjaren.</i>


<img><i>Den äldsta kända bilden av en svensk plog. Hällristning.</i></img>


<img><i>Stenröse från bronsåldern, det s. k. Bredarör vid Kivik. Sådant röset i våra dagar
tecknar sig för oss, ger det visserligen ej en exakt bild från bronsåldern, då det säkerligen en
gång varit åtskilligt högre, men den väldiga omkretsen av 75 m:s diameter ger dock
ett mäktigt intryck av de tider, som en gång format det. Graven har länge legat i ruiner
men restaurerades under början av 1930-talet.</i></img>

Kompletterade med de iakttagelser, som kunna hämtas från fynd
annorstädesifrån, ge oss Kiviksgravens bildristade hällar en om också dunkel
inblick i bronsålderns religion och kult, framför allt sådan denna söker sig
uttryck vid gravläggningsceremonierna.

Solens, solljusets och dagsljusets betydelse för människans
existensmöjligheter var en realitet, som redan på ett tidigt utvecklingsstadium
tvingade fram tankar om solen såsom livets och livskraftens urkälla. Den
var den makt, som skänkte sädesfälten näring och boskapshjordarna yppiga
betesfält, den makt, som helt och egenmäktigt reglerade bondesamfundet.
Till den riktade sig människans förhoppningar, och till den riktade hon
också sina böner och besvärjelser, när motgången mötte och hård tid var
inne. Så blir soldyrkan till en religiös kult, och i denna form möta vi den
bland bronsålderns nordbor, men här redan på ett rätt framskridet stadium.
Man har redan kommit därhän, att man börjat reflektera över solens


<img><i>Stenkistan i Bredarör (jfr föreg. bild), den norra långsidan, med rikt ristade hällar.
Främst tvenne stenar med kultscener, därpå en sten med solsymboler; den bortersta
stenen är oornerad. Den främre gravhällens bilder återge ett offer, som utföres av
mittpartiets åtta kultpräster kring det som centrum placerade offertråget. Offret beledsagas
av musik (översta raden).</i></img>

vandring från den ena horisonten till den andra och även gett en bestämd
tolkning av detta fenomen.

Solen betraktades som en väldig, guldglänsande, värmestrålande skiva,
vilken genom sky och moln under dagen, placerad på en vagn, drogs fram
av ett hästspann och nattetid i mörkret fördes tillbaka till sin utgångspunkt
i öster över vattnen på en båt. Detta berätta fornfynden själva.

Vid Tågaborg i Hälsingborg anträffades för en del år sedan en stor
bronsåldersskatt, i vilken bl. a. ingingo ett par hästbilder av brons, som
voro fästa vid en stor, cirkelrund bronsskiva med rik ornering. Bronsskivan
blev aldrig tillvaratagen, men tack vare ett danskt fynd, från Trundholm
på Själland, ha vi möjlighet att rekonstruera de förlorade partierna.

Fyndet från Trundholm består av en sexhjulig vagn av brons, som över
de första hjulparen bär en häst och över det sista en solskivans bild; solen
är avbildad som en cirkelformig, 1/4 m. bred dubbelskiva av brons, rikt


<i><img>Stenkistan i Bredarör vid Kivik (jfr vidstående bild), den södra långsidans stenar, med
inristade symboliska tecken, längst bort solbilder, så hästar och närmast åskådaren
framställningar av skepp med besättning.</i></img>

smyckad med spiraler och cirkelornament samt på ena sidan guldbelagd.
På skivans kant mot hästen sitter en liten hank, som motsvaras av en
liknande strax under hästens huvud. Mellan dessa har funnits en snodd av
något slag, som avsett att markera, hur hästen drar solen över rymden i
det blå.

En cirkelformig skivas rörelse kan bäst illustreras med hjulet och dess
rörelse; därav kom det sig, att solen tecknades som ett hjul och i denna
form möter på ett par av hällarna i Kiviksgraven. På andra står hästen,
i par eller ensam, och på en tredje har med grova drag inmejslats ett
skepp. Solens dragare och bärare ha här blivit solens attribut och tecknas
i denna sin egenskap som ersättare, som symbol för solen själv.

Utom dessa stenar med enbart symboliska tecken innehåller Kivikskistan
tvenne hällar med ristningar av helt annan karaktär. De återge verkliga
scener i ett bestämt skeende, och dessa äro därtill sinsemellan samspelande
i så måtto, att den ena stenens skildring bildar ett första stadium i en

handling, vars fortsättning återges på den andra. Det framgår bäst därav
att vissa figurer och deras antal kunna identifieras från sten till sten;
skillnaden mellan dem är endast, att i ena fallet befinna sig de agerande i rörelse,
i procession, i det andra fallet i stillastående, sysselsatta med en bestämd
handling — vi kunna tillägga en kulthandling, som står i direkt samband
med den förestående gravsättningen.

Stenen med processionen visar överst en förtrupp på fyra man, och så
följer en tvåhjulig vagn med körsven och tvenne hästar som dragare. Det är
inte något fordon för vardagligt bruk utan solspannet, som hade sin givna
plats främst i tåget för att med sin strålglans förgöra alla de onda makter,
som drevo sitt spel kring den heliga handling, man var på väg att förrätta.
Då ristaren stod främmande för perspektivteckningens svåra konst, måste
han återge vagnen genom att placera det ena hjulet över det andra, och
så kom det sig, att den översta cirkeln med sitt kors i hans fantasi blev på
en gång en bild av det ena vagnshjulet och solsymbolen.

Nederst på samma sten har framställts en annan huvudgrupp i
processionen, åtta egendomligt tecknade figurer, som ledas av en manlig gestalt
med svärd vid sidan och uppsträckta händer. Det är prästerskapet,
offerprästerna, iförda fotsida kåpor och med hättor formade som krokiga
fågelnäbbar.

Sedan processionen anlänt till festplatsen, vidtog den kulthandling, som
var gravsättningens centrala moment. En inblick i ceremonien få vi av
den andra bildstenen i Kiviksgraven, även om det endast är enstaka
fragment av den, som vi kunna tolka.

I mittfältet återfinnas de åtta prästerna, här grupperade tre på ena
sidan och fem på den andra kring ett stort tråg, en offerkittel, i vilken
blodet från de vid offret slaktade djuren uppsamlades. Såsom deltagande
i processionen äro dessa djur återgivna i mittfältet å den första stenen.

Slaktoffret var höjdpunkten i ceremonien. Det utfördes av offerprästerna,
medan hornblåsare, trumslagare och andra bildade ring och med gäll musik
och sång skrämde bort alla de livsfientliga andar och väsen, som hålla till
kring dödens boningar. Detta är, vad stenens översta och nedersta fält vilja
berätta, men varje stavelse i detta bildspråk förmå vi inte tolka. Inga

<i>PLANSCH Å MOTSTÅENDE SIDA. Trundholmsvagnen, ett av den nordiska bronsålderns
märkligaste fynd, som ger en tillförlitlig och intressant inblick i tidens religion och kult.
Med papperstunt guldbleck är den stora cirkelskivan, solskivan, beklädd för att
ytterligare framhäva den livgivande, fruktbringande solens kraft.</i>


<img><i>Trundholmsvagnen, från omkring 1100 f. Kr.</i></img>


<img r><i>Ena sidohällen i Bredarörs stenkista. Ristningen
återger en begravningsprocession med (uppe i högra 
hörnet) en solvagn, dragen av ett hästspann, och nederst
en trupp i fågelhamn utklädda präster, som ledas av
en mansperson med upplyfta händer.</i></img>

svårigheter yppa sig att
känna igen lurblåsarna
med sina stora,
krumböjda lurar uppe till
höger, och att det
besynnerliga instrument, som
de båda männen i
cirkeln till vänster traktera,
varit en slags gong-gong
eller dubbeltrumma, får
nog också betraktas som
mycket sannolikt, medan
däremot gåtan kring den
nedersta radens båda
grupper om fyra män
vardera kring en
mystisk cirkelfigur hittills
trotsat alla
förklaringsförsök. Vi måste därför
förbigå dem även här.

Kiviksgravens bilder
blotta ett på en gång
rikt utbildat och
samtidigt primitivt religiöst
samfund, som förde sin
kamp om livets höga värden med mycken trolldom och magi. Vi kunna
måhända tränga problemet ännu ett steg närmare in på livet tack vare en
annan märklig fornminnesgrupp, som den nordiska bronsålderns kult skänkt
eftervärlden, <i>hällristningarna.</i>

Bronsålderns hällristningar skilja sig helt från dem, vi stiftat
bekantskap med i det föregående uppe i stenålderns norrländska ödemarker. I
det senare fallet rörde det sig om en stor naturalistisk konst, som arbetade
i stort format och med det okomplicerade syftet att skänka fångstmannen
jaktlyckans materiella fördelar. Bronsålderns ristare hörde hemma i ett
långt framskridet bondesamfund med helt andra behov och helt andra
krav. För honom var målet att försäkra sig om god årsväxt, om regn och
solsken, om solens livgivande kraftverkningar. Han ställde sin konst i den


<img l><i>Bronsyxor från Skogstorp i Södermanland. De äro
förfärdigade under bronsålderns mitt; bladen äro ej
massiva utan bestå av en ganska tunn metallskorpa, som
gjutits över en lerkärna. Redan härav framgår, att 
sådana yxor ej kunnat göra tjänst i stridens hetta. De
ha i stället varit kultsymboler. — Det hela exemplarets
eggbredd mäter 27 cm.</i></img>

officiella kultens tjänst,
och därav präglades
också hans linjeföring. Han
hade inte behov av att
exakt återge naturen utan
tecknade sina figurer i
litet format och i en
stilisering, som avsåg att med
enklast tänkbara medel
ge innehåll åt hans
bildskrift.

Inom de stora
hällristningsområdena, som vi i
Sverige återfinna främst
i Bohuslän med flertalet
koncentrerade till Tanums
socken och kringliggande
nejder, i
Enköpingstrakten i Uppland, kring Norrköping i Östergötland samt på berghällarna strax
utanför Simrishamn i Skåne, äro bilderna på en och samma yta tecknade
i ett brokigt virrvarr och utan minsta försök till samspel. Det kan vara
stridsscener sida vid sida med en fredlig plöjare, som styr sitt med oxspann
förspända årder, eller enskilda symboler såsom det fyrekriga hjulet,
fotsulor, yxor, placerade utan inbördes sammanhang med lurblåsare,
akrobatdanser, parningsscener, bemannade skepp o. s. v.

Berghällarnas bilder te sig vid första anblicken på samma sätt som de
vårdslöst nedkastade teckningarna i en modern konstnärs skissbok, gjorda
på lek, medan fantasien spelar, men denna jämförelse haltar betänkligt. Det
var inte samma heliga eld, som besjälade skissbokens ägare och bronsålderns
ristare. Vad är det egentligen den sistnämnde tecknar? Från Bohuslän till
Östergötland och från Östergötland till Skåne håller han sig till en bestämd,
strängt sluten motivkrets, som i allt väsentligt pekar tillbaka på en religiös
innebörd.

De symboliska tecknen visa vägen till tolkningen. Överallt möta vi
solens fyrekriga hjul, antingen ensamt eller bundet vid sin dragare, hästen,
men ännu vanligare uppträder skeppet, det fortskaffningsmedel, solen


<img><i>Fragment av hällristningar från olika platser i Bohuslän och Östergötland, vilka ge en
god föreställning om motivens mångskiftande karaktär. Överst: Kultskepp, av vilka det
ena drages av ett par hästar. Nederst till höger: Manliga figurer kring ett solhjul. Till
vänster: En svinhjord. (Se vidare bilder å sid. 139—144.)</i></img>

tänktes använda, när den efter dagens färd över skyn nattetid återvänder till sin
utgångspunkt vid horisonten i öster. Hit hör också yxbäraren, mannen, som
med framsträckta händer bär en stor kultyxa och därigenom ger en
förkänsla av ett traditionsmättat samband med en långt yngre föreställning,
den sena järnålderns Torsgestalt med sin hammare, som ger på en gång
död och förnyelse.

Slå vi in på den vägen, skola vi finna, att även andra scener få sin
naturligaste förklaring som utslag av bronsåldersmänniskornas magiska
föreställningskrets. Plöjaren ristas inte på klipphällen mitt ibland solskepp och
yxbärare för att återge en alldaglig scen från livet hemma på gården utan
för att spegla en magisk rit, en rituell plogdragning, som hade samma mål
som alla de andra kulthandlingarna, att träda i förbindelse med och påverka
de gudomliga makterna att skänka god återväxt.

Man har, säkerligen med rätta, satt de nordiska hällristningarnas
scenerier i samband med folkliga fester och vår egen tids karnevalsupptåg, i vilka

ingå urgamla fruktbarhetsriter; men också från Egypten och Babylonien
ha framdragits paralleller till dessa bildserier, vilka i samma mån synas ge
oss en möjlighet att skönja åtminstone utanverken av den nordiska
bronsålderns religiösa föreställningsvärld.

Detta mångskiftande, från olika håll och från skilda tider hämtade stoff
har det gemensamt, att det ständigt kretsar kring äringsfrämjande riter, i
vilka hela den »utrustning» ingår, som vi återfinna på bronsålderns
syd- och mellansvenska bergytor, med solsymboler, kultskepp, rituell plöjning
o. s. v.

I Babylonien och Egypten fördes fruktbarhetsgudarnas båtar i högtidlig
procession antingen burna över mängdens huvuden på prästerskapets axlar
eller dragna på medar eller hjul, och på så sätt ville man genom kultskeppet
»avbilda den verklige guden i den farkost, som man tänkte sig att han
använde, där han färdades fram över de himmelska och de underjordiska
farvattnen. Också äro de gudar, som i Egypten allmännast uppträda i båtar,
antingen fullt utpräglade solgudar eller sådana, hos vilka den ursprungliga
karaktären av solgud mer eller mindre tydligt lyser igenom».

I ännu intimare förbindelse med bronsålderns bildspråk och urgamla
hedniska bruk står måhända en uppgift från Sydtyskland från långt senare
tid, vilken berättar, att år 1530 ett regelrätt förbud utfärdades mot att under
adventstiden kläda ut sig och »draga omkring med plog och skepp».
Påbudet avsåg uppenbarligen att stävja ett den kristne ovärdigt ofog att med
dylika medel söka mana fram de alstringsbara krafterna i naturen.

Ännu en skildring, som vittnar om i karnevalsupptågets form
kvarlevande hedendom i en rent kristen miljö, kan förtjäna omtalas, då vi
bakom den delvis tragikomiska, delvis uppsluppna ytan kunna skönja
uråldrig magi, som skulle kunna gå väl i stil med den nordiska bronsålderns.
Denna sällsamma berättelse är nedskriven under början av 1100-talet av
en belgisk munk och handlar om kringförandet av en skeppsvagn, ett
kultskepp.

<i>PLANSCH Å MOTSTÅENDE SIDA. Bronsålderns hällristningar äro inhuggna i berget
med stenmejsel och stenhammare eller träklubba. Bilderna gruppera sig vanligen i ett
brokigt virrvarr på plant liggande klippytor. Säkerligen ha de ej tecknats i berättande syfte.
Några enstaka personer kunna samspela, men i övrigt är kompositionen endast i
undantagsfall enhetlig. Den ger vid första ögonkastet intryck av tillfälligheters spel, blott och
bart lek med linjer, men det var den ej för bronsålderns ristare. Han stod i intim kontakt
med tidens prästerskap.</i>


<img><i>Hällristare i arbete. Akvarell av H. Charpentier.</i></img>


<img><i>Ett typiskt prov på en hältristningsyta från bronsåldern (Tanums socken i Bohuslän).
Bland myllret av bilder kunna skönjas tvenne lurblåsare (till vänster), yxbärare,
bågskyttar, bemannade skepp, hjortar, en jaktscen, samt överst till höger trenne figurer i en
ställning, som osökt leder tanken över till moderna naturfolks kultdanser.</i></img>

»Mer än andra daglönare äro linne- och yllevävarna illa anskrivna för
självsvåld och övermod. För att kväsa dem och hämnas lidna oförrätter
uttänkte en fattig bonde från Inda en djävulsk plan. Sedan han försäkrat
sig om medhåll av domarna och om bistånd av lättsinnigt folk, som gläder
sig åt gyckel och nya påhitt, byggde han i närmaste skog ett skepp och
satte hjul under det, så att det kunde gå på land. Han utverkade även av
myndigheterna, att vävarna måste kasta rep över axlarna och draga skeppet
från Inda till Aachen. Där mottogs det av en väldig procession av båda
könen . . . Medan vävarna klagade, uppstämde musikanter av allehanda slag
skamliga och den kristna religionen ovärdiga sånger vid denna förbannade
boning för — skall jag säga Bacchus eller Venus, Neptunus eller Mars?
nej, rättast: för alla onda andar.» — Den skrivande munken är djupt
bedrövad över vad han sett; med av indignation darrande penna fortsätter han:

»Skall jag tala eller tiga? O, att lögnens ande droppade från mina
läppar! När dagens ljus höll på att fly och månen ren gick upp, hände det sig,
att skaror av gifta kvinnor, som hört sorlet av all denna fåfänglighet,
avkastade sin kvinnliga blygsamhet och med utslaget hår bröto in i och
sällade sig till ringdanserna kring skeppet. Man fick där se omkring tusen

själar av båda könen ända till midnatt utföra en vidunderlig och olycksalig
sjömanssång. Och när den fördömliga dansen slutade, upphävdes ett
oerhört skrän av skrovliga röster, och båda könen ilade hit och dit till
dryckeslag. Vad då förehades, det må de berätta, som det lyste att se det och
deltaga däri; vi, som endast fått dyrt umgälla, böra tiga och gråta. — Denna
skändliga kult firades på ovannämnda sätt i mer än tolv dagar ...»

I en skildring som denna finns åtskilligt, som bringar den nordiska
bronsålderns hällristningar i åtanke. Bland dessa möta vi ständigt
framställningar och bildserier, som synas spegla samma mustiga festens yra vid
det förmodade mötet med naturens livsfrämjande krafter.

Bläddra vi vidare i den märkliga religionshistoriska bilderbok, som
hällristningarna utgöra, skola vi påträffa rituella upptåg av sällsammaste slag,
med dans till lurblåsares musik, akrobatuppträden kring solskeppet, rituella
strider till häst o. s. v. i lång följd. Till dem alla kunna påvisas
motsvarigheter inom samtida religioner runt om i världen, i Orienten,
Medelhavsländerna och Mellaneuropa, men också i senare tiders folkliga festbruk både
hemma hos oss och nere på den europeiska kontinenten.

Ändamålet var eller har ursprungligen varit ett och detsamma, att mana
fram de alstringsbara krafterna, i jorden likaväl som hos djuren och
människan. Den centrala platsen i denna åkallan och i dessa rituella fester
intog solen som den stora, livgivande makten, fruktbarhetens källa.

I full konsekvens med detta betraktelsesätt bindes soldyrkan även
samman med de föreställningar om döden, som bronsålderns människor
fått i arv från det förgångna. Hur skola vi eljest förklara, att den
livgivande solens symboler överföras till väggarna i dödens boningar, som
i Kiviksgraven? Endast solen kunde rädda den avlidne till ett liv i
döden.

Därmed var vägen banad för den revolutionerande förändring av
gravskicket, som börjar tränga fram under den äldre bronsålderns sista tid,
omkring år 1000 f. Kr. födelse, för att så småningom bli allenahärskande
i Norden under flera århundraden framåt. Det var likbränningen. Seden
kom in utifrån, från mellaneuropeiska civilisationer med i stort sett samma

<i>PLANSCH Å MOTSTÅENDE SIDA. Ett ofta återkommande motiv på de bohuslänska
hällristningarna är akrobatuppträdandet; vi se en sådan scen å vidstående bild, där en
manlig figur gör en volt i luften över ett solskepp; akten beledsagas av musik, utförd
av hornblåsare, som stå i akter och för.</i>


<img><i>Kultscener å hällristning från bronsåldern.</i></img>


<img r><i>Ett parti av en hällristning från Bohuslän,
som man velat tolka som en jaktscen.
Jaktdjuret, en hjort, återfinnes i centrum och
strax därovan jägaren, som inringat sitt
byte med hjälp av ett koppel hundar.</i></img>

inställning till dödens och livets
problem som vår egen
bronsålderskulturs, och innebar, att den döda
kroppen brändes, varefter de av hettan
söndersprängda benbitarna samlades
och gravsattes.

Tillvägagångssättet tycks
innebära ett fullständigt brott inte bara
med äldre sedvänjor utan i lika hög
grad med de trosföreställningar, som
formade det gängse gravskicket. Men
så är nog inte fallet. Likbränningen
bildar trots allt endast ett konsekvent
fullföljande av tankebanor, som utstakats redan under stenålder och
vidarebefordrats under bronsålderns tidigare skeden. Solen och elden voro ett.
Liket brändes inte för att definitivt förintas utan för att genom

<img><i>Hällristarens framställning ovan torde, om den gjorda tolkningen är riktig, ha avsett att
återge en jaktscen liknande den, en nutida tecknare här sökt skildra. Efter J. Lechler,
»5000 Jahre».</i></img>


<img l><i>Plöjare, som i sin hand håller ett ungträd,
en i äringskulten ofta förekommande symbol.</i></img>

elden-solens livgivande makt vigas till ett
liv i döden.

Att likbränningen skulle syfta till
en tillintetgörelse av den döde
motbevisas direkt av fyndens utsago. Om
man verkligen ville och trodde sig
kunna förgöra den avlidne genom eld,
då vore det ju meningslöst att efter
bränningen ägna honom någon
större hänsyn, men det visar sig tvärtom,
att de efterlevande hyste samma vördnad och pietet inför den lilla
benhögen från likbålet som tidigare inför den döda kroppen.

Det märkligaste exemplet på hur lätt likbränningen kunde smyga sig
in i det hävdvunna gravskicket ger väl den s. k. »Kung Björns hög» vid
Håga i Uppland, strax söder om Uppsala, en väldig hövdingegrav av
imponerande mått. Den mäter en höjd av 9 m. och har en diameter av i det
närmaste 50 m. Jordmassorna täckte ett mäktigt röse i högens centrum,
och när man grävde sig ned i detta, påträffades resterna av en 2,5 m. lång
kista i form av en på längden kluven, urholkad ekstock. I denna
gravgömma anträffade man emellertid inte, såsom man skulle ha väntat sig,
skelettet av en efter gängse äldre bronsålders sedvänja jordad individ utan
endast en mindre samling brända ben. Men inte nog härmed. Tillsammans
med bensamlingen hade nedlagts i kistan ett slösande rikt gravgods,
innehållande bl. a. ett bronssvärd med guldbelagda fästekanter, ett stort,
guldbelagt spänne, en guldbelagd rakkniv och åtskilligt annat, som egentligen
skulle höra samman med den dödes klädedräkt.

<img l><i>Bilderna å denna sida visa hällristningsfragment. Ovan:
mansfigur, bärande en kultyxa (jfr bild å sid. 136).</i></img>

Det kan anföras flera exempel på samma sak, hur likbränningen
upptogs i
begravningsritualen utan att för övrigt
rubba denna det minsta,
och detta var givetvis
tänkbart endast under
förutsättning att de
brända benen uppfattades
som exakt detsamma som
tidigare den döda
kroppen. Varför skulle man


<img><i>Hällristning från Ekensberg, Östra Eneby socken i Östergötland. I förgrunden en man,
som höjer i luften en solsköld, till vänster ett skepp med en solbild och därbakom
ytterligare en del solbåtar samt en procession.</i></img>


<img><i>Hällristning från Tegnaby i Tanums socken, Bohuslän. En av de få ristningsytor, som
återge en större komposition, i vilken ett flertal människor och djur samspela. Det rör
sig om en stridslek till häst och fots, med spjut- och sköldbärande krigare. Jfr
nedanstående bild.</i></img>

<img><i>Hällristningsscenen ovan har här översatts i modernt bildspråk, ynglingar i kamp. Efter
J. Lechler, »5000 Jahre».</i></img>


<img><i>En säregen följd av bilder från en hällristningsyta vid Finntorp, Tanums socken i
Bohuslän. Förutom de ständigt återkommande bemannade solbåtarna uppträda här
manspersoner i »full rustning», med yxor, spjut, svärd och sköldar. Ristaren måste ha fäst
särskilt avseende vid dessa vapen, eftersom de så gott som genomgående tecknats i
överdrivna proportioner. Bilderna erinra oss om vår egen tids karnevalsupptåg, med sina
jättemasker, sina långbenta krigare o. s. v. Bakom det moderna karnevalsupptåget
ligger säkerligen också en uråldrig tradition, vilken liksom bronsålderns hällristningar
har sin upprinnelse i äringsriter.</i></img>

annars lägga dem i en kista av manslängd, och vad skulle det eljest finnas
för samband mellan benbitarna och de vapen och smycken, man lade där
bredvid?

Men så skulle det inte alltid förbli. Nya seder fordra nya lagar.
Banden med det förgångna brusto, och i samma mån förändrade gravskicket
karaktär. De brända benen lades i en träask eller ännu vanligare i en
lerurna, som grävdes ned under flat mark eller placerades i jordmanteln till
den äldre bronsålderns gravhögar. Gravgåvorna blevo allt färre, men man
sökte ändå i viss mån hålla kontakt med gammal tradition genom
symboliska handlingar. I urnan eller trälådan fick inte det verkliga svärdet
plats, och då gjorde man i stället en miniatyr av vapnet och lade denna
överst på benhögen.


Så försvinner så småningom det arkeologiska materialet ur gravarna,
men i stället växer fram en helt ny och mäktig fyndgrupp, de stora slutna
fynden från mark och mosse. Här finnes en inre förbindelse av något slag,
och någon annan förklaring står knappast till buds, än att det offer i form
av gravgods, som man tidigare gav den döde med sig i graven, det lägger
man numera ned på andra platser, på sådana ställen, där man trodde,
att de döda höllo till, ute i dimhöljda mossmarker och andra
otillgängliga trakter. Likbränningen hade så småningom fört med sig en
omsvängning i uppfattningen av livet i döden. Graven var inte längre den
avlidnes boning.

De stora slutna fynden från mark och mosse återfinnas inte bara i den
skånska jorden utan även på mellansvensk botten och ge därmed en inblick
i hur den nordiska bronsålderns metallindustri under sitt yngre skede
kunnat betydligt utvidga sina domäner, vilka numera, med i stort sett
likformig prägel, omfattade så gott som hela det nordiska området, från
det norska kustbältet över Värmland och Uppland i norr till
Nordtyskland i söder.

Man har karakteriserat den nordiska bronsåldern som en »koloss på
lerfotter». Det är i tillspetsad form ett säkerligen alldeles riktigt omdöme.
Det var en tid av sorglöst överdåd, då omätliga rikedomar i form av guld
och bronstackor samlades till Norden i en till synes aldrig sinande ström.
Den yngre bronsålderns fynd från mark och mosse bära syn för sägen.
Metallindustrien får sin prägel av en slösande, barbarisk smak, som
utlöser en våldsam barock, och självmedvetenheten tog ohejdat ut sin rätt,
när alla dessa skatter lades i jorden till de dödas båtnad, utan tanke
på vad som komma skulle. Man var blind för de faror, som lurade där
bakom.

<i>PLANSCH Å MOTSTÅENDE SIDA. Den sena bronsålderns gravurnor fingo
understundom formen av ett hus, en hydda. Det bästa exemplet härpå i Norden stammar från en
gravhög vid Stora Hammar i Sydvästskåne, och denna urna är såtillvida särskilt märklig,
som dess utsidor bemålats. Den ger oss en aning om bronsålderns bostäder, men vi få
ej förglömma, att den avser att vara ett dödens hus, och det är ingalunda säkert, att den
sena bronsåldersmänniskan tänkte sig detta på exakt samma sätt som sina egna
bostäder; tvärtom ha vi anledning förmoda, att en förskjutning i föreställningsvärlden vid
denna tid ägt rum därhän, att de döda ansågos hålla till ej vid själva gravplatsen utan
i otillgängliga trakter och undanskymda mossmarker; i sådan terräng har man måhända
tänkt sig just ovan avbildade hustyp lämplig.</i>


<img><i>Gravurna från St. Hammar i Skåne. Akvarell i Statens historiska museum.</i></img>


<img><i>Försök till rekonstruktion av kultprocession från den nordiska bronsålderns senare del.
Processionen tågar fram under lurblåsares toner; främst ledas slaktdjuren, tvenne oxar,
så följer, med förridare, den fyrhjuliya vagnen med offerkärlet, i vilket de dödade djurens
blod skall uppsamlas, och sist i tåget gå bärarna av de för den heliga aktens utförande
nödvändiga redskapen, dryckesskålar och slaktvapen. — Underredet till en kultvagn av
här avbildad typ har påträffats i trakten av Ystad. Efter J. Lechler, »5000 Jahre».</i></img>

Den nordiska bronsålderskulturens existens var helt avhängig av att
handelsvägarna mellan norr och söder regelbundet stodo öppna, så att
köpenskapen och därmed också metalltillförseln kunde äga rum utan några som
helst störningar. Den minsta stöt skulle vara nog för att bringa kolossen
på fall, men det blev flera samverkande faktorer, som ingrepo i


<img l><i>Gravurna från yngre bronsåldern. Omkring
år 1000 före vår tideraknings början
införes pä nordiskt område ett nytt,
fullständigt revolutionerande gravskick, som
har sin utgångspunkt i likbränningen. Den döda
kroppen brännes, och de brända benen
uppsamlas i en lerurna för gravsättningen,
vilken skedde antingen genom nedgrävning
under flat mark eller i en äldre gravhög.</i></img>

händelseförloppet och vid mitten av sista
årtusendet före var tideräkning
medförde den nordiska
bronsålderskulturens undergång.

Vid mitten av det sista
årtusendet före Kristi födelse faller
Nordens stolta bronsålderskultur i
spillror och lämnar för flera århundraden
framåt inte mycket mer än tomma
intet efter sig. Under det långa
skedet mellan 500 och 100 före Kristi
födelse karakteriseras det nordiska
området av en påfallande, inom
vidsträckta delar nästan fullständig
fyndbrist. En metallindustri av den
gångna tidens mäktiga karaktär
finns inte mer, och spana vi i
materialet efter dess arvtagare,
anträffas knappast mer än en liten serie
tarvligt utförda halsringar,
bröstsmycken och andra prydnader.
Endast i gravskicket, som bildade en
direkt fortsättning på den slutande
bronsålderns, kunna vi spåra, att människor alltjämt verkat här uppe, men
då dessa urnor ej innehälla något annat än de brända benen, lämna de icke
några väsentliga bidrag till förklaringen av de förändrade förhållandena.
Vad är det då som har skett?
</chapter>

<chapter name="Järnåldersbygden i Skåne och Mellansverige.">

<img><i>Skeppsformig stensättning vid Gnisvärd, Tofta socken på Gotland, en egenartad gravtyp,
som tidigast under sen bronsålder dyker upp på svensk botten men sedan håller sig kvar
långt ned i järnåldern. Skeppssättningarna höra till vårt lands statligaste fornminnesmärken.</i></img>

<h1>JÄRNÅLDERSBYGDEN I SKÅNE OCH MELLANSVERIGE.</h1>

Samtidigt med att Nordeuropa ingar i ett torftigt, konturlöst kulturskede
och utan förmedlande övergångar glider bort från dådkräftig maktutveckling
till påtaglig maktlöshet, blir Mellaneuropa skådeplatsen för en kulturell
blomstring av imponerande mått, karakteriserad av en högt utvecklad
metallindustris förnäma alster, av ett intensivt handelsutbyte med omvärlden i
söder, väster och öster samt av en fast, välorganiserad statsbildning.

Bäraren av detta mellaneuropeiska kulturuppsving var <i>den keltiska
folkstammen,</i> under århundradena närmast före Kristi födelse Europas
mäktigaste och talrikaste folkstam, som vid denna tid behärskade större delen
av kontinentens inre, från Svarta havet i öster till Nordsjön i väster, mellersta
Europa, Frankrike, norra Italien, stora delar av Spanien och de brittiska
öarna, och härtill slöt sig måhända också ett keltiskt kolonialområde nere
i Mindre Asien.

Kelternas mot allt större förfining strävande civilisation sökte kontakt


<img><i>Hällristning från övergången mellan brons- och järnåldern, å en klipphäll i kanten av
Brandskogen, Boglösa socken, Uppland. Det avbildade skeppet mäter 4,13 m. i längd och
1,70 m. i höjd. Framställningen, som är påfallande naturalisliskt tecknad, ger en ypperlig
uppfattning om huru båtarna framdrevos på vattnet. De långskaftade redskap, som ett
par man av besättningen hålla i händerna, kunna inte vara något annat än paddelåror.</i></img>

med Orienten och de gamla kulturländerna vid Medelhavets kuster men såg
med förakt på barbarerna längst i norr. Intresset för upprätthållandet av
intimare handelsförbindelser med Nordeuropa slappnade, i och med att
umgänget med Söderns kulturfolk fick mera stadigvarande karaktär. Den
nordiska marknaden blev värdelös för dem, och eftersom det var kelterna,
som helt behärskade de europeiska gruvdistrikten, kunde det inställda
handelsutbytet inte resultera i annat än en katastrof för vårt land. En högt
uppdriven nordisk metallindustri med bronsen som underlag blev en
omöjlighet, när vägarna mellan Söder och Nord grodde igen och
metalltackornas säljare uteblevo från marknadsplatserna. Det var nog för att bringa den
nordiska bronsålderskulturen på fall. Den var en koloss på lerfötter.

Men kelterna voro inte ensamma huvudaktörer i detta tragiska spel.
Även en annan faktor kom att med delvis ödesdigra verkningar gripa in
i det nordiska samhällets liv. Sveriges befolkning tvingades under
århundradena närmast före vår tideräknings början att sätta sig till motvärn
inte bara mot mellaneuropeiska folkgruppers utan också mot den egna
naturens alltmer växande oginhet.

Det jämna, milda klimat, som drivit stenålderns vinranka till mognad
uppe vid Vrå i Södermanland och som med slösande givmildhet skänkt


<img><i>Båten sjösättes för ett härnadståg mot fjärran land, rekonstruktion efter ett märkligt
fynd från Hjortspring på ön Als i Danmark, innehållande en båt samt en mängd vapen
från något av århundradena närmast före Kristi födelse. Farkosten var plankbyggd och
av samma huvudtyp som kultskeppet från Brandskogen (se bild å motstående sida). Efter
J. Lechler, »5000 Jahre».</i></img>

bronsålderns åkerlappar och betesmarker en yppig växtkraft, blir ej längre
bestående utan avlöses av en brådstörtad och betydande nedgång i
temperaturen ungefär vid mitten av det sista förkristna årtusendet. Det började
med en stark regnperiod, som drog med sig kalla och kyliga vindar. Den
blev en sannskyldig »fimbulvinter».

Det säger sig självt, att en sådan klimatförändring till det sämre måste
föra med sig omkastningar i djur- och växtlivet, likaväl som den i hög grad
bör ha förryckt människans livsvillkor. Man har velat förmena, att den
uppenbarat sig med sådan brådstörtad kraft, att den kommit att verka som
en akut kris i befolkningens existens, och denna har i sin tur haft till följd,
att Nordens och Sveriges inbyggare lämnade sina boplatser för att söka sig
nya hem under ett mildare luftstreck i söder.

Men en dylik förklaring kan, såsom av många påpekats, inte hålla streck,
då klimatförsämringen visat sig vara inte bara ett nordiskt utan ett
europeiskt fenomen, och därtill kommer ytterligare en viktig omständighet: just
vid denna tid börja länderna längst upp i norr för första gången påtagligt
dyka upp vid den antika synranden och därmed också för första gången
bli föremål för en uppmärksamhet, som tar sig uttryck i ord, satta på pränt,
och av dessa få vi en helt annan syn på klimatväxlingens följder.

Någon gång i början av 300-talet före Kristi födelse avseglade från det
nuvarande Marseille ett skepp med kurs mot den okända världen längst
uppe i nordligaste norr. Ombord befann sig en äventyrslysten
upptäcktsresande vid namn Pyteas, vilken sedan han återkommit oskadd från resans
strapatser, satte sig ned att skriva ett verk om allt det märkliga han sett.
Han hade nått fram till Britannien och fick där höra talas om ett land
Thule, som låg sex dagsresor i nordlig riktning därifrån och gränsade till
ett stort hav, som var stelnat till is. Att man därmed avsåg någon del av
det nordiska bebyggelseområdets västkust, får nog anses som obestridligt,
och därför kunna de uppgifter, som Pyteas inhämtat, för oss ha stort
intresse i föreliggande sammanhang.

Pyteas berättar om Thule-Norden, att landet var rätt bördigt och rikt
på frukter, vilka emellertid mognade sent, att invånarna bedrevo åkerbruk

<i>PLANSCH Å MOTSTÅENDE SIDA. När germanerna första gängen framträda i
historiens ljus, ha de under århundradena närmast före Kristi födelse kring sina boplatser i
norra Tyskland intagit försvarsställning mot Mellaneuropas då mäktigaste folkgrupp,
kelterna. Rekonstruktionen är gjord i närmaste anslutning till E. Petersen, »Wie unsere
Urväter lebten».</i>


<img><i>Germaner och kelter i strid. Akvarell av G. Gottorp.</i></img>


<im><i>Nydambåten, en i de nordiska farvattnen gängse båttyp under århundradena omkring
mitten av första årtusendet efter vår tideråknings början. Här avbildade skepp är en
modell efter ett fund från Nydam mosse på Jylland och mäter i längd 24 m. Det
framdrevs med åror, fästa vid 14 tullar längs vardera kanten, och navigeringen skedde med
hjälp av en styråra, anbragt vid långsidans akterparti.</i></img>

och f. ö. livnärde sig på vildväxande örter, frukter och rötter och beredde
sig en dryck av honung. Så följer en märklig notis: Då man inte kunde
glädja sig åt beständigt solsken, fördes sädeskärvarna in och uttröskades
i stora hus (lador); tröskgolven under bar himmel voro nämligen
obrukbara lill följd av ständigt mulet väder och det myckna regnandet.

Skildringen ger inte precis intryck av att stamma från ett obeboeligt
eller övergivet bebyggelseområde och lämnar inte heller en alltför ogynnsam
bild av det rådande klimatet, även om den tydligt understryker, vad redan
arkeologiska och geologiska faktorer ådagalagt, den inträffade
klimatförsämringen. Vi ha under sådana förhållanden anledning att i stället göra
den frågan: hur satte människan sig till motvärn mot den sjunkande
temperaturen och dennas följdföreteelser? Pyteas ger en vink därom, när han
talar om att säden inte — som tidigare — behandlades ute i det fria utan
tröskades i <i>lador.</i>

Den givna anvisningen kan följas vidare. När man börjat bygga lador
för säden, har man naturligtvis inle heller varit blind för de fördelar, som
kunde vinnas, och de olägenheter, som kunde undvikas, om även
boskapshjordarna åtminstone vintertid erhöllo det nödvändiga skydd, som resandet
av <i>stallbyggnader</i> innebar. Under bronsålderns blidare klimat fingo
kreaturen säkerligen året om ströva omkring på de givmilda betesmarkerna,
men när »fimbulvintern» kom, lät sig detta ej längre göra, och därmed
uppställde sig en ny, för boskapsskötseln väsentlig svårighet, <i>vinterfodringen.</i>
Det gällde att samla i ladorna för de långa vintrarnas behov.

Så får klimatförsämringen en högst märklig, genomgripande verkan på
det nordiska bondesamfundets utformning. I stället för att bli ruinerande


<img><i>Nydambåtens (jfr bild å föregående sida) plankor torde ha varit överdragna med tjära,
medan reling och stäv varit rödfärgade.</i></img>

för detta framtvingar den en intensifiering av dess huvudnäringar,
åkerbruket och boskapsskötseln. Norden hade isolerats från de stora
händelserna ute i Europa men var dock mäktigt att med egna medel, om också
i betydligt blygsammare skala, föra utvecklingen vidare. Nu som tidigare
blev bondesamfundet den nordiska kulturens ryggrad.

Om åkerbruket i Norden under dessa mörka århundraden äro vi rätt väl
underrättade tack vare storstilade undersökningar, som under de senaste
åren genomförts i Danmark och nyligen givit uppslaget till liknande studier
på svensk mark.

De för ett ovant öga nästan omärkliga spåren av denna åkerjord äro
att söka enbart inom områden, som nu ligga bortom bebyggelse och odling
men en gång varit under en behandling av plogen, som senare övergivits.
Möjligheterna att återfinna dem äro därför inte stora, men där forntidens
övergivna jordlappar ännu äro i behåll, teckna de sig i det moderna
landskapet som ett av låga vallar uppdelat, oregelbundet rutnät. Vallarna, som


<img><i>En modern motsvarighet till Nydambåten. Bilden ger en säkerligen riktig uppfattning
om den starka bemanningen på järnålderns nordiska långskepp. Man räknar med att
Nydambåten fordrat en besättning av 45 man.</i></img>

löpa i kvadratiska—långsmalt rektangulära fyrkanter, bilda
begränsningslinjerna mellan de olika där innanför liggande åkerlapparna.

Då man anlade en åker, började man med att ange dess gränser i ett
fyrsidigt passande system, och längs kanten av detta samlades den sten,
som före plöjningen avlägsnades från markstycket och på så sätt kom att
bilda grundstommen i den inhägnande vallen.

Huvudredskapet för jordens uppluckring var nu, liksom under
bronsåldern och kanske också redan under stenåldern, årdret. Det drogs fram
över åkern i båda riktningarna för att på det sättet med sin enkla
konstruktion ge en fullt effektiv bearbetning.

Ärdret hörde hemma på de breda, korta åkrarna, som genom sin form
möjliggjorde och befrämjade ett sådant tillvägagångssätt, men vid sidan av
dessa uppträda i Norden redan under århundradena före Kristi födelse
åkerlappar av en helt annan typ, långa, smala jordstycken, som endast
kunna ha varit upplöjda i längdriktningen och fördenskull fordrade ett
redskap av helt annan effektivitet. Man har satt detta i samband med ett


<img><i>Den äldre järnålderns plogbruk skilde sig säkerligen ej i alltför hög grad från
bronsålderns. Ärdret var alltjämt det väldigaste redskapet, draget antingen av oxar eller
hästar. Men därjämte har, enligt fyndens vittnesbörd, redan före vår tideräknings början
hjulplogen varit känd uppe i Norden. Efter J. Lechler, »5000 Jahre».</i></img>

nyligen offentliggjort fynd, som, om det är rätt tolkat, ger en betydligt
mera vördnadsbjudande inblick i denna tids jordbruksmetoder. Det är ett
fragment av en <i>hjulplog,</i> som på grund av sitt läge i den mosse, där det
påträffades, anses kunna förläggas till tiden mellan bronsålderns slut och
vår tideräknings början.
Fyndet lämnar fullständigt
nya perspektiv på
åkerbrukets historia i Norden, och
de anledningar till tvivel
på dateringens riktighet,
som kunna inställa sig,
försvagas onekligen väsentligt
därav att från samma tid
föreligger en åkertyp, som
bäst och kanske enbart
lämpar sig just för denna
avancerade plogtyp.

<img l><i>Säden mejas. Lien är en uppfinning, som tillhör först
yngre järnåldern. Dessförinnan var skäran, i form av
en lång, krumböjd järnkniv, det enda skörderedskapet.
Efter J. Lechler.»5000 Jahre».</i></img>

Men dessa åkrar ha
ännu mer att berätta. I
hörnen påträffas inte sällan
ett slags primitiva härdar,

som visa sig ha varit använda för produktion av ett dittills på nordisk botten
så gott som okänt material, nämligen <i>järn.</i> Det är en ny och ännu mer
revolutionerande erfarenhet, som fimbulvinterns dunkel skänker
Nordeuropa, att ur inhemskt material utvinna en metall, som var bronsen
avgjort överlägsen. På vilka vägar har då denna upptäckt vandrat upp till
vårt land?

<h2>JÄRNET.</h2>

Ett märkligt fynd av en inskriftstavla från norra Syrien erbjuder
möjligheter att med tämligen stor visshet fastställa, var den revolutionerande
upptäckten av järnet gjordes. Innan vi gå in på dokumentets lydelse, skola vi
med några ord söka teckna för oss den historiska miljö, ur vilken det
kommit fram.

Under den egyptiske farao Totmes III:s regeringstid, som omfattar ett
femtiotal år kring sekelskiftet 1500 f. Kr. eller — om vi söka kontakt med
vårt eget arkeologisk-kronologiska system — bör ha infallit under den
nordiska stenålderns slutskede, når det egyptiska väldet höjden av
maktutveckling. Det är inte längre begränsat till den afrikanska kontinenten,
utan Totmes III lägger under sig och fogar därtill stora delar av västra
Asien. Men strax efter denne historiens störste fältherres död börjar
förfallet. Två århundraden senare, omkring 1292 f. Kr., besteg Ramses II
faraonernas tron. Han försökte återupprätta egypternas asiatiska välde och
fick härunder utkämpa många och långa fejder med det motståndskraftiga
hetiterriket i norra Syrien, dock utan att några egentliga resultat ernåddes.
Slutligen fick han bekväma sig till ett fredsfördrag, troligen omkring år 1279
f. Kr., med hetiternas konung Chattusil II. Vänskapen mellan rikena
bekräftades på sedvanligt sätt, Ramses gifte sig med Chattusils dotter. Efter
giftermålet började mellan de båda potentaterna en livlig och förtrolig
brevväxling, vilken delvis ännu finns i behåll. I ett av dessa Chattusils brev
— det kan dateras till omkring år 1275 före Kristi födelse — står att läsa
följande:

»Du frågar mig om rent järn. För ögonblicket har jag inte något rent
järn i mitt magasin i Kisvadna. Just nu är ej tidpunkten lämplig att göra
rent järn. Ännu är det inte färdigt, men så snart det är färdigt, så skall
jag skicka dig det. Härmed sänder jag dig bara en svärdsklinga av järn.»

Det får nog betraktas som obestridligt, all hetiterkonungen i sitt brev
till den egyptiske farao bekräftar ett jämförelsevis nytt, sensationellt


<img l><i>Järnbarrer från tidig järnålder. Metallen uthamrades i
långsmala blad och överfördes i denna form till
smedjorna för vidare bearbetning.</i></img>

meddelande, som kommit till
faraos öron antingen på
omvägar eller genom ett
tidigare meddelande från
Chattusil. Nyheten är:
man har uppe i norra
Syrien upptäckt järnets
förträffliga egenskaper,
och man har lärt sig att
smälta den nya metallen
för fabrikation av
redskap och vapen.

Hur högt hetiterna
själva skattade denna
bedrift, framgår med all
önskvärd tydlighet av
inskriftstavlan. För att
göra farao tillräckligt avundsjuk eller övermåttan tillfredsställd, vilket det nu
var, ansågs det till fyllest att skänka honom en enda svärdsklinga av järn.
Det var dock i tider, då man potentater emellan uppvaktade varandra med
hela karavaner med skänker.

Med det i det föregående citerade brevet från 1275 f. Kr. kunna vi ej
vara långt borta från den tidpunkt och det landområde, som markera det
första initiativet till en järnutvinning i modernare mening. Det bör ha skett
någon gång under tiden 1400—1300 före vår tideräknings början, och
upptäckterna äro knutna till trakterna kring sydöstra delen av Svarta havet.
Här ha vi att söka järnfabrikationens äldsta hemort på vår jord.

Från Mindre Asien spred sig bruket av järn så småningom västerut.
Redan på 1100-talet f. Kr. var metallen känd och utnyttjad i Grekland, och
omkring år 1000 introducerades den i Italien ungefär samtidigt med att
den revolutionerande upptäcktens första verkningar började göra sig
gällande även mot norr och nordväst, i nordligaste Balkan och så småningom
också i det egentliga Mellaneuropa.

På nordisk botten uppträda de första föremålen av järn redan under
yngre bronsålder, omkring 700 år före vår tideräknings början. De visa
sig som stora sällsyntheter i form av obetydliga importföremål, några nålar
och knivblad av järn, och stå som förebud om vad som komma skulle.


<img><i>Primitiv ugnsanordning för utvinnande av rent järn ur sjö- och myrmalm, funnen vid
Bjärsgård i Skåne och tillhörande tiden närmast omkring Kristi födelse. Efter J. Nihlén.</i></img>

Men de ha sitt stora värde ur den synpunkten, att de ådagalägga, att
Nordeuropa fått känning med de nya strömningarna i tiden, innan den nordiska
bronsålderskulturen går sin definitiva upplösning till mötes.

Men det tog sin tid för människan att anpassa sig efter de förändrade
förhållandenas nya krav, icke minst som läget ute i Europa framtvingade,
att nordbon fick lita endast till sig själv och utan bistånd hade att skaffa
sig den försörjning, som den egna naturen erbjöd. Men när väl denna
blottat sina myrars och sjöars rikedom på malm, stod vägen öppen för en
järnutvinning på egen mark. Denna process var genomförd redan under
århundradena före Kristi födelse, och därmed kan man med rätta åsatta
den nya tid, som bryter in, rubriken <i>järnålder.</i>

Det var ett framsteg av mäktiga mått, som togs mitt under ett skede,
då vargatider rådde i Nordeuropa. Nu kunde bonden gå till sitt värv i
skog och mark med självmedvetenhet och tillförsikt.

Av myrmalmens oregelbundna klumpar skapade smältugnen ett härdigt
järn, som i smedjan smiddes till präktiga åkerbruksredskap, en lieliknande


<img><i>En serie svenska järnföremål från tidig nordisk järnålder, tiden närmast före Kristi
födelse, stammande från en krigargrav vid Övre Ålebäck, Norra Möckleby socken på
Öland. Kitteln till vänster utgjorde själva gravgömman och innehöll brända ben jämte
bl. a. de till höger avbildade föremålen, en sköldbuckla, 2 sammanböjda järnsvärd och
en spjutspets av järn. Efter E. Klein.</i></img>

skära, som möjliggjorde ett insamlande av stora foderförråd, en järnyxa,
som betydligt underlättade arbetet att bygga upp allt det nya, som en
hårdare natur påfordrade. Träd skulle fällas, hus timras, skog skulle rödjas
och åkerlapparna friläggas, innan bondesamfundet på nytt hade fått säkert
fäste i vår nordiska och svenska jord. Under andra århundradet före Kristi
födelse stod det åter berett att träda i kontakt med den stora världen nere
i kontinentens inre och att där söka göra sin stämma hörd. Detta
återspeglar sig bäst däri, att bronsen återigen börjar visa sig i större mängder
i fyndmassan från de båda sista århundradena närmast före Kristi födelse.
En intimare handelsförbindelse har på nytt kommit till stånd mellan
Nordeuropa och länderna söderut.

En avglans av keltisk kultur och keltiskt konsthantverk sätter nu helt
sin prägel på den inhemska svenska metallindustrien. Bronsen utnyttjas i
främsta rummet för fabrikation av smycken och dräktnålar, medan järnet


<img><i>Gravfält från äldre järnåldern på Skånes sydkust, strax väsler om Trelleborg; i
bakgrunden Östersjön. Fältet består av ett åttiotal låga högar, troligen i huvudsak
inrymmande brandgravar från äldre järnålder.</i></img>

kommer till allt större användning vid tillverkningen av vapen och grövre
arbetsredskap. — Vid denna tid smides det första järnsvärdet på svensk
mark, men det liksom allting annat, som utgår från metallverkstäderna,
bär rent nordiska drag endast i den utsträckningen, att det schema, efter
vilket utformningen skett, innebär en förenkling av den keltiska
fabrikationens förfinade stil.

Bronsen smältes och göts efter gamla välkända metoder, men järnet
fordrade en helt annan behandling.

För utvinningen av järn ur myr- och sjömalmen begagnades en
grytformig, primitiv ugnsanordning, som anlades något nedsänkt under
markytan. Man grävde ut en enkel grop på omkring 1 m:s diameter och bortåt
0,5 m:s djup. Väggarna förstärktes med ett kraftigt lerskikt, och
anläggningen kringgärdades upptill av en krets av stenar. Blåsbälgarna
placerades så, att de lågo på lut mot varandra på båda sidor om gropen, och
efter hand som de arbetade och förbränningen framskred, hälldes malmen
ned i grytan, och järnet frigjordes i form av en tjock kaka, som bildades
på ugnens lerbotten.

Givetvis var ett sådant förfarande i många avseenden ofullkomligt.


<img><i>Gravhög från äldre järnåldern, »Uggarde råir» i Rone socken på Gotland. Kumlet är i
diameter 45 m. och i höjd 7.</i></img>

Åtskilligt järn kunde ej frigöras utan blev kvar i slaggen, och det som utvanns,
var starkt förorenat. Men efter hamring i smedjan var det dock fullt
användbart för att tillfredsställa föreliggande behov och på väsentliga punkter
förbättra och utöka redskapsinventariet, såsom vi sett redan i det föregående.

Smältugnen byggdes vanligen ute i det fria i omedelbar närhet till de
myrar och insjöar, som gåvo malmen. Smedjan hörde däremot till hemma
på gården, och därmed få vi ytterligare ett hus lagt till alla de andra, som
under början av järnåldern växa upp och samla sig till ett större, till det
enskilda hushållet knutet bostadskomplex, med smedja, fäbod, stall, lada
och boningshus.

Inom områden av Sverige, där de moderna åkerbruksmaskinerna inte
gått fram med samma nivellerande fart som exempelvis nere på den skånska
slätten, avteckna sig ännu i dag spillrorna av denna gamla bondebygd.
Särskilt väl bevarade exempel härpå stå att erhålla, på något avstånd från
den nuvarande bebyggelsen, på Öland och Gotland.

Husgrunderna fördela sig i båda fallen över så gott som hela ön och
uppträda gärna antingen i enstaka grupper med endast ett fåtal grunder
eller också i större ansamlingar med åtskilliga hus liggande i nära
anslutning till varandra. Den förstnämnda typen representerar sannolikt ett enda


<img><i>Husgrund från järnåldern, belägen söder om Brostorps by i Glemminge socken på Öland,
under utgrävning. Myllagret är avlägsnat, och den rektangulära grundplanen framträder.
Golvet utgöres av den ursprungliga, sönderspruckna kalkstensgrunden. Foto M. Stenberger.</i></img>

gårdskomplex, medan den sistnämnda kan karakteriseras som rester av ett
slags glest ordnade byar.

Ute i terrängen kännas husgrunderna igen som vanligen långsmala,
fyrsidiga vallbildningar, som svagt höja sig över den omgivande, jämna ytan
och omsluta ett inre, nedsänkt parti, själva hustomten. Storleken växlar
högst betydligt, från 8 ända upp till 50 m:s längd, medan däremot bredden
tämligen konstant håller sig omkring 6 m. för att dock i enstaka fall gå
upp till 10 m. Kortsidorna äro i allmänhet svagt rundade, och en av dem
är ofta — på Gotland nästan undantagslöst — genombruten på sådant sätt,
att därmed ingångsdörrens ursprungliga plats klarlägges. Men detta har
inte varit en ofrånkomlig regel, ty det finns särskilt på Öland många
exempel på dörröppningar på ena långsidans mitt men också, ehuru mera i
undantagsfall, på båda kortsidorna.

Från de olika husen i ett och samma gårdskomplex utgå långa
stensträngar som — brytande sig i räta eller nästan räta vinklar — omsluta
större eller mindre jordpartier. Ibland löpa de ut från husen i parallella
rader, avgränsande en smal passage, en gata. Det kan inte råda något tvivel

om att de i båda dessa sina funktioner måste betraktas som hägnadsmurar.
Låt oss med hjälp av flygfotot å sid. 165 göra ett besök på ett sådant
fornminneskomplex; det återfinnes i Södra Greda, Föra socken på Öland. Som
ciceron engagera vi fotografen själv, docenten Mårten Stenberger. Han
berättar:

»Anläggningen, tydligen bestående av tvenne gårdar, är belägen på en
ås helt nära havet omkring 1,5 km. ostsydost om S. Greda, Föra socken
på norra Öland. Som synes utgöres gruppen av fyra grunder, belägna två
och två för sig och sinsemellan förbundna genom nedrasade
hägnadsmurar. Särskilt präktig ter sig den understa gruppen på bilden. Den består
av två, i rät vinkel mot varandra liggande grunder, av vilka den vänstra
synbarligen har ingången förlagd till ena gavelmuren, medan den högra
är helt öppen på ena gavelsidan. Det större, av murar så gott som helt
slutna huset har till det yttre alla de kännetecken, som äro förbundna med
ett boningshus, medan det andra måste ha haft en annan uppgift. Det har
åt ena sidan öppen gavel och ligger sida vid sida med en liten inhägnad,
vilken av allt att döma varit en fålla för kreaturen, sannolikt en
mjölkningsfålla. Det är under dessa omständigheter troligt, att det varit ett fähus,
kanske i kombination med hölada. Från bildens nedre högra hörn leder
en tydligt markerad dubbel stenrad fram mot gruppen i bildens övre vänstra
hörn, åskådliggörande en av dessa gator, vilka äro så kännetecknande för
gårds- och byanläggningarna på Öland. Flera husgrunder äro dessutom
belägna utanför det område, vilket bilden omfattar.»

Grundmurarna äro i allmänhet uppförda i ett slags primitiv
skalmursteknik, med fasader av stora, omsorgsfullt lagda gråstensblock och en inre
fyllning av små stenar och jord. De kunna nå en höjd av 60—70 cm. över
markytan och äro täckta av kalkstenshällar i ett eller flera skikt.

Golvet är antingen klätt med ett lerskikt eller stenlagt med tunna
kalkstenshällar. Parallellt med långsidorna och på ett avstånd av omkring 1 m.
från dessa ha anbragts tvenne rader stensatta stolphål, med ett par meters
mellanrum mellan varje hål. Eldstaden återfinnes i husets mitt och
består av en stor kalkstenshäll eller av en stensättning med ytterskoning
(sid. 167).

När det gäller att med utgångspunkt från husgrunder av detta utseende
bilda sig en uppfattning om hur husen tett sig, då de en gång under
århundradena omkring vår tideräknings begynnelse varit slutna rum och
därinne hysts människor, erbjuder det arkeologiska materialet åtskilliga


<img><i>Ett stycke av gammal övergiven bygd från järnåldern, Södra Greda i Föra socken på Oland. I förgrunden tvenne rektangulära
husgrunder, den ena utan mur längs ena kortsidan, och uppe till vänster ytterligare ett gårdskomplex, bestående av tvenne hus. De
långa, vita ränderna äro rester av raserade hägnadsmurar, som avgränsat lövängslotter och mjölkningsfållor från utmarken och
inhägnat vägar och fädrifter mellan gårdarna. Flygfoto G. Hård.</i></img>

väsentliga utgångspunkter, vilka möjliggöra en i det stora hela säker
rekonstruktion av bostaden.

De bevarade grundernas byggnad ådagalägger, att huset inte haft några
väggar i egentlig mening, och den takkonstruktion, som stolphålsraderna
i det inre förutsätta, måste då ha med sin nederkant vilat på stenmuren.
Därmed är hustypen i sina huvuddrag fastställd.

Från den låga grundmuren måste taket ha löpt upp i hög ås, en
konstruktion, som burits av pelarrader, förbundna med tvär- och långåsar.
Beträffande den mera detaljerade utformningen föreligga från flera
fyndplatser direkta anvisningar, att yttertaket bestod av tättliggande, grovt
rundvirke, som klätts med sjö- eller myrgräs (sid. 169).

I det inre, som tett sig som en stor hall med smäckra pelarrader och
ryggåstak, har den breda stenmuren med sina kalkstensflis, eventuellt
brädbeklädda eller övertäckta med djurhudar, erbjudit en mängd goda sitt- och
liggplatser, och sannolikt få vi rekonstruera vår bild av inredningen med
en högsätesbänk på ena långsidans mitt, där husets herre haft sin plats.
Mitt på golvet har härden brunnit och kastat sina flammor och sin rök
mot taket. Luftväxlingen ombesörjdes dels genom dörren, dels genom ett
»vindöga» på ena takfallets sida snett över eldstaden.

Dessa ofta klungvis ordnade gårdskomplex med sina skarpt markerade
hägnader, sina kreatursfållor och sina långa, genom utmarkerna förande
fädrifter ge närmast bilden av ett bondesamfund, som varit särskilt inriktat
på boskapsskötsel. Man har påpekat, att husgrunderna med förkärlek visa
tendens att uppträda i trakter med en alldeles speciell natur, i en terräng
med riklig tillgång på lundar och lövängsvegetation. Inom sådana områden
ha erbjudit sig goda åkerjordar men också och i ännu högre grad en yppig
växtlighet för boskapshjordarna. Detta hänger säkerligen främst samman
med kreatursaveln, och platsvalet dikterades i första hand av behovet att
skaffa husdjuren föda under vintermånaderna, något som för vårt kalla
klimat måste ha tett sig som en av hushållningens väsentligaste, största
omsorg krävande uppgifter. Problemet löstes genom lövtäkten; man skördade
de ädla lövträdens friska grenverk och kunde så med hjälp därav dryga
ut kreatursfodret.

<i>PLANSCH Å MOTSTÅENDE SIDA. Germansk kultscen från århundradena närmast efter
Kristi födelse, knuten till ett berg, där den heliga eldens lågor flamma mot skyn mellan
tvenne i trä utskurna gudabeläten. Enligt ett rekonstruktionsförsök i E. Petersen, »Wie
unsere Urväter lebten»</i>


<img><i>Germansk kultscen. Akvarell av G. Gottorp.</i></img>


<img><i>Grund till järnåldershus vid Lojsta på Gotland, mätande 26 m. i längd och 10 m. i bredd.
I förgrunden ingången, brolagd med en stor kalkstenshäll. Väggarna äro uppförda av
kraftiga stenblock i skalmursteknik med en inre fyllning av jord och småsten. Ungefär
mitt på ena långsidan (till vänster) blottades en 3 m. lång stenbädd, vilken knappast
kan ha varit något annat än ett underlag för »högsätesbänken». Parallellt med vardera
långsidan löper en rad mindre stenskoningar, vilka en gång tjänat som stöd för de
stolpar, som burit takkonstruktionen. Något bortom mitten i längdriktningen skymtar den
stensatta härden. Foto H. Svensson.</i></img>

Så ter sig den äldre järnåldersbygden i Mellansverige enligt det just
nu föreliggande arkeologiska materialets vittnesbörd. Gå vi söderut till
Skåne, skola vi finna, att förhållandena delvis tyckas ha gestaltat sig
annorlunda där. Det är ännu för tidigt att yttra sig om huruvida den nyssnämnda
mellansvenska hustypen över huvud taget varit representerad på sydsvensk
botten, men av det i närvarande stund tillgängliga materialet att döma ser
det inte så ut, utan Skåne torde i stället ha direkt anslutit sig till ett med
Danmark gemensamt byggnadsskick.

Landskapets tills dato äldsta bostadsanläggning från järnåldern har
undersökts, hittills endast delvis, i Asmundtorps socken strax öster om
Landskrona, och den skiljer sig helt från de huskonstruktioner, vi i det
föregående stiftat bekantskap med på Öland och Gotland.

Husväggarna ha här synbarligen bestått av ett slags träpanel,
stolpresning el. dyl. med flätverk, överdraget med lerklining, och en liknande,
endast i detaljerna avvikande konstruktion karakteriserar de många


<img><i>Ett parti av den gotländska järnåldersbygden, från Fallet i Tingsläde, rekonstruerad med
ledning av bevarade husgrunder och hägnadsmurar. De skilda byggnaderna ha haft
olika ändamål, boningshus, lador, fähus o. s. v. Enligt G. Borëthius.</i></img>

huslämningar, som påträffats strax söder om Uppåkra kyrka vid Lund. De
mängder av lerklining, som undersökningarna här bragte i dagen, kunna
näppeligen ha haft annan funktion än ytter- och innerbeklädnad av
lodrättstående väggar, troligen med lågt, ryggat tak.

Goda motsvarigheter härtill föreligga på dansk botten, och dessa visa
även i ett annat avseende en bestämd skillnad mellan sydskandinaviskt och
mellansvenskt. Man har nämligen beträffande dem kunnat leda i bevis, att
husen varit uppdelade i tvenne rum, av vilka det ena tjänstgjort som
uppehållsplats för husdjuren, alltså varit ett slags stall, medan den andra hälften
utgjort själva människobostaden. Såväl folk som fä ha sålunda här hysts
under samma tak.

Men det är möjligt, att skiljelinjerna gå ännu djupare. Det förefaller,
såsom i det föregående framhållits, som om boskapsskötseln varit
huvudnäringen för Mellansveriges järnåldersbönder, åtminstone under epokens
äldre skede. Ett studium av de sydskandinaviska boplatserna ger ett helt
annat resultat. Härvid är först en måhända betydelsefull omständighet att
taga fasta på. Redskap för sädens tillvaratagande och behandling äro
påfallande vanliga i söder, medan de synas uppträda sällsyntare eller i
enklare former inom den uppsvenska bygden från samma tid. Detta gäller i
första hand de som sädesbehållare nyttjade stora lerkärlen, vilka äro
särskilt karakteristiska för Sydskandinavien, liksom också de många
kvarnstenarna. Av dessa sistnämnda påträffades enbart å den nyssnämnda


<img><i>Lojstahusets yttre enligt ett försök till rekonstruktion. De mellansvenska
järnåldershusen av denna typ ha ej haft väggar i egentlig mening, utan taket har vilat direkt på
stengrunden och bestått av tättliggande, grovt rundvirke, täckt med sjö- och myrgräs.
Enligt G. Boëthius och J. Nihlén.</i></img>

<img><i>Lojstahusets inre (jfr ovanstående bild). Den kraftiga takkonstruktionen har uppburits
av långsgående stolprader; dessa ha varit sammanbundna genom tväråsar, på vilka i sin
tur långåsar vilat. Enligt G. Boëthius och J. Nihlén.</i></img>


<img><i>En modern motsvarighet till den äldre järnålderns mellansvenska hus, en primitiv
byggnadstyp, som ännu existerar på Hebriderna utanför Skottlands västkust. Även här utgöras
husets grundvalar av en kraftig stenmur, och på denna vilar ett halmtäckt tak.
Efter M. Stenberger.</i></img>

järnåldersbyn vid Uppåkra inte mindre än ett femtiotal exemplar, och liknande
möta ständigt inom de äldre danska järnåldersbygderna. De kunna
förtjäna ett närmare omnämnande, då de tillhöra en konstruktion, som
tidigare var okänd i Sverige.

Det äldsta redskapet för sädeskornens söndersmulande var den enkla
handkvarnen med sin urgröpta, kraftiga liggare och sin däri inpassade
löpare, en uppfinning, som på ett tidigt utvecklingsstadium och inom
primitiva samhällen utnyttjats och ännu i denna dag utnyttjas över hela vår
jord. Till Nordeuropa och Sverige kom den med åkerbruket redan under
tidig yngre stenålder och var allmänt i bruk här ännu under äldre
järnålder. Under andra århundradet efter Kristi födelse försvinner den
emellertid plötsligt och utbytes mot den roterande kvarntypen.

Den roterande kvarnen bestod även den av löpare och liggare, tvenne
rätt flata, i det närmaste cirkelrunda granitstenar, av vilka den förstnämnda
var något tunnare och något mindre än den senare. Löparen var
genomborrad i mitten, medan liggaren hade ett härtill svarande inborrat, rätt grunt
tapphål (sid. 171). Här har en trästång varit placerad, som höll
konstruktionen samman. Sädeskornen hälldes ned i springorna mellan stången och den
övre kvarnstenens väggar samt smulades sönder mellan stenflatorna genom


<img><i>Handkvarn av tidig typ, bestående av löpare och liggare, mellan vilka säden smulades
sönder till mjöl. Typen är spridd över hela jorden och har säkerligen förekommit på
nordisk botten redan under stenåldern. Först under tiden efter Kristi födelse ersattes
den här med en mera komplicerad form. Jfr nedanstående bild.</i></img>

att löparen vreds med handkraft omväxlande till höger och till vänster. Den
på så sätt malda säden rann ut längs stenarnas kanter.

<img l><i>Den roterande kvarnen blev känd på
nordiskt område under andra århundradet av
vår tideräkning och undanträngde därmed
— åtminstone i Sydskandinavien — helt den
äldre handkvarnen. Löparen är i mitten
genomborrad med ett hål, som passar samman
med en urgröpning i liggarens centrum. I
denna hålighet har troligen en trästång varit
placerad, vilken hållit konstruktionen
samman vid överliggarens vridning. Genom
tapphålets springor har säden hällts ned och
krossats mellan de båda stenflatorna.</i></img>

Fynd av denna karaktär äro ett starkt vittnesbörd om att den
sydskandinaviska bondebygden präglats av
ett kraftigt utvecklat åkerbruk, och
de till hustomterna direkt knutna
åkersystemen, som skildrats i det
föregående, bära samma
vittnesbörd. Ett gott exempel från Skåne
föreligger numera från
Kungsmarken utanför Lund.

I Mellansverige, eller närmare
bestämt i Östergötland samt på
Gotland och Öland, d. v. s. de
mellansvenska landskap, inom vilka de
arkeologiska undersökningarna
framskridit så långt, att mera preciserade
omdömen kunna fällas rörande
järnåldersbygdens art, motsvaras de
sydskandinaviska åkersystemen direkt
av de i omedelbar anslutning till


<img l><i>Byxorna äro en sen företeelse i
klädedräktens historia. Till germanerna kom detta
plagg först under äldre järnålder; det har
anträffats i nordiska fynd från
århundradena strax efter vår tideräknings början.
Ovan avbildade plagg är funnet i
Torsbjerg, Sönderbrarup i Danmark. Andra
vittnesbörd om att germanerna begagnade byxor
kunna hämtas från romerska skulpturer och
reliefer med germanframställningar.</i></img>

gårdskomplexen uppförda
hägnads-anordningarna, som avgränsa större
eller mindre arealer med synbarligen
en bestämd uppgift. Men ha de
varit åkrar? Säkerligen inte.

Det motsäges redan av deras ofta
mycket oregelbundna form. Valet
av boplats bestämdes inom dessa
mellansvenska områden, såsom
redan ovan framhållits, i främsta
rummet av andra hänsyn. Man sökte
kontakt med en lövängsnatur, som
gav frodig gräsväxt för betet och
möjliggjorde rik lövskörd för
vinterbehovet. »Med lövängarnas
utnyttjande på antytt sätt uppkommer
också som en nödvändig följd ett
omfattande hägnadsbruk. Det
gällde att hålla boskapen borta från de
platser, som lågo bebyggelsens
kärna närmast. Dessa platser omslötos
av hägnader av ett eller annat slag,
och mellan gårdarna och utmarken,
där sommarfodret erhölls, uppstodo
in gärdade vägar eller fädrifter. Så
avteckna sig också förhållandena i
den forntida bygden. Helt generellt
kan sägas, att de ingärdade
områden, vilka ligga omedelbart utanför
den likaledes ingärdade
gårdstomten, utgjort dels ängar för slåtter
och lövskörd, dels fållor, i vilka
kreaturen, enkannerligen ungboskap
och mjölkdjur, kunde drivas in, och
dels slutligen, men troligen i mindre
omfattning, odlingar.» Dessa
återfinnas i stället inne i lövängarna


<img r><i>Bautasten, »Frodestenen» vid
Fjärås bräcka i Nordhalland,
en av järnålderns ståtligaste
fornlåmningstyper, rest som
minnesvård över den vid stenens
fot jordade. I så måtto står
bautastenen som föregångare till
den kristna tidens gravstenar.</i></img>

kring gårdarna i form av
isolerade små inhägnade
jordlotter, renplockade från
sten och med en jämn, nu
gräshevuxen yta. Men de
förete icke alls den
målmedvetenhet och
intensifiering, som de
sydskandinaviska åkersystemen bära
vittne om.

Även i detta avseende
tycks sålunda en bestämd
skillnad föreligga mellan
ett intensivare
åkerbrukande sydsvenskt och ett
intensivare boskapsskötande
mellan- eller östsvenskt
bondesamfund. Hur länge
detta motsatsförhållande,
naturligtvis helt betingat av
de möjligheter i olika
riktningar, som den omgivande
naturen erbjöd, eventuellt
varit beståndande, är
svårare att fastställa. Men
sannolikt ha de ännu i dunkel
höljda händelser, som —
med efter allt att döma
vittomfattande följder — timat
i Sverige och Nordeuropa

omkring år 500 efter Kristi födelse, på detta liksom på så många andra
områden bildat epok och verkat i utjämnande riktning.

Ungefär vid denna tidpunkt har nämligen den i det föregående
skisserade östsvenska bebyggelsen i stort sett upphört att existera. Detta är
särskilt påtagligt på Öland. De här undersökta husgrunderna ha enligt
fyndens vittnesbörd övergivits vid denna tid, och bygden där omkring har ej
vidare upptagits till bosättning eller odling i egentlig mening. Samtidigt
sjunker katastrofalt fyndmassan från områdena utanför bebyggelsen för att åter
ökas först under 600-talets lopp, men dessa yngre fyndgrupper äro inte
knutna till den äldre järnålderns huvudbygder utan visa tydlig tendens att
koncentrera sig till de nutida centralpunkterna i bebyggelsen.

Man har tolkat fyndbristen såsom förorsakad av en svårartad katastrof,
av krig och härjningar, vilka brännande och förstörande dragit fram över
stora delar av Mellansverige. Tanken kan, såsom vi skola få se i det
följande, styrkas med åtskilliga intressanta iakttagelser, vilka tyckas visa,
att tiden omkring år 500 karakteriserats av ett oros- och
osäkerhetstillstånd, som lämnat högst egenartade spår efter sig i det arkeologiska
materialet, men finns det verkligen ett direkt samband mellan dessa händelser
och järnåldersbygdens ödeläggelse?

En ödeläggelse av så genomgripande karaktär blir tänkbar, endast om
vi finge räkna med någonting i stil med ett fullständigt utrotningskrig och
en därmed parallellt förlöpande utflyttning och utvandring från Sverige,
men något sådant låter sig på intet sätt belägga. De arkeologiska
förhållandena i Skåne äro på den punkten rätt upplysande.

Även i Skåne upphör fyndmassan i och med början av 500-talet, och
en påtaglig lucka inträder, som sträcker sig åtminstone tre århundraden
framåt. Förhållandena äro i huvudsak likartade i Danmark, men det finns
knappast några rimliga skäl att antaga, att dessa utomordentliga
åkerbruksbygder skulle ha legat i lägervall och varit praktiskt taget obebodda under
så lång tid för att sedan under 800-talet och tiden närmast därefter med
ens framträda som centralpunkter för den kommande utvecklingen.
Sammanhanget måste vara ett helt annat. En rimlig förklaring finna vi endast,
om vi taga sikte på den omgestaltning i bygden och bondesamfundet, som
någon gång under dessa dunkla skeden måste ha genomförts och under
vikingatiden är ett för länge sedan fullbordat faktum.

Till det historiska skeende, som döljer sig bakom fyndens fördelning,
återkomma vi närmare i ett följande kapitel, men redan här kan frågan


<img r><i>Ett parti brädspel på gårdstomten. Spelbrickor och
tärningar dyka upp i de nordiska fynden under romersk
järnålder, och ett danskt fynd från samma tid innehåller
bl. a. spelbräden med dels fyrsidiga, dels kretsformiga
rutindelningar. — I bakgrunden en huskonstruktion, som
i stort sett kan tänkas motsvara järnålderns
sydskandinaviska hustyp. På gårdsplanen vandra höns och ankor
omkring, även de nykomlingar till värt land under
järnåldern. Efter J. Lechler, »5000 Jahre».</i></img>

ställas, om det inte
under 500-talet skett en
förändring i
jordbruksförhållandena, som
orsakat en viss
förskjutning av bebyggelsen, en
förändring, som innebär
grundläggandet av
senare tiders bysamfund. Ett
dylikt antagande styrkes
också av de slutsatser,
som ortnamnsforskningen i våra dagar
kommit till.

Den äldsta gruppen
av skånska ort- och
bynamn är den, vars sista
sammansättningsled
utgöres av -stad, -löv och
-inge, exempelvis
Ingelstad, d. v. s. den plats,
där en herreman vid
namn Ingel haft sin
»stad», sin bostad, eller
Frillestad (i äldre tider
Fridleifs stad), Svalöv (äldre Svales lev) o. s. v. Bynanm av denna typ
anses kunna dateras till ett skede, som ligger långt före kristendomens
införande, till just mitten av det första årtusendet av vår tideräkning.

För den händelse detta är riktigt, följer därav som en nödvändig
konsekvens, att det arkeologiska materialet inom sådana bygder måste praktiskt
taget försvinna, då här en intensiv odling och en intensiv bebyggelse
ohejdat pågått och under ett och ett halvt årtusende spolierat alla lämningar
av järnålderskultur. Det i det föregående skisserade sammanhanget får
därmed ett betydelsefullt stöd. Denna förstörelse har däremot av naturliga
skäl ej gått fram över de partier av den gamla järnåldersbygden, som legat
bortom den nuvarande bebyggelsens centralare delar, eftersom dessa fått
ligga orörda av plog, spade och en stadigvarande, mera omfattande

bosättning i historisk tid. Avgörande för frågan om vad som verkligen försiggått,
kan endast det faktum bli, att bebyggelsen här visar sig ha definitivt upphört
att existera senast under tiden omkring år 500, både i norr och i söder,
på Öland och Gotland likaväl som i Skåne och Danmark. Nere i
Sydvästskandinavien tycks detta ha i huvudsak skett redan något eller ett par
århundraden tidigare, men för ett visst samspel i utvecklingen även för de
danska landens vidkommande talar fyndmassans påfallande nedgång vid
samma tid, såsom nyss nämnts.

Söka vi ur dessa spridda, skiftande iakttagelser nå fram till en
helhetsbild, synes den tolkningen ligga närmast till hands, att det gamla
bondesamfundet gått sin upplösning till mötes och ersatts av en samfundsform
av helt annan och fastare struktur. Se vi blott på förhållandena i Sverige,
skulle denna process innebära, att den <i>moderna byorganisationen</i> med sina
rötter går ned i mitten av första årtusendet av vår tideräkning för att under
den följande yngre järnålderns lopp fullt utvecklas och nå slutgiltig stadga
och fasthet.

Så torde i stora drag det svenska bondesamfundets inre utveckling
ha tecknat sig under järnåldern. Men bortom arbetet bakom plogen, vid
handkvarnen och smältugnen har människans liv ständigt skiftat i takt med
ekot från de händelser, som samtidigt timat ute i den stora världen. Det
återstår att från denna utsiktspunkt söka fånga en bild av järnålderns
svenska historia.
</chapter>

<chapter name="Germanerna.">

<img><i>Dryckeshorn av glas, romerskt arbete, funnet vid Östervarv i Östergötland.</i></img>

<h1>GERMANERNA.</h1>

Vid tiden för Kristi födelse utgjorde den Skandinaviska halvön endast
en den dåtida kulturvärldens utmark, en avskild, om också inte alldeles
isolerad vrå av världen. Civilisationens inre cirkel omspände Medelhavets
kuster och hade sin medelpunkt i kejsarstaden Rom. Vad som norrut fanns,
bortom romarrikets gränser längs Rhen och Donau, det benämnde man
<i>Germanien,</i> de milsvida skogarnas land, där vilda och oregerliga
folkstammar hade sin undandolda hemvist. De gingo under namnet germaner, men
man kallade dem också barbarer, ty deras obegripliga språk lät för den
bildade romaren och greken som bar-bar-bar. — Skulle man söka ge sina
samtida en föreställning om de människor, som bodde ännu längre i norr,
inom den då kända världens allra yttersta gränsmarker, lämnades
fantasien fritt spelrum, och man kunde inte finna ord starka nog att teckna detta
fablernas fantastiska rike.


Omkring år 50 efter Kristi födelse skrev en spanjor vid namn Pomponius
Mela en sammanfattning av tidens geografiska vetande. När hans skildring
når fram till Germaniens nordligaste gränser, till länderna kring den
nuvarande Östersjön, säger han sig av sägner och fullt trovärdiga personer
ha fått veta, att där härska ett folk, som helt lever av kärrfåglarnas ägg
och av havre, ett annat folk, som har hästfötter, och slutligen ett tredje folk,
som har så stora öron, att dessa äro tillräckliga att täcka hela kroppen och
tjäna dessa människor, som annars gå nakna, till klädnad.

Sådan var inom vida kretsar den samtida kulturvärldens uppfattning
av våra nordiska förfäder vid tiden för Kristi födelse. Den var, som synes,
inte i särskilt hög grad verklighetsbetonad, men den skulle rätt snart komma
att i grunden förändras. Det skedde i samband med den stora kraftmätning
mellan den antika kulturvärlden och de germanska nordfolken, som ger
sitt innehåll åt de följande århundradena i Europas historia.

Om det skede i den germanska folkstammens historia, som ligger före
den tid, då dess världshistoriska insats på allvar tar vid, äro vi tyvärr
mycket illa underrättade.

När germanerna första gången klart framträda i historiens ljus, ha de
sina boplatser förlagda till det nuvarande norra Tyskland och bilda front
mot den keltiska folkstammens krigiskt betonade framryckning mot norr
under århundradena före Kristi födelse. Huruvida dessa folkgrupper till
ras och mentalitet voro identiska med de människor, som vi i det föregående
stiftat bekantskap med på nordisk botten under samma tid, är i själva verket
kärnpunkten i det vanskliga problem, som knyter sig till det s. k. germanska
urhemmet, men ett definitivt svar på denna vittspännande fråga torde ännu
ej med anspråk på tillförlitlighet kunna avges. Säkert är endast, att Norden
redan vid tiden närmast före och efter vår tideräknings början behärskas
av en rent germansk kultur, uppburen av germanska folkelement.

Första gången romarväldet når kännbar kontakt med den germanska
folkstammen är, när strax före år 100 före Kristi födelse de germanska
<i>cimbrerna</i> och <i>teutonerna</i> som härjande horder dyka upp inom synhåll för
den antika världen. Från sina boplatser vid Oceanens kust längst i norr,

<i>PLANSCH Å MOTSTÅENDE SIDA. Germanska krigare halshuggas, relief från
Marcus-kolonnen i Rom. Detta märkliga konstverk, en hög stenpelare, helt smyckad med
reliefskulpturer, bildar en värdefull krönika i bild till den romerske kejsaren Marcus Aurelius'
fälttåg, de s. k. markomannerkrigen (slutet av 3:dje århundradet).</i>


<img><i>Germanska krigare halshuggas. Relief på Marcus Aurelius-pelaren i Rom.</i></img>


<img r><i>Relief från Marcus Aurelius-pelaren i Rom, återgivande
romerska krigare, som bortföra i fångenskap besegrade
germaner med kvinnor och boskap.</i></img>

från den cimbriska
halvön Jylland, bryta de upp
för att med sina
hövdingar i spetsen ge sig ut
på strövtåg genom
länderna söderut. En dag
uppenbara de sig nere vid
Alpernas fot och stöta
samman med en romersk
här, som fullständigt
förintas. Tåget går vidare
till Gallien, och de vända
sig senare med stolt
självmedvetenhet även mot det
romerska väldets
hjärtpunkter, men därmed
är också snart deras saga
slut. Ett välorganiserat
romerskt motstånd under
en skicklig krigares ledning utplånade inte bara dem själva utan också
deras namn för alltid ur historiens bok, och det nyss skräckslagna Rom
kunde i självsäkert övermod sända ut över världen rapporter från
krigsskådeplatsen, som talade om att fienden förlorat 340,000 man i döda och
140,000 i fångar, medan på deras egen sida inte fallit mer än omkring 300
man (!). Berättelser kommo också i omlopp, att bönderna i trakten kring
slagfälten gjorde staket av de slagna germanernas ben och gödslade sina
vingårdar med deras kött. Man kan ana den stämning av skräck och fasa,
som stormanloppen framkallat, när andhämtningen, sedan faran väl var
överstånden, kunde taga sig så skrytsamma uttryck.

Men den paus som inträdde blev ej långvarig. Redan ett femtiotal år
senare ge sig nya germanstammar ut på krigsstigen. Under sin anförare
Ariovistus gå de över floden Rhen och tränga in i det romerska rikets
nyförvärvade provins Gallien, kelternas gamla huvudland, det nuvarande
Frankrike. Men även denna gång blir motståndet dem övermäktigt. Galliens nye
ståthållare, <i>Julius Caesar,</i> slår tillbaka inkräktarna, och Ariovistus måste med
sina germanskaror återvända till sina boplatser på andra sidan floden. Rhen
blir för långa tider framåt gränslinjen mellan romare och germaner i väster.


<img l><i>Romarrikets gräns mot det fria Germanien under kejsar
Augustus' (död år 14 e. Kr.) tid. Pilarna ange de
viktigare förbindelselederna mellan gränsdistrikten och det
nordgermanska bebyggelseområdet. Ett huvudstråk går vid denna
tid från markomannernas rike nere i nuvarande Böhmen
längs Elbe och Oder mot norr, ett annat har sin
utgångspunkt vid Rhengränsen i väster. Efter S. Lindqvist.</i></img>

Efter liknande
linjer utspelade sig
händelserna även på
andra frontavsnitt, och
mellan de båda
kämpande maktgrupperna, germanerna i norr
och romarriket i
söder, smulades så
småningom det keltiska
väldet i
Mellaneuropa fullständigt sönder
och samman, över
spillrorna av keltisk
kultur och keltisk
befolkning kämpade sig
germanerna fram allt
längre mot söder, men
längs den breda
flodfåran genom den
mellaneuropeiska slättbygden, längs Donau, tvingades de att göra halt. Så
kommo Rhen och Donau att därefter i stort sett bilda det romerska rikets
gränser mot det fria, det stora Germanien, <i>Germania magna.</i> Den sista
etappen i detta händelseförlopp kan sägas vara genomförd med år 8 före
Kristus, det år, då en mäktig germansk folkgrupp, markomannerna, under
sin konung Marbod bosatte sig i det nuvarande Tjeckoslovakien och
därmed gjorde slut på kelternas sista maktställningar i Mellaneuropa.

<h2>ROMARE OCH GERMANER I FREDLIG HANDEL.</h2>

Sedan den germanska stormfloden hejdats vid Donau, inträdde på den
europeiska kontinenten tämligen stabila förhållanden. Romarna gjorde
tid efter annan förnyade försök att kuva barbarerna, men mera
stadigvarande resultat lämnade inte dessa krigståg, som knappast voro mycket
mer än gränsfejder. Större betydelse än dessa förvecklingar fick för
germanerna i varje fall den närmare kontakt, som på fredlig väg, längs de


<img><i>En avliden germansk krigare brännes å bål (2:dra århundradet av vår tideräkning). Hans
vapen böjas samman och brännas med sin herre och ägare, ett egenartat bruk, som anses
bottna i föreställningen, att gravgodset endast så kunde komma i den dödes hand på
andra sidan graven. Efter J. Lechler, »5000 Jahre».</i></img>

stora handelsstråken, knöts med romarna. Romerska köpmän gåvo sig över
Rhen och Donau och skapade i det fria Germanien ett mäktigt
avsättningsområde för sina varor.

För Rom betydde Germanien en ny marknad, på vilken romerska
produkter kunde avsättas och där goda legosoldater och gladiatorer kunde
förvärvas för en rätt billig penning, men i kulturellt avseende väckte landet
intresse blott hos några enstaka lärde, en Tacitus, en Plinius, hos vilka
barbarerna väckte till liv ett sentimentalt etnografiskt intresse, ungefär som
när vi i våra dagar studera zulukaffrernas eller grönländarnas civilisation.
Då som nu gingo samma intressesfärer hand i hand vid mötet mellan


<img><i>Bronsskål av romerskt ursprung, ur en grav från tiden strax före vår tideräknings
början, vid Sojvide på Gotland. Fyndet utgör det äldsta vittnesbördet om att direkt eller
indirekt förbindelse knutits mellan Nordeuropa och Syditaliens blomstrande metallindustri.</i></img>

civilisation och primitivitet, en materiell, politisk och handelspolitisk, en
andlig, etnografisk. — Germanerna sågo på samma sak med helt andra
ögon.

Inflytelserna från den romerska kulturen spredos ut över den europeiska
kontinenten och gjorde sig snart gällande även i Nordeuropa, i Danmark
och på den Skandinaviska halvön. Här satte de sin stämpel på utvecklingen
under de fyra första århundradena efter Kristi födelse, ett skede, som med
rätta bär namnet den <i>romerska järnåldern.</i>

I första hand och lättåtkomligast återspegla sig förbindelserna mellan
Rom och Norden under denna tid i ett osedvanligt stort antal romerska eller
provinsialromerska importartiklar, som i våra dagar hittats i dansk och
svensk jord. Bland mängden av fynd kunna ett par förtjäna ett särskilt
omnämnande.

Vid grävningar i en gravhög å Kungsgårdens ägor, Högs socken i norra
Hälsingland, påträffades för ett hundratal år sedan jämte en järnyxa ett
egenartat bronskärl, i form av en liten, djup skål med ett från
mynningskanten utgående brett handtag. Liknande skopor av brons finnas litet
varstans i norra och mellersta Europa men också längre söderut, i Italien.
Att de äro förfärdigade där nere framgår av den firmastämpel, de bära.

Å handtaget till kärlet från Hälsingland läsas de tre bokstäverna LAE,
och ett närmare studium av liknande, ehuru fylligare stämplar å andra
dylika föremål ådagalägger, att bokstäverna stå som förkortning av
mansnamnet Lucius Ansius Epaphroditus. Denne var en stormrik romersk


<img><i>Bronsspann från ett fynd i Öremölla, Skivarps socken
på Skånes sydkust, från tiden omkring år 300 efter Kristi
födelse. Spannen är ett romerskt fabrikat.</i></img>

affärsman och magnat, som
ägde stora fabriker nere i
Capua i Syditalien, främst
för produktion av
bronsvaror. Dessa gingo i
första hand till de
förmögnare hemmen i Rom och
i städerna ute i den
romerska landsorten. I
särskilt stort antal ha de
påträffats i ruinerna
efter de tvenne närliggande
städerna Pompeji och
Herculaneum, vilka som
bekant under ett
fruktansvärt utbrott av Vesuvius år 79 efter Kristi födelse helt begravdes i
vulkanens aska och lava. Men att fabrikantens rykte skulle nå även
långt utanför den av honom kända världens gränser, ända upp till
Hälsingland, torde han ej ha kunnat
räkna med.

<img><i>Glasbägare ur Öremöllafyndet (jfr
ovanstående bild). Den är tillverkad någonstans
nere i Syrien eller Egypten och har
därifrån, över Svartahavsomrddet, försålts till
de gotiska germanerna, vilka i sin tur
förmedlat den vidare mot norr.</i></img>

Men vad ha då dessa
egenartade bronskärl haft för användning?
Svaret är, om vi se saken från
Hälsinglands och Nordeuropas
horisont, ganska överraskande. De
ha varit vinskopor, som använts
för att hälla upp drycken i
glasbägarna. Ofta äro de försedda med
en extra sil, varigenom all
förorening kunde hållas borta från
druvans saft. Då även denna anordning
understundom finns bevarad på de
i Norden funna exemplaren, ha vi
säkerligen att räkna med att de
gjort samma tjänst här uppe och
att sålunda den svenske
rikemannen redan under denna tid kunde


<img l><i>Romersk bronskanna, som tillsammans med en
guld-fingerring och en likaledes från en romersk verkstad
utgången vinskopa (med tillhörande sil) upptagits ur
en grav vid Överbo i Västergötland.</i></img>

läska sig med hetsande
drycker från Söderns
vingårdar.

Ett annat fynd, som
på samma men ännu
påtagligare sätt belyser
förbindelserna mellan Söder
och Nord, stammar från
Öremölla i Skivarps
socken på Skånes sydkust.
Det rör sig återigen om
ett gravfynd, ett av de
rikaste från den romerska
järnåldern. Här
anträffades under en flat, större
stenhäll en närmare 25
cm. hög bronskittel med
refflad yta och tvenne
handtag med ett
manshuvud i relief (sid. 183).
Kitteln innehöll resterna
från en likbränning, en
samling brända ben,
insvepta i ett fint tyg, och
där utanför en ringbrynja
av järn. Intill kärlet lågo
en vinskopa med sil, två
glasbägare, två lerkärl, ett litet spänne, ett par sönderrostade
järnföremål m. m.

Av dessa äro bronskärlet (själva gravgömman) samt ringbrynjan,
tygstycket, vinskopan och glasbägarna importföremål, som förvärvats till
Norden genom romerska köpmäns förmedling, men det är fördenskull inte sagt,
att alla föremålen äro romerska fabrikat. Det gäller troligen inte för
glasbägarna. Dessa (sid. 183) representera nämligen en speciell typ, som just
under de första århundradena efter vår tideräknings början vann en vidsträckt
spridning över inte bara det romerska världsväldet utan också över det fria
Germanien; till en väsentlig del härstamma emellertid dylika bägare från

verkstäder bortom Italien,
i Syrien och Egypten.

<img r><i>Ett minne från germanska härnadståg inom romarrikets
provinser. Romersk bronsvas, bärande en latinsk
inskrift, som förtäljer, att den helgats åt Apollo Grannus,
en gudomlighet, som dyrkades i de romerska
provinserna väster om Rhen. Vasen har hittats vid Fycklinge,
Björkesta socken i Västmanland, fylld med brända ben
— den förnäma kultskålen har med andra ord fått göra
tjänst som gravgömma i svensk jord.</i></img>

Man kan naturligtvis
inför fynd sådana som
dessa fråga sig, om de
verkligen ha med ett
regelrätt handelsutbyte att
skaffa, om de inte
snarare böra ses i samband
med de
kontinentalgermanska stammarnas
härjningar på romersk och
provinsialromersk mark,
alltså äro krigsbyten rätt
och slätt. Detta kan gälla
och gäller också för en del
av fynden men ej för
den stora massan, såsom
vi längre fram skola få
se. Ett sådant tjuvgods
kan emellertid
dessförinnan förtjäna ett par ord.

Vid Fycklinge,
Björkesta socken i Västmanland,
uppdagades för åtskilliga
år sedan en praktfull vas
av brons. Den stod i en
hög och var, liksom
kitteln från Öremölla, en gravgömma för resterna från en likbränning. På
ena sidan bär den en inskrift, som berättar, att den helgats åt guden Apollo
Grannus och till denne skänkts av Amillius Constans, tempelföreståndaren.

Namnet Apollo Grannus möta vi på åtskilliga inskrifter från
Rhenområdet såsom namnet på en keltisk gudomlighet. När gåvor till denne
dyka upp som gravgömma i Mellansveriges jord, kan det inte vara tal om
ärligt spel och fredlig handel. Den ståtliga bronsvasen har inte lämnat sitt
galliska tempel frivilligt utan bär säkerligen vittne om germanska
skövlingar på andra sidan Rhen.


<img><i>En från Capua i Italien stammande vinskopa, funnen i en uppländsk grav vid Gödåker
i Tensta socken.</i></img>

Men det är ett undantag från regeln. Om de livliga
handelsförbindelserna mellan romare och germaner tala inte bara de många fabriksvarorna,
som vandrade ut utanför romargränsen, utan också den stora mängd
romerska silvermynt, s. k. denarer, som gingo samma väg och spredo sig över
hela det germanska bebyggelseområdet. I Sverige kunna de räknas till
mellan 6,000 och 7,000, av vilka huvudparten eller över 5,000 anträffats
enbart på Gotland.

Med dessa mynt infördes de första präglade betalningsmedlen i Sverige,
och de kommo att inleda en helt ny epok i handelsutbytet stammar och
bysamfund emellan. Tidigare hade man alltifrån stenåldern betalt vara med
vara, idkat ren byteshandel, och detta system kom naturligtvis alltjämt att
bli beståndande, men de större uppgörelserna på marknadsplatserna
underlättades, genom att de romerska silvermynten sattes i omlopp som betalning
vid köpen. Att germanerna rätt snart lärde sig att förstå myntens både
relativa och absoluta värde, visar sig därav att de — enligt vad de antika
författarna berätta — föredrogo vissa gamla, välkända myntsorter framför
en del nya, som romarna utbjödo. Saken var nämligen den, att genom en
kejserlig reform hade myntens vikt och halt försämrats, en procedur, som
germanerna emellertid genomskådade och som föranledde dem att påfordra
betalning med mynt av den äldre sorten, med högre vikt och bättre halt.

Mynten påträffas inte så ofta i gravarna utan i stället i större


<img><i>Vinskopa från Roes, Rone socken på Gotland. Den romerska vinskopan utgjorde,
märkligt nog, en på nordisk botten mycket eftertraktad handelsartikel, vilket näppeligen kan
tydas på annat sätt än att även Söderns vin funnit ett betydelsefullt avsättningsområde
inom den germanska bebyggelsen längst i norr, i Sverige.</i></img>

ansamlingar, såsom verkliga skatter, av vilka den hittills största, ett fynd från
Sindarve i Hemse socken på Gotland, innehöll den ansenliga förmögenheten
av 1,500 denarer. Vanligen uppvisa dessa skatter en mycket brokig
sammansättning. Sålunda äro i exempelvis Sindarvefyndet inte mindre än 20
romerska kejsare företrädda i myntbilderna, ett förhållande av intresse ur
den synpunkten, att det — liksom myntens ofta mycket kraftiga nötning
— ådagalägger, att mynten länge kunnat vandra ur hand i hand, innan de
slutligen kommit i jorden. Men om de voro fullt gångbara betalningsmedel,
varför har man då gjort sig av med dem genom att gräva ned dem?

En jämförelse med skattfynden från historisk tid och dessas fördelning
ger det otvetydiga svaret. Man har som en mycket belysande parallell
framdragit förhållandena i Skåne under nyare tid. Av landskapets omkring
100 myntskatter från tiden efter 1521 äro inemot 50 eller i det allra
närmaste hälften nedlagda under åren 1675 till 1679, och av dessa faller
det stora flertalet på landskapets sju nordligaste härader. Skulle man nu
enbart med utgångspunkt från myntfyndens talrikhet och deras spridning


<img l><i>Handtaget lill en bronskanna, ett vackert prov
på romerskt konsthantverk, som funnit vägen
till Sverige. Det är hittat i en åker vid
Lenstad på Öland. — Kannor av liknande slag
ha påträffats i åtskilliga exemplar nere i den
syditalienska staden Pompeji, som år 79 e. Kr.
förstördes vid ett våldsamt utbrott av Vesuvius.</i></img>

inom landskapet ta ställning till
spörsmålet om den nyare tidens
skiftningar i skånskt näringsliv,
borde, tycker man kanske, Karl
XI:s regering ha varit en period av
blomstrande materiellt uppsving, en
glansperiod, som aldrig skulle
komma åter, och ett särskilt märkligt
och mäktigt handelscentrum med
riklig tillgång på kontanta medel
borde ha varit förlagt till
provinsens norra hälft, medan däremot
slättbygden i söder varit så gott som
utfattig.

De skriftliga källorna lära oss
något helt annat. Tiden 1674—79
utgör det skånska krigets och
snapphanehärjningarnas svåra tid, och de
skatterikaste häraderna äro de, där
snapphanefejderna rasade som värst.
Slutsatsen ger sig av sig själv.
Dessa liksom övriga skatter från
historisk tid, skånska lika väl som
uppsvenska och utländska, visa en
tydlig tendens att koncentrera sig till krigshistoriskt betydelsefulla epoker.

Denna benägenhet är i själva verket den mest förklarliga sak i världen.
Då faran hotade, hade man ingenting annat att göra, när man ville söka
rädda undan sina tillhörigheter och dyrbarheter, än att gräva ned dem,
och förklaringen till att dessa undandolda skatter blivit kvarliggande i
jorden, intill dess att de i vår tid åter kommit i dagen, ligger givetvis däri
att ägarna själva fallit offer för den fara, för vilken de ville skydda sina
ägodelar. Det är uppenbart, att sammanhanget varit detsamma under
förhistorisk tid.

Det stöter inte heller på några svårigheter att klargöra
bevekelsegrunderna till denarskatternas nedläggning i Norden under romersk järnålder.
Det visar sig, att huvudparten av dessa fynd, enligt vad de yngsta i dem
ingående mynten utsäga, kommit i jorden under femtioårsperioden


<img r><i>Bronskanna av romerskt fabrikat; typen är talrikt
företrädd i fynden från Pompejis ruiner och har i enstaka
exemplar funnit vägen även in i Germanien; ovan
avbildade kanna stammar frän Hässelby i Spånga socken,
Uppland.</i></img>

162—210 e. Kr., och detta ar
inte bara en lokalt
nordisk företeelse, den täcker
tvärtom hela det
germanska området från
Mälardalen i norr till Böhmen
i söder, från Rhenlandet
i väster till Ostpreussen i
öster. Gå vi härifrån till
det historiska
källmaterialet, finna vi, att denna
tid genomgående
karakteriseras av
folkförflyttningar och härjningar,
som skaka hela den
germanska världen; med
bland annat de s. k.
markomannerkrigen inleddes
nya, väldiga anlopp mot
den romerska
Donaugränsen.

Dessa fejder få
avgörande betydelse även för
Nordeuropa och den
samtida utvecklingen i
Sverige, därigenom att de
äldre förbindelserna med
romerska industricentra
avbrötos eller fingo ta sig nya vägar, samtidigt som helt nya, dittills
oprövade handelsstråk utstakades mellan Norden och kulturländerna längst
i söder.

Den italienska handelns viktigaste utfallsport mot det inre av Europa
utgjorde redan under bronsåldern det bekanta, 1,370 m. över havet belägna
alppasset vid Brenner i Tyrolen, vilket erbjuder den tidigast på året farbara
vägen över Alperna mellan Italien och det nuvarande Tyskland.
Förhållandena voro desamma under romersk kejsartid; på denna väg fördes Capuas
värdefulla industriprodukter i första hand till Böhmen och vidare in i det

fria Germanien. Huvudvägen mot norr följde Elbe och dess bifloder för
att nå sina ändstationer uppe i Danmark och Sverige. Bland annat för att
förmedla den alltmer växande handeln med Mellaneuropa anlades år 181
före Kristi födelse staden Aquileja vid Adriatiska havets nordspets, och
över denna stapelplats ha säkerligen sådana varor exporterats som
exempelvis den praktfulla bronsskålen å sid. 182, vilken påträffats i en grav från
tiden närmast före vår tideräknings början vid Lilla Sojvide, Sjonhems
socken på Gotland, ett av de äldsta vittnesbörden om förbindelser mellan
Syditaliens capuanska industridistrikt och det nordgermanska
bebyggelseområdet i Sverige.

Från Aquileja gick emellertid redan tidigt en bred handelsväg även i
östlig—nordöstlig riktning mot Donau, och denna hade på romersk botten
sin slutstation i de trakter, där den österrikiska huvudstaden nu ligger.
Strax öster härom grundade romarna ett starkt befäst härläger, en
stadsliknande anläggning, som särskilt under senromersk järnålder fick stor
betydelse för handeln med det inre av Germanien och med länderna längst
i norr. Staden, som fick namnet Carnuntum, träder alltmer i förgrunden,
i samma mån som oroligheterna och fejderna tilltogo i styrka vid de
västligare gränsavsnitten och fingo sin slutgiltiga utlösning i det stora
markomannerkriget 166—180. Elbelinjen förlorade sin roll av huvudpulsåder för
trafiken mellan Söder och Nord och ersattes med den östligare belägna vägen
från Carnuntum längs en av Donaus bifloder, March, och därifrån längs å
ena sidan Oders, å andra sidan Weichsels lopp till Nordeuropa.

Här bakom döljer sig ett historiskt skeende, i vilket även det svenska
bebyggelseområdet spelat en väsentlig roll, om än vi endast fragmentariskt
och glimtvis kunna spåra denna.

<i>Markomannerkriget</i> var ingen gränsfejd i vanlig mening utan bildade
endast ett av leden i en (av delvis okända anledningar genomförd)
omgruppering av den germanska bebyggelsen. Ungefär samtidigt med
markomannernas resning inträffa dels de germanska goternas tåg mot söder till
Sydryssland, dels de germanska burgundernas avmarsch från sina boplatser
i nuvarande östra Tyskland till Rhen-Donaulinjen i sydväst.

<i>PLANSCH Å MOTSTÅENDE SIDA. Nordgermaner på krigsstigen. Enligt de klassiska
författarnas på mänga håll samstämmiga uppgifter kunna vi räkna med att åtskilliga av de
män, krigare och härförare, som deltogo i det stora stormanloppet mot det romerska
rikets gränser, utgått från och fostrats i Norden och Sverige.</i>


<img><i>Germaner på krigsstigen. Akvarell av G. Gottorp.</i></img>


<img r><i>Det gotiska runalfabetet.</i></img>

Enligt gammal tradition räknas
de båda sistnämnda
folkstammarna som nordiska folk på vandring.
Burgunderna skola enligt gängse
uppfattning ha kommit från
Bornholm eller, såsom ön hette i äldre
tid, Burgundarholm, och namnet
goter har sammanställts med
svenska beteckningar som Gotland,
Götaland och göter. Enligt
sistnämnda tolkning skulle goterna
ursprungligen ha varit en svensk
folkstam, bosatt antingen i
östergötland eller på Gotland, och
härifrån utvandrat lill kontinenten,
där de omkring år 150 efter Kristi födelse återfinnas som bofasta vid
floden Weichsels mynning.

I vad mån denna mycket populära förklaring täcker ett verkligt
innehåll, torde ännu så länge vara omöjligt att säkert konstatera, och inte heller
det arkeologiska materialet ger några tillförlitliga anvisningar i ena eller
andra riktningen. Men det får inte förglömmas, att i den goternas
vandringssaga, som vid mitten av det sjätte århundradet nedskrevs av en man vid
namn <i>Jordanes,</i> utpekas den Skandinaviska halvön direkt som det gotiska
urhemmet. »Från denna ö Scandza (d. v. s. Skandia, Skandinavien, som
ännu långt in i medeltiden betraktades som en väldig ö utan landfast
förbindelse med omvärlden), som samtidigt är folkens vagga eller i varje fall
nationernas moderssköte, skall en gång goterna ha utvandrat under sin
konung Berig», skriver Jordanes.

Denna och liknande samtida notiser äro betydelsefulla dokument för
fastställandet av den till nordisk mark knutna befolkningens roll i den
kontinentalgermanska historien. Låt vara att uppgifterna, sådana de föreligga,
äro felaktigt kombinerade eller på ett fabulerande sätt utbroderade, kvar
står dock hos tidens historieskrivare en visserligen oklar men säkerligen i
sista hand på faktiska händelser fotad grunduppfattning, som — när det
gäller ledande germanfolks äldsta öden — ständigt kretsar omkring länderna
uppe i norr, kring Scandza, Gotiscandza, Thule, den Skandinaviska halvön.
Det är tydligt, att vårt lands äldre järnålderskultur fostrat många av de

män, som fylkade sig kring den europeiska kontinentens germanhövdingar
och gingo ut att skapa världshistoria.

Vi få emellertid inte tänka oss dessa skilda germanuppbåd som ett
enhetligt organiserat företag i stor skala. Tvärtom visar det sig, att det
knappast existerade någon som helst sammanhållning stammarna emellan,
utan varje hord handlade på eget initiativ, och de bekämpade varandra ofta
inbördes. I så måtto föreligger inte något samband mellan markomannernas
härjningar vid romargränsen och goternas eller burgundernas vandringar,
utan händelseförloppet bestämdes i långt högre grad av den inbördes
osämjan och det tryck, som de olika germanska folkgrupperna utövade på
varandra.

<h2>GOTERNA.</h2>

Avgörande betydelse för den kommande utvecklingen får i första hand
goternas uppbrott från sina boplatser vid Weichselflodens mynning någon
gång under senare hälften av andra århundradet. Ett femtiotal år senare
eller strax efter år 200 möta vi dem såsom bofasta nere i Sydryssland,
bortom Donaus nedre lopp kring Svarta havets kuster, och ur det
arkeologiska materialet kan direkt utläsas vilka mäktiga perspektiv, som därmed
öppnade sig för en väsentlig utbyggnad av det intergermanska
handelsnätet och av hela den germanska kulturen.

I Sydryssland kommo goterna i intim kontakt med grekisk-romerska
industricentra och en särpräglad grekisk-romersk kultur, som här
blomstrade inom en lång rad stora och förmögna kolonier längs
Svartahavskusten. Utbytet härav blev sällsynt rikt, så rikt, att goterna kunde dela
med sig av överflödet till alla sina germanska fränder norrut och för
århundraden framåt blevo de verkliga bärarna av germankulturens
utveckling.

Den kanske väsentligaste vinsten av detta möte mellan goter och
greker-romare utgjorde införandet av en egen germansk skrift, runskriften.

Med det grekiska och delvis också det romerska alfabetet som förebild
skapade goterna ett nytt skriftsystem, upptagande 24 bokstavstecken (se
bild å sid. 191).

Den nya skriften spred sig snabbt över Germanien, och redan under
200-talet finna vi den använd uppe i Norden och i Sverige, men samma
väg vandrade också en mängd andra nymodigheter, som främst ta sig


<img><i>Nordgermanska krigare i full rustning, från tiden omkring mitten av 4:de århundradet,
sådana de enligt fyndens vittnesbörd torde ha varit utrustade. Ryttaren är klädd i
ringbrynja, bär hjälm med skyddsplåtar för panna, kinder och haka samt för övrigt spjut
och svärd. Efter Sophus Müller.</i></img>

uttryck i grundläggandet av en omfattande, självständigt germansk
guldsmedskonst.

Både guldet och silvret voro kända av nordborna långt tidigare,
guldet redan under stenåldern, silvret först genom kelternas förmedling under
tiden närmast före Kristi födelse, men ett mera utvecklat konsthantverk
i ädelmetaller tycks ej ha kunnat utbildas på germansk botten, förrän
goterna hade stiftat bekantskap med de grekisk-romerska industricentra vid
Svarta havet och här fått tillfälle att ingående studera nya, effektfulla
behandlingsmetoder, vilkas resultat voro särskilt ägnade att tjusa det
germanska ögat.

Här lärde man sig konsten att ge färg och kontrast åt guld- och
silverytan genom att i metallen infatta brokigt naturfärgade stenar (sid. 197).
En annan teknisk nyhet var pressblecket, konsten att hamra ut guldet och
silvret i tunna plåtar, vilka därefter bearbetades över ett underlag av trä
med i relief tecknade ornament, varigenom dessa överfördes från underlaget
till metallblecket. Detta förfaringssätt kom särskilt till användning som ett
slags beklädnad av den billigare bronsen, vars yta på så sätt doldes och
varigenom föremålet fick guldets, respektive silvrets förnämare och
dyrbarare utseende. Samma strävan att bättra på det billigare materialet ger
sig till känna även i det bland Sydrysslands goter och Nordeuropas
germaner nu allmänt framträdande bruket att skänka silverytan en förgyllning.

Alla dessa tillvägagångssätt känna vi väl igen från vår moderna
guldsmedskonst, vilken sålunda ursprungligen och till sitt väsentligaste innehåll
kan föras tillbaka till Sydrysslands goter under århundradena närmast efter
Kristi födelse. Liknande anor har också en annan guldteknik, som
visserligen numera ej har samma popularitet som tidigare men som ännu under
sent adertonhundratal spelade en dominerande roll för fabrikanterna av
den svenska allmogens dräktsmycken. Det är filigrantekniken.

Denna bildade ett mönster av tunna trådar och små, i druvklasform
eller i pyramidartade gyttringar ordnade kulor av guld eller silver, som
löddes fast vid ett underlag (sid. 206). Möjligt är, att nordborna stiftade
bekantskap med denna genom romarnas egen förmedling, men allmännare
spridning fick den först, sedan den upptagits i den gotiska metallindustrien
nere i Söder.

Det är givetvis ingen tillfällighet, att de nya tekniska färdigheter, som
genom goterna förmedlas till Norden, i huvudsaklig utsträckning knyta
sig till guldet och silvret. Detta förhållande ger tvärtom en belysande bild


<img><i>Nordgermanska guldarmringar, utarbetade i svenska (till vänster) och osttyska (till
höger) verkstäder, efter sydryska förebilder.</i></img>

av vilken enastående omfattning som handeln med ädelmetaller hade nere i
Svartahavsområdet vid tiden för germanstammarnas ankomst dit. Det
återspeglar sig också i andra avseenden i den svenska fyndmassan. I denna
ingå åtskilliga föremål av guld, som fabricerats i nuvarande Sydryssland
och därifrån längs tidens ledande huvudstråk, Weichsel- och Oderlinjen, förts
norrut. Under 200- och 300-talen uppträda ständigt och jämt dylika
långväga resenärer i de förnämare germangravarna i mellersta och norra
Tyskland, i Danmark och i Sverige. Från vårt land kan nämnas ett fynd av
en kraftig guldhalsring från Burahus, Ravlunda socken i Skåne; den är
snodd av tre guldtenar, och dess ena ända är vinkelböjd och avslutad med
ett litet runt huvud, som passar in i en nyckelhålsformig urtagning i den
andra ändans runda, dosformiga parti; detta är betecknande nog dekorerat
i filigran och med infattade stenar (sid. 197), Direkta motsvarigheter till
den återfinnas inom flera fyndplatser på de sydryska stepperna. Från
Sverige föreligga i övrigt ett tiotal liknande, ehuru något enklare utförda
halsringar av guld, av vilka det stora flertalet påträffats på Öland och
Gotland. Även en annan smyckeform med samma ursprungsbeteckning har
vunnit flitig avsättning här uppe, nämligen guldfingerringen med infattad
mittsten, vilken bl. a. föreligger i fynd från Tuna i Hälsta och Östra Spångby,
Uppland, från Vackerby och Berga Vrå i Kjula socken, Södermanland (sid.
196), samt från Rönnerum på Öland.

Det blev de praktälskande goterna, som kommo att bestämma
konsthantverkets modeväxlingar under den närmaste tiden efter år 200 inom både
det kontinentala och nordeuropeiska Germanien. Sin ledarställning förstodo
de att behålla, även sedan de av yttre omständigheters tryck tvingats att


<img><i>Guldfingerring, funnen i en åker vid Berga-Vrå i Kjula
socken, Södermanland. Ringen, som bär trenne
infattade ädla stenar (karneol och almandiner), är försedd
med en grekisk inskrift och har tillverkats på
sydeuropeiskt område, troligen nere vid Svarta havet, under
300- eller 400-talen.</i></img>

delvis, men endast delvis,
bryta upp från sitt
sydryska »Gosen» för att söka
sig nya boplatser kring
den romerska gränsen vid
nedre Donau.

Därmed är
upprinnelsen given till ett av de
sällsammaste linjespel, som
den forngermanska
konsthistorien känner och som
går under namnet av den
<i>germanska
djurornamentiken.</i>

Alla torde känna dessa
slingor av i varandra inflätade band och stiliserat tecknade djurhuvuden,
som bilda den dekorativa ramen kring varje ämne och varje bild, som
strävar efter att återge något riktigt urgermanskt (sid. 233—237). Ännu
för något tiotal år sedan, kanske ännu senare, förde svenska stålverk ut
i handeln serier av pennknivar, pappersknivar och många andra nyttiga
ting, som pryddes med ett urnordiskt slingerverk av djurkroppar och
bandflätningar, och detta är i själva verket intet annat än ett modernt
kopierande av mönster, som fått sin ur germansk synpunkt ursprungligaste
tolkning bland goterna i Sydryssland och vid Donau.

De första mera framträdande ansatserna i riktning mot den germanska
djurornamentiken tillhöra redan 200-talet. Det är en serie senklassiska och
sydryska djurmotiv, som vandra den långa vägen från Svarta havet upp
till Nordeuropa och här få sin speciella utformning. Man kan naturligtvis
och med rätta fråga sig, hur det är möjligt att draga gränsen mellan en
djurteckning, som återgår på exempelvis sydryska, och en sådan med
romerska förebilder, men på denna väsentliga punkt är forskningen
förvånansvärt väl tillgodosedd och absolut säker på sin sak. Den bygger
nämligen på ett — man kan gott använda ordet — detektivarbete av obestridlig
styrka. Här skall endast det väsentligaste ledet i beviskedjan framläggas,
för att vi inte skola tvingas att avlägsna oss alltför långt från vårt eget
land.

Nere vid Svarta havet kommo goterna ständigt i förbindelse med ett


<img><i>Handeln med Sydryssland spelade en betydelsefull roll
i germanernas och nordbornas historia under 300-talet.
Halsring av guld från Burahus i Ravlunda socken på
Skånes ostkust. Den är snodd av tre guldtenar, och
låsanordningen utgöres av en med filigran och infattade
stenar dekorerad dosa, i vilken den ena länkens
vinkelböjda spets insättes genom en nyckelhålsformig
urtagning. Utformningen ådagalägger, att ringen är
förfärdigad i en verkstad på sydrysk botten.</i></img>

grekiskt-romerskt
konsthantverk, som med
förkärlek arbetade med
djurbilden som ett väsentligt
element i dekoren. Det var
serier av delfiner,
hippokamper, hästar, oxar,
vildsvin och annat, som i
horisontella rader
grupperades kring vissa
bestämda partier av det föremåls
yta, som skulle dekoreras.
Men granska vi det
samtida romerska stilschemat
närmare, skola vi finna,
att skillnaderna ej voro
så stora. Hur kan man då
våga draga gränsen mellan
sydryskt-germanskt och
romerskt?

Man kan naturligtvis
i första hand hänvisa till,
något som av det
föregående torde stå klart, den sydryska vägens dominerande betydelse under
tiden efter 200, men beviskedjan kan knytas fastare samman. Från Själland
föreligga en del silverbägare, som i utformning likaväl som i dekor påtagligt
anknyta till s. k. »klassiska» förebilder (sid. 198), men varför äro då dessa
förebilder inte romerska, eftersom vi på romersk mark kunna spåra deras
direkta motsvarigheter? Vissa egenartade detaljer i dekoren fälla det
definitiva utslaget. En av bägarna bär samma utsmyckning som alla de
andra, vartill för övrigt en direkt motsvarighet föreligger från Lilla Jored
i Bohuslän, men med det lilla tillägget, att bland hästarna och fåglarna
i detta fall äro inplacerade en del manspersoner av i och för sig rätt
allmän typ men med det särdraget, att de bära svärd av en form, som
är lika okänd på germansk som på romersk botten. Svärdet har den
egenheten, att det ovan fästet är försett med en cirkelformig utvikning
(sid. 199).


<img><i>Silverbägare av nordisk tillverkning, ger en
säregen inblick i den nordgermanska
metallindustriens strävan all efterlikna
produktionen inom verkstäderna på
sydeuropeisk botten. Jfr bild å motstående sida!</i></img>

Huggvapen av denna utformning
existera under den tid det här gäller,
liksom tidigare, enbart på sydryskt
område, och här kunna de ledas
tillbaka i tiden långt bort mot mitten
av första förkristna årtusendet, då
de buros av från det inre av Asien
kommande nomadstammar av okänd
härstamning, som slogo sig ned på
de sydryska stäpperna för att, sedan
generationer och generationers
ättlingar växlat, bilda ett grundelement
i det samfund, som mötte goterna på
deras vandring mot söder.

Det är den enda rimliga
förklaringen till att en sydrysk svärdstyp
helt plötsligt kan dyka upp på
nordisk botten, men det anförda har
betydelse framför allt ur den
synpunkten, att det bestämt kan lokalisera den djurvärld, som tillsammans
med svärdstypen kom vandrande mot norr, såsom en sydrysk, en till Svarta
havets kuster knuten företeelse. — Men det skulle ännu dröja en tid, innan
denna sydryska fauna kunde anpassa sig i sin nya germanska och
nordgermanska omgivning.

Under tiden kommo germanfolken längs Donau-Rhengränsen i allt
intimare beröring med romersk metallindustri och sökte för egna syften att
utvinna det mesta möjliga ur denna. Härifrån hämtades i väster inte mycket
mer än en del djurhuvuden av tydligt provinsialromerskt ursprung (sid. 202),
som knötos till en i övrigt rent germanskt-gotiskt präglad metallindustri,
medan i öster goterna vid Donaugränsen sökte förlika ett tidigare vid Svarta
havet förvärvat och utarbetat stilschema med den romerska tradition, som deras
ledande män mötte vid sina uppgörelser med de romerska herremännen.

Nu liksom tidigare följer det nordiska området linjer, som utstakats av
de vid romargränsen och i grannskapet av den antika världen boende
germanfolken. Något i detta stilschema hämtas från väster, från
Rhenprovinserna, men det väsentliga i den specifikt germanska
konstproduktionen har upptagits ur goternas nästan outtömliga sydryska förråd.


<img r><i>Detalj av dekoren på den å vidstående bild återgivna
silverbägaren, som lämnar en omedelbart vägledande
anvisning om sammanhangen i 200-talets intergermanska
metallindustri. Mansfiguren bär i sin hand ett svärd av
en typ, som förekommer endast på sydtysk botten.
Enbart en detalj av denna art kan med visshet bestämma
förebilden för en väsentlig del av det nordiska
konsthantverket under ifrågavarande tid.</i></img>

Redan under 200-talet
smyga sig sydryska, av
goterna upptagna
djurmotiv in i den nordiska
konsten, men de få en
dominerande ställning där först
efter år 400 och sedan de
återigen genom goternas
förmedling bundits
samman med en rent
geometrisk dekor av
provinsial-romerskt ursprung (sid.
204). Därmed är den
säregna stil, som bär namnet
den germanska
djurornamentiken, fullt utbildad i
sitt äldsta definitiva
stadium.

Vi komma i ett
följande kapitel åter att anknyta till den och dess fortsatta öden. Här skall i
stället redogöras för en annan effekt, som det gotiska inflytandet fick för
den nordiska metallindustrien och som tydligare än något annat visar, hur
djurfiguren redan under ett relativt tidigt avsnitt av 400-talet blivit ett
levande motiv för konsthantverkaren, ett motiv, som befriat från alla
normer kunde ingå i snart sagt vilken komposition som helst. Det gäller
åter igen en högst säregen nordisk skapelse, de s. k. guldbrakteaterna.

<i>Guldbrakteaterna</i> utgöras av ensidigt präglade, i form av mynt utarbetade
smycken (sid. 201). Under vilka förutsättningar de skapats, är sedan länge
klarlagt. De ha vuxit fram som kopior av senromerska guldmedaljonger,
praktsmycken, som den romerske kejsaren överlämnade till sina anförvanter
och medhjälpare för att visa dem sin ynnest.

Det nordiska kopierandet skedde emellertid inte efter de äkta förlagorna,
utan efter andrahandskopior. Det blev nämligen vanligt vid det rika gotiska
kungahovet att för eget bruk efterbilda de romerska kejsarmedaljongerna,
och det är dessa, som nordborna stiftade bekantskap med och i sin tur sökte
efterlikna. Ett gott exempel härpå erbjuder den praktfulla, nyligen funna

guldbrakteaten från Torps gård på Senoren i östra Blekinges skärgård
(sid. 201). Smyckets centrum intages av ett utomordentligt vältecknat
kejsarporträtt, troligen den romerske kejsaren Valens, inramat av en oläslig,
utan kännedom om de romerska bokstavstecknens betydelse kopierad
omskrift. Bilden är infattad i ett brett ramverk av ingraverade trianglar. Det
är sistnämnda betydelsefulla detalj, som ger anvisning om att förebilden
är att söka på den germanska sidan av romargränsen, hos goterna i Ungern,
som för sina medaljonger använde samma listverk, något som däremot icke
romarna själva gjorde.

Brakteaten från Senoren betecknar ett begynnelsestadium i den
nordiska tillverkningen av dylika smycken, men efter hand som tiden går och
fabrikationen växer, frigöra sig de nordiska mästarna alltmera från sina
förlagor och skapa egna motiv för smyckets centrala parti. Särskilt populär
blir en högst egenartad komposition, som består av ett i bildytan
dominerande manshuvud — givetvis det gamla kejsarporträttet — och därunder
en djurframställning, placerad så, att manshuvudet kan sägas »rida» på
hästen eller djuret (sid. 199). Om en förvanskad ryttarframställning kan
det emellertid ej vara tal, det är ett absolut originalt motiv, som vuxit fram
ur brakteatmästarnas fantasi, men under vilka förutsättningar?

En ofta förekommande romersk och gotisk medaljongtyp bär kejsarens
bröstbild i profil med högra handen lyft till hälsning (sid. 199). I
barbarisk-nordisk efterbildning återfinnes denna typ å ett medaljongsmycke från
Lilla Jored i Bohuslän. Också här tecknas handen i samma
karakteristiska ställning, medan centralbildens mantelveckning stiliseras på ett sätt,
som starkt erinrar om en djurkropp. Axelpartiet blir ett cirkelornament
med mittpunkt, veckningen därunder blir en serie halvcirkelbågar, av vilka
den understa som en skarpt vinkelbruten, svagt svängd linje löper fram
till handen — något växer fram, som ter sig nästan som bakre partiet av
ett djur.

Så tar brakteatmästarens fantasi vid för att av ett sådant linjespel bygga
upp ett helt djur, av vilket den till hälsning lyfta handen bildar huvud och
hals samt mantelveckningen ger uppslaget till själva kroppen; det är också

<i>PLANSCH Å MOTSTÅENDE SIDA. Förgyllt dräktspänne från sent 400-tal, påträffat på
Gotland. I utformning och stil ger det tillkänna en nära släktskap med den gotiska
metallindustrien i Ungern vid samma tid. Spännets rika dekor motsvarar den germanska
djurornamentiken i dess äldsta, fullt utbildade nordiska stadium (s. k. stil I).</i>


<img><i>Förgyllt dräktspänne från sent 400-tal.</i></img>


<img><i>Vägen från Rom över mellersta Donau till Norden kan fullt påtagligt markeras med dessa
bilder; underst en nordisk s. k. guldbrakteat (från Senoren i Blekinge), ett ensidigt präglat,
myntliknande smycke; denna har sina närmaste förebilder i på västgotiskt område vid
Donau förfärdigade medaljonger som de överst avbildade, vilka i sin tur äro tämligen
direkta kopior av ett slags guldplaketter, som den romerske kejsaren lät förfärdiga för
att förära sina närmaste män och bundsförvanter.</i></img>

lätt att se, hur djurets sadel direkt motsvarar de horisontellt lagda vecken
över bröstet på kejsarbilden (sid. 199).

Därmed får likaledes djurfigurens egenartade ställning sin naturliga
förklaring. Fyrfotadjuret ligger i en båge längs präglingsytans kant och kastar
markant huvudet uppåt; det intar sålunda samma läge som förebildens helt


<img><i>Ett urval av silver- och bronsarbeten, som tillhört en förnäm nordgermans hästmundering
vid tiden omkring år 400. Fyndet stammar från en offerplats söder om Sösdala i
nordliga Skåne. Den stil, som präglar dessa utsökta prov på ett högt utvecklat konsthantverk,
får sitt särmärke av en relativt naturalistiskt hållen djurornamentik, upptagen från den
provinsialromerska konsten vid Rhen.</i></img>


<img><i>Offer efter slutad strid. Ett fynd från Sjörup i Häglinge socken, Skåne, tillhörande sent
400-tal; huvudsakligen delar av svärdfästen och dräktsöljor, allt av silver. Romerska
författare förtälja, att germanerna läto förstöra sina besegrade fienders utrustning och
offrade bytet åt gudarna. Här stå vi inför ett sådant fynd.</i></img>


<img><i>Hur en bröstbild av den romerske kejsaren i nordgermanens fantasi blir en »ryttare».
Kejsarens framsträckta hand (till vänster) omformas till ett djurhuvud (i mitten; en
nordisk brakteat), och ur kejsarbildens mantelveckning växer en djurkropp fram (till höger;
en brakteat från Tjurkö i Blekinge).</i></img>

olikartade motiv. Men ännu en liten detalj kan förtjäna nämnas. Mitt för
manshuvudet placeras understundom en liten fågel, som vänder sin näbb
mot centralfiguren. Även den kan tolkas efter samma linjer.

Bland kejsarmedaljongerna finns en variant, som såtillvida avviker
från den nyss nämnda typen, att den upplyfta handen bär en kula, på
vilken står en mot kejsaren vänd bild av segergudinnan. Denna bild intar
på medaljongerna samma plats i mittfältet som fågeln på brakteaterna, och
dess hållning med utsträckt hand låter sig lätt omtolka till en fågel, inte
minst som ju segergudinnan har vingar. En sådan omtolkning av motivet
har framgått ur samma yppiga fantasi, som i kejsarbildernas
skulderpartier ser fågelhuvuden och ur mantelveckningar och handställningar
skapar fyrfotadjur.

Påtagligare kan näppeligen belysas, hur djurfiguren under denna
brytningstid kommit att intaga platsen som det centrala, allt annat
undanskymmande elementet i konsthantverket, och därmed är i själva verket steget
taget fullt ut till en utveckling, som slutar med djurmotivets fullständiga
herravälde över ytor och linjespel i ornamentiken. Så löser sig den
sällsamma germanska djurornamentikens gåta.
</chapter>

<chapter name="Skandia.">

<img><i>Nordens guldålder. En serie svenska guldfynd från 400- och 500-talen, halsringar,
betalningsringar (»ringguld») och guldbarrer. Efter E. Klein.</i></img>

<h1>SKANDIA.</h1>

400-talet och årtiondena närmast efter år 500 kunna betecknas som en
sannskyldig <i>guldålder</i> för det nordiska bebyggelseområdet, och inom detta
träder särskilt Sverige i förgrunden. Skandinaviens största guldfynd från
denna tid stammar från Timboholm i trakten av Skövde och innehåller ett
stort antal guldbarrer med en sammanlagd vikt av något över 7 kg.

Med samma ström kom redan under 300-talet ett jämförelsevis stort
antal guldmynt till Norden och kurserade här i viss utsträckning, men de
ha synbarligen inte kunnat helt tillfredsställa behovet, ty vid denna tid
börjar ett alldeles nytt betalningsmedel begagnas. Detta var emellertid inte
präglat utan utgjordes helt enkelt av spiralvridna guldtenar av olika
tjocklek, vilka vid uppgörelsen om priset på en vara eller ett varulager höggos
av i ena ändan ett så långt stycke, som säljaren fordrade som ersättning
och köparen kunde anse skäligt.


Det bör ha varit en tid av goda konjunkturer, och för germanerna
måste rika tillfällen ha givits till vinstbringande affärer och transaktioner
nere på kontinenten vid denna tid, eftersom guldet kunde flyta in i så ymnig
mängd till det avlägsna Sverige. Den väsentligt bidragande orsaken till det
plötsliga materiella välståndet är säkerligen att söka i det stora, slutgiltiga
germanska stormanloppet mot romarriket, vilket förde med sig ett
definitivt upprivande av den från Rhen- till Donaumynningarna sammanhållna
gränslinjen. Det skedde under årtiondena omkring år 400. År 376 gingo
västgöterna över Donau, och ett kvartsekel senare bröto de under sin
ledare Alarik in i Italien. Ungefär samtidigt förskaffade sig
germanskarorna i väster tillträde till Gallien, och Rhenförsvaret bröt samman.
Kejsaren i Rom hade inte mycket annat att göra än att som åskådare
deltaga i det spel, som ryckte allt större stycken av hans välde ur händerna
på honom. Ett sista men otillförlitligt stöd fick han i en härsmakt, som
helt behärskades av germanerna, men när tiden var mogen, avsatte
germanhärens befälhavare, <i>Odovakar,</i> skuggfiguren på kejsartronen i Rom. Han
lät utropa sig till konung över trupperna i Italien och ansåg sig i den
egenskapen även vara de där bosatta romarnas rättsliga överhuvud.

Vi ta säkerligen inte miste, om vi sätta detta händelseförlopp i direkt
samband med guldströmmen till Nordeuropa. Industricentra och
marknadsplatser i Södern kommo alltmer under germanernas kontroll, och i den
intergermanska handeln kom guldet i omlopp som aldrig tillförne. Det var
en glansfull, överansträngt rik tid, men det var också en kristid.

Så länge oro och kaos härskade ute i Europa, kunde nordbon skära
guld med tälgknivar, men i och med att normala förhållanden åter inträdde
på kontinenten, var Sveriges guldålder till ända. Detta faktum får
emellertid inte tolkas som en katastrof för det nordeuropeiska bebyggelseområdet.
Att guldet så småningom försvann ur handeln efter mitten av 500-talet, är
en allmäneuropeisk företeelse, som slutar med att silvret under 700-talets
lopp blir den helt dominerande värdemetallen.

<i>PLANSCH Å MOTSTÅENDE SIDA. Guldhalskrage från Ålleberg i Karleby socken,
Västergötland, ett av den svenska guldsmedskonstens förnämsta arbeten från yngre järnålder.
Halskragen är sammansatt av trenne över varandra lagda, hoplödda guldringar, och i
springor och fogar mellan dessa har inpassats ett myller av bildframställningar, djur,
människor och människohuvuden, utskurna i guld och rikt filigranornerade. Liknande
guldsmycken ha påträffats i Höne i Västergötland samt vid Färjestaden på Öland. De ha
tillverkats under 500-talet.</i>


<img><i>Guldhalskrage från Ålleberg i Västergötland.</i></img>


<img><i>Formar (matriser) för pressning av bronsplåtar till utsmyckning av hjälmar från
folkvandringstid, funna vid Björnhovda i Torslunda socken på Öland. Bilderna återge
troligen jaktscener. Till vänster en infångad björn, som jägaren står i beredskap att döda
med yxa; till höger ett liknande motiv, som återger jägaren, när han sticker sitt svärd
i den ena björnens buk.</i></img>

Händelserna nere på kontinenten ha emellertid satt spår efter sig i
Sverige även i andra avseenden, än att de befordrat ett materiellt välstånd.
Trots detta kännetecknas även det svenska germansamfundet under
400-lalet av spänning och oro. Detta kan tydligt utläsas ur samma material, som
vittnar om välstånd och goda tider.

Det måste finnas en rimlig förklaring till att så många guldskatter
grävdes ner i jorden. Svaret är givet redan i det föregående vid
behandlingen av liknande företeelser under romersk järnålder. Krig och härjningar
ha gått fram över de trakter, där de inför faran undangömda rikedomarna
i våra dagar återfinnas, och dessa skatter ligga rätt väl fördelade över hela
södra och mellersta partierna av vårt land. Vi äga även ett par andra
egenartade vittnesbörd om samma sak.

Vid Sösdala och Sjörup i det inre av Skåne samt i Skedemosse i
Gärdslösa socken på Öland ha påträffats samlingar av fynd från olika avsnitt
av 400-talet, som få sin rätta belysning i detta sammanhang.

Det öländska fyndet stammar från en mosse och består av en mängd
sönderbrutna svärd, spjutspetsar, sköldbucklor samt stridsyxor, allt av järn,
vidare betselkedjor, svärdsdoppskor samt bältesöljor och rembeslag av
brons, slutligen också benkammar och skelettrester av människor, hästar
och nötkreatur.


<img><i>Ytterligare tvenne bronsplåtar ur Björnhovdafyndet (se föregående bild). Till vänster två
nordiska krigare, bärande spjut, svärd och hjälm; hjälmkammen har formen av en galt.
Till höger en kultscen, återgivande tvenne dansande krigare, den ene med hornprydd
huvudbonad, den andre med djurmask för ansiktet.</i></img>

De båda nyssnämnda skånska fynden äro tillvaratagna i grusmark och
utgöras av en mängd rustnings- och munderingsdelar av silver och brons.
Särskilt praktutstyrslarna från Sösdala ha sitt intresse, därför att de bära
spår av en våldsam skadegörelse, som måste ha haft sin upprinnelse i ett
sannskyldigt bärsärkaraseri. Några av sadelbeslagen äro fullständigt
naggade i kanterna av yx- och svärdshugg, och de ståtliga silverarbetena ha
brutits sönder, knycklats samman eller bearbetats med allsköns tillhyggen.
På en del av dem kan man se, hur de medvetet och med våld förstörts
genom att krossas mellan ett par stenar.

Om de dunkla krafter, som frammanat denna säregna förstörelselusta,
ge de antika författarna åtskilliga värdefulla upplysningar, exempelvis den
store romerske skriftställaren Livius, när han skildrar tillståndet inom en
germansk truppstyrka efter en över romarna vunnen seger: »Fienden, som
hade stormat de båda lägren och tagit ett ofantligt byte, förstörde enligt en
okänd och ovanlig sed allt det, som hade fallit i deras händer: de fallnas
kläder sletos sönder, guldet och silvret kastades i strömmen, männens pansar
höggs itu, hästarnas prydnader och mundering förintades, hästarna själva
dränktes i flodens vågor, och människorna hängdes med rep om halsen i
träden. Segraren behöll intet byte, den besegrade visades intet förbarmande».

De nyss anförda fynden utgöra exakta illustrationer till den romerske
skriftställarens skildring. Det är obestridligt, att vi här stå inför krigsbyten,
som efter slutad strid av segrarna spolierats och därefter förts bort till en


<img><i>Fornborgen Stenby, sydost om Munktorp i Västmanland, av bygdens befolkning i
gemensamt arbete uppfört försvarsverk, dit man samlades, när fara hotade. Med utnyttjande av
terrängens möjligheter äro de mellansvenska fornborgarna i allmänhet uppförda på branta,
svårtillgängliga höjder, som förstärkts med ett eller flera vallsystem, byggda uv
uppstaplade kullerstenar. Sannolikt från yngre järnåldern.</i></img>

undangömd plats, eventuellt i form av offer. Men lika uppenbart är i
föreliggande fall, att bärarna av de förstörda rustningarna och stridsvapnen,
de besegrade fienderna, varit nordbor i lika hög grad som segrarna.
Grannsämjan och sammanhållningen har tydligen inte varit den bästa bland
nordgermanerna lika litet som bland kontinentalgermanerna, det få vi i dessa
fynd otvetydigt talande vittnesbörd om.

Att det germanska bebyggelseområdet i det nuvarande Sverige redan
tidigt varit uppdelat på inbördes självständiga men närbesläktade stammar,
uppges på åtskilliga ställen av de klassiska författare, som skaffat sig en
om också flyktig kännedom om förhållandena i Nordeuropa.

Den första gången ett folkslagsnamn, som kan sammankopplas med den
Skandinaviska halvön, dyker upp i den antika litteraturen, är när den
romerske skriftställaren <i>Tacitus</i> omkring hundra år efter Kristi födelse i
sitt stora etnografiska arbete »Germania» nämner svionerna, <i>svearna.</i> Han
skriver:


<img><i>Gråborg i Algutsrums socken, Ölands största fornborg, bestående av en 9—11 m. bred
och 4,5—6 m. hög ringmur, omslutande en yta med 162—210 m:s diameter och bestående
av i jämna skikt lagda kalkstensblock. Muren har haft tre portöppningar. Anläggningen
går sannolikt tillbaka till yngre järnåldern men har påbyggts och förändrats under
medeltiden. Foto G. Hård.</i></img>

»Svionernas samhällen ligga ute i själva Oceanen. De ha sin styrka, utom
i män och vapen, i sina flottor . . . Makt hålles i ära hos dem, och därför
härskar en utan varje inskränkning, med ovillkorlig rätt till lydnad. Och
vapnen äro inte som hos de andra germanerna i var mans hand, utan ställda
under bevakning, till på köpet av en slav; det har sin grund däri, att Oceanen
förhindrar plötsliga infall av fiender och att sysslolösa hopar av män i
vapen lätt urarta. Att sätta vare sig en ädelboren eller en fri eller ens en
frigiven att ha vård om vapnen, är inte en konung till nytta. På andra
sidan svionerna är ett annat hav, stelt och nästan orörligt. Man kan
förlita sig på att jordkretsen omges och slutes av det, eftersom den sista glansen
av solen, när den sjunker, håller sig så klar till soluppgången, att den betager
stjärnorna deras sken. Det är också en fast tro, att man hör bruset, när
solen dyker upp, och att man kan se hästgestalter och strålarna kring gudens
huvud. Ända dit och endast dit — det är sant som det ryktas — går världen.»

Eftersom Tacitus aldrig med egna ögon sett det folk, som han här


<img><i>»Triberga borg» i Hulterstads socken på Öland, med ett nästan cirkelformigt mittfält,
omslutet av tvenne ringmurar. De båda portöppningarna framträda tydligt på bilden. Foto
G. Hård.</i></img>

skildrar, utan hämtat alla sina upplysningar från andra, för oss oåtkomliga
skrifter och för oss okända personer, kan naturligtvis ej allt han berättar
tagas för gott, men två ting äro värda beaktande. För de dunkla orden om
soluppgången och de därvid framträdande hästgestalterna och »strålarna
kring gudens huvud» har han säkerligen haft en välunderrättad källa, som
med klara ord förtäljer, att bronsålderns soldyrkan ännu under tiden kring
Kristi födelse var fast rotad i den skandinaviska befolkningens
föreställningsvärld. Allt det andra är knappast mycket mer än fritt konstruerade
notiser, hämtade i nu oberäknelig omfattning ur författarens fantasi. I
varje fall är det ogörligt att här skilja ut äkta från falsk tradition och
kunskap. Men det brokiga sagostoffet har utbroderats kring en given
historisk realitet, namnet svioner utgör en direkt latinisering av den
namnform, på vilken den moderna beteckningen <i>svear</i> återgår. Det är första
gången i världslitteraturen, som vi möta ordet för den folkstam, som givit
sitt namn åt vårt land, åt Sverige, Svea rike.

Om Tacitus endast känner ett folk på den Skandinaviska halvön, är
hans samtida, den grekiske geografen <i>Ptolemaios</i> betydligt bättre


<img l><i>Fornborg av yngre järnålderstyp vid Sandby i Sandby
socken på Öland, belägen endast ett fyrtiotal meter från
Östersjöns strand. Efter M. Stenberger.</i></img>

underrättad om förhållandena
här uppe. Till den stora
Skandiaön, den
Skandinaviska halvön,
förlägger han inte mindre än
sju olika folkstammar,
av vilka dock de flesta
äro omöjliga att
identifiera, men två av dem
kunna med till visshet
gränsande sannolikhet
återföras på i historisk
tid kända, till Sverige
knutna gruppbildningar.
Ptolemaios skriver:
goutoi . . . inneha den södra delen av ön, levonoi den mellersta. Goutoi kan
endast vara <i>götarna,</i> och levonoi har säkerligen med rätta tolkats som en
felskrivning för sveonoi, svearna.

Ännu utförligare upplysningar om folk och stammar på den
Skandinaviska halvön kunna hämtas hos den i det föregående omnämnde gotiske
krönikeskrivaren <i>Jordanes,</i> som i sitt vid mitten av 500-talet, enligt en
uppgift år 551, nedskrivna verk »De origine actibusque Getarum» (Om
goternas ursprung och historia) ingående behandlar dessa förhållanden. Det
kan vara mödan värt att — i översättning — taga del av det väsentligaste
avsnittet i framställningen om »Scandza». Inom parentes inskjutas här de
översättningar och tolkningar av de delvis svårförstådda folknamnen, som
synas mest sannolika; beträffande åtskilliga av dem ha inte ens gissningar
kunnat framställas.

»Det följer därefter en mängd olika folk, theutes (Tjuteborna, en
germanstam, som hade sina boplatser kring den nuvarande Tjuteån strax öster
om Hälsingborg), vagoth (folket vid havsviken, Skälderviken), bergio
(Bjäreborna, innebyggarna i Bjäre härad norr om Skälderviken), hallin (folket
vid hallarna, Hallandsåsen med sina utlöpare), liothida (namnet
kvarlever i häradsnamnet Luggude norr om Hälsingborg), vilka alla bo
tillsammans i bördig slättbygd och därför ofredas här genom andra folks
infall. Efter dem ahelmil (?), finnaithae (folket i Finnveden i sydvästra
Småland), fervir (Fjäreborna, som bodde inom gränserna för Hallands


<img><i>»Ismantorps borg» i Långlöts socken på Öland, en av de märkligaste förhistoriska
försvarsanläggningarna i vårt land. Innanför den imponerande, av kalksten och
gråstensblock uppförda ringmuren är borgområdet planmässigt indelat av låga husgrunder, av
vilka en yttre grupp anlagts längs ringmurens insida och en inre grupp återfinnes inom
anläggningens centrala parti. — Husgrunderna äro i huvudsak av samma konstruktion
som å tomtplatserna för den äldre järnåldersbygden på Öland och höra sannolikt direkt
samman med dessa. Efter M. Stenberger.</i></img>

nordligaste härad, Fjäre), gauthigoth (de gautiska götarna vid Gaut, Göta
älv), ett styvt släkte och alltid färdigt till kamp. Därifrån räknat mixi,
evagre, otingis (alla oidentifierbara). Alla dessa bo på vilda djurs vis i
urholkade klippor som var det kasteller. Utanför dem bo ostrogothae (de
östra götarna, östgötarna), raumariciae (folket i Romerike i sydöstra Norge),
ragnaricii (ranrikeborna i norra Bohuslän), de fogliga finnarna, de minsta
av alla Scandzas bebyggare, vidare de med dem likartade vinoviloth (?)
och suetidi (bebyggarna i Svithiod, svearna), som äro kända inom det folket
för att stå framom de övriga i reslighet, fast också danerna, som framgått
ur deras stam och utdrivit herulerna från de egna boplatserna, bland alla
Scandzas nationer ge sig namn att vara främst i kroppshöjd.»

Det anförda citatet ger en belysande bild av inbördes självständiga
samfunds- och stambildningars brokiga mångfald i Sverige under 500-talet.
Och dock är det endast en relativt liten del av vårt land, som beröres i

Jordanes' skildring. Det är nordvästra Skåne och de där bofasta
stammarna kring Tjuteån och Skälderviken, i Bjäre och Luggude samt längs
Hallandsåsen. Det är också västra och mellersta delarna av landet, med
folket i Finnveden, Fjäreborna i norra Halland, bohuslänningarna, götarna
i öster och väster samt folket i Svithiod. Att just dessa fångat hans intresse,
hänger givetvis samman därmed, att hans sagesman, en köpman eller
upptäcktsresande, besökt just dessa trakter men också enbart dem, västkusten
och den stora huvudvägen från Västerhav till Östersjö genom götarnas
område. Hade denna eller dessa resor sträckt sig även längre norrut eller i
riktning mot Småland, de många små landen, och Sydostsverige, hade
säkerligen samma erfarenhet vunnits: Ostskandinavien var på den tiden uppdelat
i en mängd bygder utan fast organiserad, inbördes sammanhållning.

Är det underligt då, att spänningen mellan alla dessa bygder och
stamsamfund tidvis och ryckvis kunnat utlösa sig i förvecklingar, i de
oroligheter, varom de i jorden nedgrävda guldskatterna berätta. Bröderna voro
många att dela det arv, som anmälde sig från »Odovakars Amerika», för att
använda en av slagord entusiasmerad forskares ord.

Finns det då ingen möjlighet att även med det arkeologiska materialets
hjälp påvisa denna splittring i självständiga bygder, riken eller vad man nu
vill kalla alla de mångskiftande sammanslutningarna? Svaret kan tyvärr
inte bli annat än nekande. Detta hänger åtminstone delvis samman
därmed att de olika delarna av vårt land under just dessa avsnitt av
förhistorien lämnat en så ojämnt fördelad och därför ur föreliggande
synpunkter svårtydbar fyndmassa, delvis därmed att dylika företeelser inte
behöva avsätta gripbara spår i metallindustri och konsthantverk inom så
snäva gränser.

Men det är i alla fall förtjänt av uppmärksamhet, att det nordiska
bebyggelseområdet, med begynnelse i 300- och 400-talen, kan uppdelas på
tvenne bestämt urskiljbara olikpräglade hälfter, av vilka den västliga
omfattar Skåne, västkusten och Västergötland samt delar av Danmark och
Norge, medan de östligare landskapen, med Gotland och Mälarprovinserna

<i>PLANSCH Å MOTSTÅENDE SIDA. Prakthjälm från Valsgärde i Uppland, tillverkad
någon gång vid mitten av 600-talet i en uppländsk verkstad. Själva hjälmstommen
består av sammanfogade järnplåtar, och dessa ha överklätts med delvis förgyllda, rikt
dekorerade bronsbleck. De nedhängande järnbanden ha tjänat som halsskydd, och
framtill har hjälmen varit försedd med näs- och kindskydd, så konstruerade, att de av ansiktet
lämnat endast ögonen fria. Efter S. Lindqvist.</i>


<img><i>Hjälm från Valsgärde i Uppland.</i></img>


<img r><i>Prakthjälm från Valsgärde, sedd framifrån;
observera det effektiva ansiktsskyddet! Jfr
bild å föregående plansch.</i></img>

i förgrunden, lämnat ett i de stora
dragen något avvikande
fyndmaterial; skiljelinjerna kunna bäst
iakttagas vid studiet av keramiken,
de i hushållet begagnade matkärlen
och dryckeskrusen, vilka inom
respektive huvudbygder formas efter
i stort sett samma schema men
tydligt avvika från varandra, om
västligt och östligt ställes sida vid sida.
På samma sätt förhåller det sig med
vissa andra fornsakstyper.

Vad denna skillnad i det
arkeologiska materialets utformning
innebär och huruvida den har
djupare folkpsykologisk innebörd,
torde vara ogörligt att yttra sig om;
företeelsen lämnar rum för lika
fantasirika och lika
okontrollerbara gissningar som den frodiga
litteraturen kring spörsmålet om vad guldskatterna från samma tid ha
att berätta. Men enstaka sidor i detta skeende synas dock kunna
klarläggas.

Tiden omkring år 500 bildar epok i det nordiska bebyggelseområdets
historia. Vi ha haft anledning beröra detta redan i det föregående vid
behandlingen av jordbrukets utveckling under järnåldern. Därvid avvisades
tanken på att den gamla åkerbruksbygdens övergivande vid denna tid
skulle ha inneburit en katastrof för det nordeuropeiska bondesamfundet.
Förklaringen söktes i stället i en begynnande omläggning av bebyggelsen i
riktning mot en byorganisation av modernare snitt, som knöts till landets
bördiga åkerjord och kom att bilda de första ansatserna till den fördelning
mellan bygd och obygd, som ännu i denna dag är i sina huvuddrag
bestående.

Att parallellt härmed och väl också mot bakgrunden härav fejder
mellan landets skilda stammar vållat brand och oro ute i bygderna, behöver
ingalunda ha stått hindrande i vägen för en sådan utveckling. Den kan
tvärtom ha befordrats genom den (arkeologiskt dokumenterade) kris- och

krigstiden, då en så genomgripande omläggning av bebyggelsen näppeligen
kan ha genomförts utan vapen i hand. Den bör ha tett sig som en
maktkamp inom den härskande samfundsklassen, mellan hövdingesläkterna, och
har givit till slutgiltigt resultat, att bönderna tvingats samman i byalag
för att — eventuellt med maktspråk — möjliggöra ett rikare utbyte av
jordbruket. Hur förhållandena så småningom stabiliseras, kan studeras
främst på mellansvensk botten i de ofta ansenliga gravfält, som återfinnas
i omedelbar närhet till alltjämt existerande byar; dessa visa sig vara
anlagda under yngre järnåldern, medan det äldre skedets gravplatser ha annan
belägenhet och annan struktur. Även i så måtto kan sålunda ett påtagligt
traditionsbrott konstateras.

Som egenartade vittnesbörd om det rådande osäkerhetstillståndet vid
mitten av första årtusendet resa sig de mäktiga <i>fornborgarna</i> på
höjdsträckningarna kring de stora sjösystemen i Mellansverige samt på Öland
och Gotland. I Södermanland har man kunnat räkna dem ända till ett
antal av 225, i Uppland uppgå de till ett 60-tal, i östergötland till
omkring 75, i Västmanland till 60, i Norrland 15. Västerut sträcka de sig till
Bohuslän, och längst i öster återfinnas 18 på Gotland och 15 på Öland.

På fastlandet ha dessa försvarsborgar i allmänhet anlagts på branta,
svårtillgängliga höjder, vilka befästs med ett eller flera vallsystem, byggda
av uppstaplade kullerstenar utan jordfyllnad. I planläggning avvika de i
hög grad från varandra, beroende därpå att anläggningarna utformats i
främsta rummet med hänsynstagande till terrängförhållandena på platsen.
Men gemensamt ha de alla, att de tjänat som försvarsverk för befolkningen
inom angränsande bygder mot hotande faror utifrån; de enorma
stenmassor, som på detta sätt sammanförts, bära vittne om en långt driven,
målmedveten organisation, som var mäktig att frampressa en överväldigande
mängd frivilliga eller påtvingade dagsverken.

Det säger sig självt, att ett behov av dylika bygdeborgar kan ha
aktualiserats snart sagt när som helst, och eftersom det stora flertalet av dem
inte lämnat några daterbara fynd, synes möjligheten att insätta dem i sitt

<i>PLANSCH Å MOTSTÅENDE SIDA. Svärdsfäste från en av båtgravarna vid Vendels kyrka
i Uppland, ett mästarprov från sent 600-tal på den uppländske hantverkarens
konstskicklighet. Linjespelet i den överflödande dekoren klarlägger, att vapensmeden upprätthöll
intim kontakt med omvärldens konsthantverk. I bandslingorna med sina djurhuvuden
speglar sig en sydgermansk stil, och de långsmala fältens knutmönster har han hämtat direkt
från Irland.</i>


<img><i>Svärdfåste från Vendel i Uppland.</i></img>


<img><i>Den västligaste av kungshögarna vid Gamla Uppsala, under utgrävning. Bilden ger ett
mäktigt intryck av de jordmassor, som högens byggande fordrat. I schaktets botten
framträder det oansenliga gravröset, som inrymde resterna från likbålet. Efter S. Lindqvist.</i></img>

rätta historiska sammanhang onekligen rätt hopplös. Men vi ha säkerligen
all anledning att taga fasta på det förhållandet, att intet framkommit, som
skulle kunna tyda på att fornborgar börjat anläggas före år 400, medan
däremot den närmast följande tiden är väl representerad i fyndmassan på
fastlandet, i Östergötland, Södermanland och Bohuslän, likaväl som på
Öland. Ur den synpunkten finns det välgrundad anledning sätta ett
intensivare borgbyggande i samband med ovan skisserade händelseförlopp.

Bakom samma arkeologiska material dölja sig nog också de faktiska
händelser, som i utbroderat skick bevarats i en långt senare tradition,
vilken talar om strider mellan svear och götar, en kamp, som skulle ha slutat
med de förras definitiva seger. Med de samtida vittnesbörd, som fynden
från gravar och boplatser lämna, ställer det sig vanskligt att verifiera eller
bestrida de yngre litterära utsagornas sanningshalt på denna punkt, men
säkert är, att under yngre järnåldern, under den s. k. <i>folkvandringstiden,</i>
Syd- och Västskandinavien träda i skuggan för östsverige, där efter år 500
särskilt Uppland blir händelsernas brännpunkt och får en central ställning
i den nordiska utvecklingen under de närmaste århundradena framåt.


<h2>KUNGSHÖGARNA I UPPSALA OCH VENDEL.</h2>

Omedelbart söder och sydväst om Gamla Uppsala kyrka resa sig trenne
mäktiga gravhögar, som i mångas ögon stått och kanske alltjämt stå som
nationalmonument över den svenska forntiden. Men de imponerande
måtten kunna synas stämma rätt illa överens med de till den yttre karaktären
oansenliga fynd, som högarna lämnat.

Den östligaste högen var uppkastad över ett centralt placerat stenröse,
under vilket nedsatts en enkel lerurna, upp till kanten fylld med brända
ben samt aska och kol. Benen härrörde från två människor men dessutom
också från åtskilliga djur: hund, häst, nötkreatur, får och någon fågel av
obestämbar art. Därjämte upptogos ur krukan en del av eld delvis
söndersprängda föremål, ett par fragment av bronsbleck med stiliserade
djurfigurer, guldbleck med filigranbeläggning samt ett obestämbart föremål
med i guld och silver infattade granater, vidare några järnbitar samt
halvklotformiga spelbrickor av ben, en benkam och ett benstycke med en snidad
fågelbild och smältklumpar av en eller flera glasbägare.

Den mellersta högen har aldrig blivit undersökt till ett sådant djup,
att man kommit i kontakt med den ursprungliga gravläggningen, men en
utgrävning av det längst i väster belägna minnesmärket har givit ett
resultat, som i huvudsak överensstämmer med iakttagelserna från högen i öster.
De väldiga jordmassorna täckte här ett röse, som omslöt en ansamling
brända ben och aska. I denna tillvaratogos följande mer eller mindre
eldskadade föremål: smältklumpar från glasbägare, några i glaspasta gjorda
avtryck av skurna stenar, av vilka ett föreställer en amorin, blåsande i ett
horn, åtskilliga små fragment av guldföremål med filigranornering och
med inlagda stenar, vidare delar av en benkam, en djurornerad cylindrisk
dosa samt spelbrickor av ben.

Fynden ge oss möjlighet att inom rätt snäva gränser fastställa högarnas
ålder. De tillhöra 500-talet, den östliga högen århundradets förra del, den
västliga dess senare hälft. Om mellanhögen kan intet med bestämdhet
utsägas, men vissa iakttagelser beträffande dess anläggning ge vid handen,
att den uppförts tidigare än de båda andra och i så fall väl snarast under
sent 400-tal.

Gravgodsets till synes oansenliga yttre får sin förklaring av det
gravskick, som tillämpats. Den döde har bränts klädd i full rustning och med
alla sina dyrbara smycken och prydnader med sig på bålet; därför har


<img><i>Ottarshögen vid Vendel i Uppland. Högen är uppförd under tidigt 500-tal och torde vara
gravplatsen för den i sagorna omtalade sveakonungen Ottar, som enligt en skaldedikt
(från SOO-talet) blev högsatt i Vendel.</i></img>

allt detta spolierats och återfinnes i gravurnan eller bland de brända benen
som endast obetydliga rester av vad som en gång varit en dyrbar
praktutstyrsel.

Om tillvägagångssättet vid bränningen ha undersökningarna lämnat
högst intressanta resultat. Likbålet har stått på platsen för gravsättningen,
och lämningarna därav avteckna sig i jordlagren i form av en mängd
i den ursprungliga markytan neddrivna stolphål samt starkt brända
lerkliningsstycken. På grundval härav har man kunnat ge en i sina
huvuddrag säkerligen tillförlitlig bild av bränningens förlopp.

Bränslestapeln har byggts upp av trädstammar, som rests i
pyramidform och sålunda haft en konstruktion ungefär liknande den, man känner
från senare tiders vårdkasar. Stapeln har på utsidan täckts med ett
kraftigt lerskikt och försetts med ett draghål i toppen. I det inre hålrummet
har liket placerats i praktfull utrustning, i vilken ingått smycken och annat
av guld, silver och ädla stenar, samt med en mängd för hädanfärden nyttiga
ting och kostbarheter vid sin sida, glasbägare, spelbrickor, snidade skrin med

dyrbarheter, men också den dödes hundar och ridhäst ha fått följa sin herre
i döden, och som reskost har han erhållit exempelvis en fårstek, oxkött och
andra läckerheter. Men ej nog härmed. Förekomsten av ben från flera
individer i östhögens gravurna bära säkerligen vittne om, att även
människooffer ingått i gravsättningens ritual.

Sedan förberedelserna slutförts, kunde själva bränningsceremonien
vidtaga. Det torra virket tändes, och under utvecklande av en enorm hetta
kastades eldslågorna genom draghålet i kasens topp högt upp mot skyn,
medan den döda kroppen förintades. Akten måste ha skänkt en oförgätlig
anblick och format sig till ett fantastiskt skådespel för den kring likbålet
församlade menigheten.

En berättelse, skildrande detta säregna gravskick, med visserligen för
våra öron tunga men lätt genomskådliga meningar, finnes bevarad i en
fornengelsk dikt, som nedskrivits någon gång under 700-talet och
avhandlar händelser, timade i Norden. Dikten förhärligar den nordiske
sagohjälten Beowulfs bedrifter, och på ett ställe beskrives en dansk härförares,
Hnäfs, gravsättning sålunda:
<poem>
Eden avlades och glänsande guld
lyftes ur skatten. Här-scylfingarnas
bäste kämpe var redo för bålet.
Vid detta bål fanns den lättsynliga,
blodbestänkta brynjan, den helförgyllda svinhjälmen,
den järnhårda galthjälmen, samt mången ädling,
död av sår — ej få föllo i striden.
Så lät Hildeburg vid Hnäfs bål
gömma sin egen son i bränslestapeln.
Den arma kvinnan klagade vid hans skuldra,
jämrade i sorgesånger. — En krigare steg upp.
Mot molnen virvlade den största av liklågor,
det susade framför bålkammaren. Huvudena smulto,
sårens portar brusto, då blodet sprang ut
ur leda bett på kroppen. Den glupskaste av gastar,
lågan, svalde alla, dem striden tagit
från båda folken. Deras kraft var förbi.
</poem>

<i>PLANSCH Å MOTSTÅENDE SIDA. De tre kungshögarna invid Gamla Uppsala kyrka resa
sig som mäktiga monument över en betydelsefull epok i Sveriges fornhistoria, då den
uppländska bygdens herremän grundlägga den ekonomiska makt och det politiska
samfund, kring vilket så småningom det svenska riket skulle komma att samlas.</i>


<img><i>Uppsala högar. Akvarell av Ferdinand Boberg.</i></img>


<img><i>Domarringar vid Smålandsstenar i Småland, en särskilt i södra och västra Sverige gängse
fornlämningstyp av dunkelt ursprung. Den folkliga traditionen sätter gärna
domarringarna i samband med rättshandlingar och tolkar dem som »forntidens tingsställen» (därav
namnet), men då de ständigt uppträda i förbindelse med gravplatser från järnåldern, torde
de snarare utgöra en speciell gravtgp: en del av dem har också lämnat fynd, som direkt
ange ett dylikt ändamål.</i></img>

Den engelske skaldens dunkla ordvändningar dölja nog delvis dunkla
tankar, och man kan givetvis inte heller begära, att han skulle kunna ge
exakta uttryck åt för honom ofta obegripliga nordiska seder och bruk.
Men hans skildring utgår från en välunderrättad källa, därom ger
Uppsalahögarnas byggnadshistoria en tillförlitlig anvisning: det är en bränning i
bål — inte å båle — som skildras.

Att de här jordade individerna varit verkliga herremän, är självfallet.
De ha förvisso ägt både makt och myndighet i livet, när de i döden kunnat
hedras under sådana former. Men vilka ha de då varit? Ha de varit
hövdingar rätt och slätt över en av de svenska folklandens många stammar,
eller ha deras domäner sträckt sig vidare än så? Man har menat sig kunna
besvara dessa frågor ända därhän, att man namngivit åtminstone två av de
personer, vilkas kvarlevor jordats under de väldiga gravhögarna vid Gamla
Uppsala kyrka. Det är de tvä sveakonungarna Ann och Adils. Namnen äro


<img><i>Skeppssättningar vid foten av Anundshögen, en mäktig grav- eller tingshög på
Badelunda-åsen, strax utanför Västerås. Jfr bild ovan sid. 221.</i></img>

hämtade från ett ättkväde, Ynglingatal, som i poetisk form skildrar bl. a.
sveakonungarnas äldsta stamfäder.

<i>Ynglingatal</i> har diktats någon gång mot slutet av 800-talet av den norske
skalden Tjodolf till en norsk fylkeskonungs ära och avser att visa dennes
uråldriga anor, som ledas tillbaka till sveakonungarnas säte i Uppsala, här
i icke mindre än 21 släktled. Att kvädet på denna punkt har en på svensk
botten utformad tradition som underlag, får nog betraktas som i hög grad
sannolikt, men kan denna tradition visas vara äkta, visas återgå på faktiska
händelser och personer?

I ett diktverk av denna karaktär, som avsett att vara endast en hyllning
till skaldens herre, ha naturligtvis saga och sanning vävts samman i ett
så brokigt och komplicerat mönster, att det för sena tiders forskare blir
ogörligt att fullständigt reda upp de enskilda trådarna, men på ett par
enstaka punkter föreligger för Ynglingatals vidkommande en möjlighet till
kontroll av uppgifter, som kunna hämtas härav. Det gäller att uppspåra
ett samtida eller äldre litterärt alster, som avhandlar samma tid och som
tillkommit utan samband med detta och utan beroende av en och samma
tradition. Ett sådant föreligger också i det ovan nämnda Beowulfskvädet.


<i>Beowulfskvädet</i> avhandlar delvis samma personer, som omtalas i
Ynglingatal, men — vilket är värt särskilt beaktande — det sker på ett sätt,
som säger oss, att de båda författarna haft helt olika källor till sitt
förfogande. Båda nämna sveakonungarna Adils och Ottar, och om den förre
berättar Ynglingatal:
<poem>
Än mer jag sport
att Adils liv
ett trolldomsväsen
betvinga skulle
och bragdlysten
från hästens bogar
Freys ättling
falla skulle . . .
<i>och dagsäll
dö han skulle,</i>
Ales ovän,
<i>i Uppsala.</i>
</poem>

Tre ättled tidigare i stamtavlan möta vi hos Tjodolf namnet Aun, om
vilken denne sjunger:
<poem>
<i>Månde en gång
i Uppsala
höga åldern
Aun besegra;</i>
den livstrånande
taga skulle
dibarns mat
för andra gången.
</poem>

Som framgår av texten, talar skalden här om tvenne sveakungar, som
båda dött i Uppsala, och av dessa kan den ene, nämligen Adils, åtminstone
med en viss grad av sannolikhet betraktas som en historisk person,
eftersom han även omnämnes i Beowulfskvädet. Men kedjan måste kunna
slutas ännu fastare samman, innan vi våga ens tillnärmelsevis taga steget att
sammankoppla dessa skaldeverser med Uppsala högar. Kvädet är dock
nedskrivet under sent 800-tal, medan gravarna förskriva sig från 500-talet, och
därtill uppställer sig frågan, varför det just skulle vara dessa högar, som
måste komma i fråga — Uppsalatrakten är rik på fornminnen. Men
forskningen har kunnat gå ännu ett steg vidare.

Mellan Aun och Adils inskjuter Tjodolf tvenne kungar, av vilka den

ene bär namnet Egil och den andre är den även från Beowulfskvädet
kände Ottar. Om denne har han att berätta:
<poem>
Föll Ottar
i örnens klor
dådkraftig
för daners vapen.
<i>Honom härfågeln
med blodad fot</i>
— medvetslös —
<i>i Vendel höga.</i>
</poem>

»Härfågeln med blodad fot högg Ottar i Vendel» kan till normalprosa
översättas med att Ottar dog och är högsatt i Vendel. Denna plats
återfinnes tre mil norr om Gamla Uppsala, och ett stycke söder om Vendels
kyrka reser sig en väldig gravhög av samma imponerande mått och av
samma karakteristiska utformning som de tre fornlämningarna vid
Uppsala. I folkmun kallas den ännu i dag Ottarshögen, och att denna
benämning har gammal god tradition bakom sig, framgår av ett tingsprotokoll
från år 1675, enligt vilket en för trolldom anklagad kvinna från bygden
uppger, att Blåkullafärderna brukade ställas till bl. a. »Utters högen i
Wändell». Namnet Ottarshögen visar sig sålunda vara rotfast bland folket även
på 1600-talet och det på ett sådant sätt, att det omöjligt kan sägas vara
en uppfinning av tidens lärda spekulation. Kan det månne ha gått i arv
från släktled till släktled allt ifrån den tid, då den både i Ynglingatal och
Beowulfskvädet omtalade Ottar levde och dog i Vendel?

Ottarshögen har visat sig uppbyggd efter samma huvudprincip som
Uppsalahögarna. Jordmassorna täckte ett centralröse av omkring 7 m:s
omfattning, och detta var i sin tur uppkastat över en mindre gravgrop, i
vilken nedsatts en träspann med bronsbeslag, fylld med brända ben.
Gravgodset utgjordes av en mängd starkt skörbrända föremål, bl. a. åtskilliga
bältebeslag av järn, en bensked, en benkam, spelbrickor, smältklumpar och
eldsprängda skärvor av glasbägare samt en mängd spikar och nitar av brons
till ett skrin. Men därjämte påträffades också ett till hängprydnad apterat
guldmynt, präglat för den östromerske kejsaren Basiliscus, som regerade
476 och 477.

Myntet och metallföremålen ange, att Ottarshögen anlagts under
500-talets förra hälft eller senast omkring år 550. Den tillhör sålunda samma
årbundrade som Uppsalahögarna, och härmed böra sammanställas


<img><i>Hjälm från en av båtgravarna vid Vendel (delvis rekonstruerad). Hjälmen som
skyddsvapen ha nordborna stiftat bekantskap med vid sina uppgörelser med romarna nere på
kontinenten under 300-talet.</i></img>

Beowulfdiktens och Ynglingatals samstämmiga uppgifter om att Ottar är fader
till den Adils, som enligt Tjodolf dött i Uppsala. När därtill kommer, att
alla de fyra fornlämningarna åskådliggöra samma ståtliga, till stormäns
ära utformade gravsättningsseder, ligger det onekligen nära till hands att,
såsom skett, binda 800-talets litterära berättelser direkt samman med här
framdragna arkeologiska material, som stammar från 500-talet. 1600-talets
muntliga tradition bör ha rätt, när den nämner den väldiga gravhögen vid
Vendel som Ottars hög, och det finns onekligen mycket, som talar för att
två av gravhögarna vid Gamla Uppsala uppkastats över de sveakonungar,


<img l><i>Ett bronsbleck å en av Vendelhjälmarna,
återgivande tvenne sköldbärande krigare.</i></img>

om vilka den norske skalden tror
sig veta, att de funnit sin död »i
Uppsala», Aun den gamle samt
Adils, i både Beowulfdikten och
Ynglingatal Ottars son.

För detta antagande talar
också den omständigheten, att
betydelsefulla avsnitt av det historiska
händelseförlopp, som infogats i och
sammanvävts med Beowulfs
sagostoff, bevisligen timat under
500-talet. I dikten skildrade strider
finnas nämligen upptecknade även på
annat håll, i samtida frankiska
krönikor, och därmed kan sålunda
direkt påvisas, att tiden för
Uppsalahögarnas och Vendelhögens
tillkomst sammanfaller med tiden för
de nämnda sveakonungarnas
levnad.

Men mycket mer än en serie namn skänka oss inte de litterära källorna.
De ha intet tillförlitligt att säga om vad dessa sveakonungar, en Aun, en Ottar
och en Adils, uträttat och betytt för det rike de innehaft. Från annat håll,
med hjälp av ett annorstädes ifrån hämtat arkeologiskt material kan
emellertid bestyrkas, hur deras tid, 500-talet, inneburit höjt välstånd och ökad
maktutveckling för den uppländska bygden, för det svearnas välde, vars
gränser vi ej kunna utstaka. Runtomkring i kungshögarnas och därmed
också kungasätenas närhet ha nämligen uppdagats gravbackar, tillhörande
storbondeätter, som stått i dessa herrars tjänst och som kunnat sola sig i
glansen av den gyllene tid, som brutit in för det östsvenska Svithiod. Här
möta vi en lyx och ett överdåd, som ge bättre besked om den rådande
högkonjunkturen än torftiga notiser i sena skaldeverser eller Uppsalahögarnas
av elden söndersprängda gravgods.

Dessa gravbackar återfinnas vid Vendels kyrka, ett stycke norr om Ottars
gravhög, vid Tuna i Alsike socken mittemellan Vendel och Uppsala samt
vid Valsgärde och Ultuna, strax norr och söder om sveakonungarnas
gravplatser vid Gamla Uppsala.


<img><i>Sköld från yngre järnåldern. Beslagen stamma från en av båtgravarna vid Vendel, och
efter dem har den cirkelrunda träskölden rekonstruerats. Jfr bild å nästa sida!</i></img>

Vi möta här ett gravskick av helt annan karaktär än det, som var
kungaättens. Den döde brändes icke utan placerades i stället i en båt, som
grävdes ned på någon meters djup under markytan. »I aktre hälften reddes
med bolstrar och allehanda vävnader ett läger, varå liket lades,
förmodligen ifört präktiga kläder. Vid dess sida placerades ett eller ett par svärd
med guldskimrande, ofta granatprydda bronsfästen och en eller ett par
halvmeterlånga huggknivar i präktigt skurna slidor, spjut, båge och koger
med en eller några tolfter pilar i, vidare en eller några glasbägare,
spelbrickor och tärningar o. s. v. Kroppen täcktes av tre sköldar. Framför den
dödes fötter placerades hjälmen och kanske ett eller flera praktbetsel med


<img><i>Bilden å denna och överst å nästa sida återger en uppmätning av en av båtgravarna vid
Vendels kyrka i Uppland. Av själva båten finns intet i behåll mer ån de järnnitar, som
fogat samman plankorna, men av spikarnas inbördes läge kan farkostens typ med stor
säkerhet rekonstrueras såsom en långsmal, smäcker snipa, i detta fall av c:a 8 m:s längd.</i></img>

förgyllda, rikt skurna bronsbeslag, ett träskrin med verktyg eller andra
förnödenheter och vidare, längre för över, en ganska rundlig
köksutrustning. Där funnos en stor kittel av järn eller brons, en halvannan meter
lång kedja med krokar i ömse ändar att hänga kitteln i, en i bock- eller
oxhuvuden slutande järnställning att stapla veden kring, en eller några yxor
att stycka och bulta köttet med, en stor gaffel med tvärställda klor till att
fiska upp soppköttet ur kitteln, kanske också ett spett och en panna för
att möjliggöra omväxling i köttmatens beredning. Längst fram i fören eller
utomkring denna lades flera eller färre hästar och hundar — i en av
Valsgärdegravarna ej mindre än fyra hästar, alla betslade, en med sadel —
vidare hela eller halva kroppar av nötkreatur, svin och get m. m. Till och
med åtskilliga i allmänhet mindre ätbara rester av gravölet ha stoppats ned
i båten, däribland gås- och hönsben, en gäddstjärt o. s. v.» Detta egenartade
gravskick, som tar sig uttryck i ett flödande rikt gravgods och påbjuder
den avlidnes jordande i en båt under flat mark, skiljer sig på väsentliga
punkter från det ceremoniel, som användes vid en Ottars eller Adils'
gravsättning. Den praktfulla utstyrseln ger visserligen en fullt tillförlitlig
anvisning om vad elden och likbålet förstört vid Uppsalakonungarnas
bränning — i det avseendet har säkerligen icke någon större skillnad förelegat
— men i det ena fallet har färden till döden företagits i båt, varvid
gravoffret nedgrävts utan synligt märke ovan jord, i det andra fallet har
skilsmässan från livet fullbordats i kasens lågor, och över bålresterna har såsom
ett äreminne åt den mäktige döde uppkastats en väldig jordkulle.

Den skarpa motsättningen bör ses även ur den synpunkten, att den
uppländska allmogen, folket i gemen, vid samma tid lät bränna sina döda,


<img><i>Det stora, cirkelformiga partiet strax till vänster om mitten återger en mörk skiftning i
gruset, som markerar träsköldens plats i båten, och däromkring återfinnes också den
avlidnes övriga rustning, en hjälm, ett svärd och ett spjut. Nedom huvudet har stridshästen
placerats, medan den andra hälften av båten innehöll resterna av gravgåvor, som tilldelats
honom, en grisskinka, ett fårhuvud o. s. v., samt köksattiralj, bl. a. en stor stekgryta.</i></img>

vadan sålunda den förnäma kungaätten visar sig hålla fast vid gammal
god tradition, medan de storbondesläkter, som ligga jordade i
skeppsgravarna vid Vendel, Valsgärde, Tuna och Ultuna, synbarligen resolut brutit
mot landets nedärvda sedvänjor och infört en helt ny ritual vid
gravsättningarna. Företeelsen är så pass säregen, att den påfordrar en förklaring.
Svaret ger sig emellertid av sig självt, om vi granska de samtidigt nere
på kontinenten rådande förhållandena.

<img r><i>Ett praktbetsel ur en av Vendelgravarna.</i></img>

Genom förbindelsen med Södern kommo de i Sydtyskland och vid Rhen
bosatta germanstammarna i allt intimare beröring med kristna bruk och
sedvänjor. Många av dem upptogo redan tidigt i sin religion åtskilligt
av kristendomens
åskådningar och tankar och
läto dessa få en
framskjuten plats vid sidan
av den inhemska
traditionens bud. Så råkade
likbränningen, som
ansågs oförenlig med tron
på kroppens
uppståndelse, i vanrykte i samma
mån som
missionsverksamheten tilltog i styrka,
och därmed skedde en
genomgripande

förändring av kontinentalgermanernas gravskick. Men fullständigt kunde
kristendomen ej utrota dessas naiva syn på den nya läran om livet efter detta.
För germanen stod det klart, att den avlidne, när råd och lägenhet funnos,
borde även efter döden få tillfälle att visa sin makt och myndighet genom
att tilldelas en förnäm utrustning och smyckens mångfald.

På så sätt kom det sig, att folkvandringstidens kontinentalgermanska
gravfält i många avseenden återspegla kristna bruk, samtidigt med att de
bära vittne om att arvet från förfäderna ej helt spolierats. Gravarna ligga
ordnade i rader och ha nästan utan undantag givits den kristna orienteringen
i öster-väster. De avlidna begravas i träkistor, och i dessa påträffas ofta
som gravoffer rent kristna symboler, exempelvis ett Kristusmonogram, ett
likarmat kors eller ett kristet kultföremål, men dylika ting intaga endast
en undanskymd plats i rikemannens utstyrsel, som i övrigt karakteriseras
av ett överflödande rikt gravgods med vapen, smycken och andra
dyrbarheter.

Vid sina färder nere på den europeiska kontinenten, antingen de nu togo
tjänst som krigare i germanhären eller kommo som fredliga handelsmän
till marknadsplatserna, stiftade nordborna närmare bekantskap med
sydgermanernas nya, under kristet inflytande framvuxna gravskick, och
härifrån upptogs det av de uppländska storbönderna, först i oförändrad form,
såsom framgår av bl. a. de äldsta gravarna vid Tuna, men senare med
utbyte av den ursprungliga gravgömman, träkistan, mot en farkost, en
båt. I denna förändring ha vi sannolikt att se en anknytning till en
gammal, inhemsk tradition, som hade sin upprinnelse i bronsålderns
dödsskepp och som kan följas långt ned i järnåldern genom det (ännu under
folkvandringstid och senare) kvarlevande bruket att kring gravplatsen resa
skeppsformiga stensättningar (bild sid. 222), ett bruk, som på nordisk
botten är påvisbart redan under yngre bronsålder (bild sid. 149). Stenskeppet
utbyttes mot en riktig båt.

Utanför Uppland äro dylika rikt utstyrda båtgravar en mycket sällsynt
företeelse. Tills dato kunna vi peka på endast tvenne exempel, det ena från
Lackalänga i Skåne, det andra från Stora Karlsön utanför Gotland. Men

<i>PLANSCH Å MOTSTÅENDE SIDA. Rhenländskt glas från Valsgärde i Uppland. Den
rhenländska glasindustriens anor gå tillbaka till romartiden, och oberörd av den följande
tidens stormar upprätthöll den sitt rykte och sin marknad ännu åtskilliga århundraden
framåt. Här avbildade glas stammar från yngre folkvandringstid.</i>


<img><i>Rhenländskt glas från Valsgärde
i Uppland. Efter G. Arwidsson.</i></img>


<img><i>Ett sydgermanskt och ett nordgermanskt svärd, det vänstra från Italien, det högra från
Vallstenarum på Gotland. Sammanställningen ger en god bild av de intima
beröringspunkterna mellan kontinentalgermansk och nordisk metallindustri under äldre Vendeltid.
Enligt S. Lindqvist.</i></img>

även om framtida fynd komma att i någon mån förändra denna bild av
fördelningen, framstår dock, genom fynden inte bara i båtgravarna utan
i lika hög grad utanför dessa, som en ofrånkomlig och betydelsefull
slutsats, att bebyggelsen i Uppland under tiden från 500-talet och
århundradena därefter utgjort en ekonomisk och politisk maktfaktor av dominerande
betydelse i Norden. Endast den samtida järnåldersbygden på Gotland, som
lämnat en ståtlig serie fynd från 600- och 700-talen, kan ställas i jämbredd
med den. Den frågan reser sig då, under vilka förutsättningar denna
påtagliga förskjutning av maktkoncentrationen mot Uppland-Östsverige
försiggått.

Gynnsamma konjunkturer och en medvetet utformad handelspolitik
synas här ha gått hand i hand. De stora båtgravfälten återfinnas inom
gränsdistrikten mot Upplands rika järnmalmsförekomster inom landskapets

nordligare och västligare delar, och längs de centralpunkter i bebyggelsen,
som synbarligen Vendel, Tuna, Valsgärde, Gamla Uppsala och Ultuna
utgjorde, har det stora huvudstråket gått fram mot bygderna i norr, mot
Dalälven och in i Gästrikland, där återigen järnmalmen finnes lätt och
rikligt åtkomlig i naturen.

Men häruppe kunde upplänningen förskaffa sig även en annan
värdefull artikel, den handelsvara, om vilken Jordanes i ett par visserligen dunkla
satser berättar, att den av svearna genom andra folks förmedling
levererades till romarna, nämligen pälsverk. De väldiga skogarna i norr voro en
rikedomskälla av stora mått för ett företagsamt släkte, som förstod att
begagna sig av en för ett vidsträcktare avsättningsområde användbar och
därmed rikt inbringande pälshandel.

Grundvalen för Upplands ledande ekonomiska ställning ha vi säkerligen
att söka dels i ett intensivt utnyttjande av de rika järnmalmsförekomsterna,
vilka möjliggjorde även en vinstgivande export av den eftertraktade
metallen, dels i en omfattande utskeppning av pälsverk, varigenom det första
steget togs mot en handelspolitisk situation, som markeras av
östersjöhandelns stora uppsving under vikingatid och äldre medeltid. Det är från
sådana utgångspunkter självfallet, att det utanför Uppland särskilt blev
Gotland, som kom att draga fördel av det förändrade läget i Norden, då
öns bebyggare nu liksom tidigare och ävenledes senare alltid lyckats
tillkämpa sig en plats i solen, så snart skeppsfarten påfordrade deras bistånd
för omlastning av de dyrbara varor, som endast eller enklast Östersjön
kunde förmedla mellan Nord och Söder.

<h2>HANDELNS VÄGAR.</h2>

För att få en uppfattning om de mål, mot vilka dessa handelsfärder
siktade och var de egentliga ändstationerna i varuutbytet och köpenskapen
voro tillfinnandes, ha vi att granska det arkeologiska materialet från delvis
andra synpunkter, än hittills skett.

En härför framkomlig väg erbjuder givetvis i första hand ett studium
av de till ursprungsorten bestämbara importvaror, som uppträda i den
nordiska fyndmassan, men denna grupp är i själva verket, och märkligt nog,
relativt blygsam. Den består huvudsakligen av dryckesbägare o. dyl. av
glas, i den tidens förnämare hushåll oundgängliga ting, som vi i det
föregående mött bland både Uppsalakungens och hans storbönders gravgåvor. De


<img r><i>Germansk djurornamentik under 600-talet.
Överst ett bronsbleck från Vendel i
Uppland; underst en bronsplatta från Fétigny
i Schweiz. Denna utformning av den
germanska djurornamentiken (s. k. stil II) har
skapats nere på kontinenten, och därifrån
har den vandrat in i den östsvenska
metallindustrien.</i></img>

ha utgått från en sedan romartiden
blomstrande glasindustri i
Rhentrakterna, och mot samma eller
angränsande mål peka även andra
arkeologiska iakttagelser.

Den yngre folkvandringstidens —
Vendeltidens, såsom den också
kallas — nordiska metallindustri bryter
med äldre tradition och arbetar efter
väsentligen nya, utifrån hämtade
modeller och stilskapelser. I den mån
dessas ursprung kunna fastställas,
erhålles en tillförlitlig vägvisare vid
sökandet efter de färdleder inom den
europeiska omvärlden, dit nordbon
med förkärlek ställde sina steg.

Det har redan i det föregående
framhållits, att det uppländska
båtgravskicket i sista hand går tillbaka
på delvis efter kristna förebilder
utformade seder och bruk bland den
europeiska kontinentens germaner
nere vid Rhen och i nuvarande
Sydtyskland. Ställa vi fynden härifrån
sida vid sida med de ungefär
samtida fynden från äldre östsvensk
Vendeltid, skola vi på avgörande
punkter finna en påfallande
överensstämmelse i formgivning och
stilprägel, och den efter sådana linjer
klarlagda intima förbindelsen mellan Söder och Nord kan tolkas endast i
en bestämd riktning. Upplands och Gotlands rika metallindustri arbetar
under sent 500-tal och den närmast följande tiden helt efter ett i
huvudsak sydgermanskt schema, men vi måste antaga, att detta kunnat
genomföras endast under förutsättning, att dess utövare och den östsvenska
befolkningen över huvud taget stått i nära kontakt med de germanstammar,
som på den tiden stodo i händelsernas centrum nere i Europa.


I omedelbar anslutning till sydtyska förlagor formar den östsvenske
smeden och bronsgjutaren sina praktvapen (bild sid. 231), och när han
skär ut den flödande dekoren å svärdfästet (sid. 216) eller remtygets
bronsplattor (sid. 233), visar han sig vara lika fast bunden vid läromästarnas
verk i Södern.

Sådan den germanska djurornamentiken under den gotiska perioden i
germanfolkens historia uppenbarar sig på nordisk botten, exempelvis i
fynden från Sösdala (sid. 202) eller Sjörup (sid. 203), kan den från 400-talets
början med allt tydligare framträdande drag av förflackning och
upplösning följas ned till 500-talets mitt eller senare hälft, men vid denna tid
avlöses den av ett fullständigt nytt stilschema, som de östsvenska
gjutmästarna lärt sig i de sydtyska metallverkstäderna och här hemma
överföra på den egna inhemska tillverkningen av bronser. Det är alltjämt en
djurornamentik men av helt annat kynne. Den får sin säregna stämpel
av ett lekande, livfullt linjespel, som bildar ett brokigt mönster av in i
varandra flätade bandslingor och djurhuvuden, understundom med tillsats av
djurkroppar eller delar därav (bild sid. 214). Mötet mellan sydtyskt och
östsvenskt bör stå klart för envar vid en blick på ett sådant sydgermanskt
arbete, som det å sid. 233 avbildade.

På så sätt låter det sig göra att med hjälp av den förhistoriske
konsthantverkarens till våra dagar bevarade produktion rekonstruera ett
historiskt händelseförlopp, som i föreliggande fall berättar om
kulturförbindelsers och handelsvägars sträckning från den uppländska och östsvenska
bygden i norr till den kontinentalgermanska huvudbygden vid Rhen och
Donau i söder. Men ett fortsatt sökande på den sålunda inslagna vägen
kan ge ännu rikare resultat.

Vid sidan av det stora sydgermanska arvet i nordiskt konsthantverk
under ifrågavarande skede framträda även andra stildrag, som vittna om
förbindelser åt ett helt annat håll, mot väster och sydväst.

Till den östsvenska bygdens märkligaste skatter från yngre järnålder
pläga — vid sidan av Vendeltidens praktfynd — med rätta hänföras <i>de
gotländska bildstenarna</i> med sin egenartade dekoration och sina ofta
innehållsrika bildframställningar. De äldsta av dem tillhöra efter allt att döma
500-talet och utgöras av planhuggna hällar med vanligen svagt utsvängda
vertikalsidor och något välvd överkant. Denna tidiga grupp karakteriseras
av i stort format uppdragna ornament i form av inom rundlar inskrivna
virvel- och spiralmotiv, men vid sidan av dessa uppträda också någon eller


<img><i>Bildstenar från Vallstenarum och Slavor på Gotland. Denna märkliga, endast till Gotland
lokaliserade fornlämningsgrupp tycks tidigast uppträda under 500-talet och då i former
som de ovan avbildade, med i stor skala uppdragna virvel- och spiralornament, som
närmast synas tyda på att de gotländska stenmästarna stått under inflytande av den
keltiska konsten i Västeuropa.</i></img>

några enstaka figurer, en båt eller livfullt tecknade, symmetriskt placerade
hästar, spjutbärare och ryttare (bilder sid. 235).

Med sydgermanskt konsthantverk har den stil, som präglar dessa
gotländska gravstenar, intet gemensamt. Den är tvärtom dess raka motsats,
med sin strama hållning och sina strängt naturalistiskt återgivna
figurframställningar. Men var hör den då hemma? Man har framkastat
tanken, att den skulle kunna vara en utlöpare av den senromerska konst,
som genom goternas förmedling vann insteg på nordgermansk botten under
400-talet och fått sin rent nordiska utformning i sådana metallarbeten, som
de å sid. 200 och sid. 203 återgivna. Att den i åtminstone sista hand pekar
mot söder och Medelhavsländerna, är ställt utom varje tvivel, men det
märkliga är, att den i vissa avseenden ter sig betydligt ålderdomligare,


<img l><i>Spjutspets av järn från
Vendel. Holken är
utsmyckad med tvenne
plastiska
djurframställningar, vilka bringa i
åtanke det finska 
Kalevalaeposets ord om 
fordomtima vapen: »En
hund låg på holken»
eller »en björn
brummade vid spikhålet».</i></img>

ursprungligare än nyssnämnda senkomna utflöden av samma
inspirationskälla. Lösningen är inte heller att söka i
söder utan längre västerut, inom kelternas gamla
stamländer i Västeuropa.

Den keltiska folkstammens öden ha vi i det
föregående följt intill det skede, då dess gamla
maktställning i Mellaneuropa bröt samman vid tiden för Kristi
födelse. Som tämligen isolerade folkspillror återfinna
vi senare kelterna i nordvästra Gallien och på de
Brittiska öarna, där de på Irland längst kunnat bibehålla
sin egenart.

Bortom världshändelsernas brännpunkter
framlevde de inom sina snävt avgränsade bygder ett liv
i avskildhet och kommo i denna belägenhet att spela
en högst egenartad roll som vårdare av enstaka
spillror av den klassiska Medelhavskultur, som en gång
för länge sedan, under århundradena före Kristi
födelse, skapat deras storhet. Detta ger sig bäst till
känna i konsthantverket. I de keltiska verkstäderna
arbetade gjutmästarna under hela det första
årtusendet efter Kristi födelse med urgamla stilskapelser, i
vilka just de element, som vi återfinna på de tidiga
gotländska bildstenarna, intogo främsta platsen,
virvelmotivet och spiralornamentet. Vi behöva inte längre
tveka om sammanhanget (jfr nedan).

I denna belysning får även ett annat, för Sverige
enastående fornminne sin naturliga tolkning, det
allbekanta stenklotet på toppen av Inglingehögen vid
Ingelstad i Södra Småland.

Fornminnesområdet vid Ingelstad inrymmer en mängd järnåldersgravar
av olika utformning. Där finnas enkla rösen och jordhögar, delvis försedda
med en rest sten på toppen, några bautastenar samt runda, rektangulära
och skeppsformiga stensättningar. Alla lägra sig kring de stora
monumenten inom områdets centrum, tvenne ansenliga jordhögar, av vilka den största
mäter 36 m. i genomskärning. Denna, den egentliga Inglingehögen — eller
kung Inges hög, som den också kallas — har formen av en stympad kon,
d. v. s. toppen är utplanad till en platå. I detta liksom i andra avseenden


<img><i>Bronsbeslag från en av Vendelgravarna, präglade av en djurornamentik, som utbildats
på nordisk botten under 700-talet under starkt inflytande från iriskt konsthantverk (den
s. k. folkvandringstidens stil III).</i></img>

(dimensionerna och gravfältet nedanför) påminner den slående om
kungshögarna vid Uppsala och bör liksom dessa innesluta de sista resterna av
en herreman och ledare, som spelat en betydande roll i sin bygds historia,
även om det icke skall lyckas oss att uppdaga varken hans namn eller
hans gärning.

Så länge högen ej blivit undersökt, måste det huvudsakliga intresset
kring den knytas till den egendomliga anordningen på gravkullens topp.
Här har, säkerligen i omedelbart samband med uppförandet, placerats en
kraftig, rest stenhäll, vid vars fot ligger ett rikt ornerat stenklot (bild sid.
238). Uppställningen ger intrycket av en högkarmad stol, och traditionen
talar nog sant, när den förtäljer, att härifrån domar avkunnats och
rättvisa skipats, när tinget i Värend var samlat till rådslag. Den seden har
också gammal hävd, att kalla menigheten till tings invid en mäktig
hövdings gravhög.

»Tronstolen», stenklotet, är med konstförfaren hand smyckad med i


<img l><i>Tronstolen på toppen av Inglingehögen, vid
Ingelstad i Småland, en mäktig gravhög av
samma karaktär som kungshögarna vid
Gamla Uppsala. På kullens avplanade topp
har rests en kraftig stenhäll, vid vars fot
ligger ett rikt dekorerat stenklot, som
enligt den folkliga traditionen använts som
domarsäte, då Värends menighet kallats
till tings.</i></img>

relief uthuggna, runtlöpande fält av
spirallinjer och bladliknande
ornament, som i första hand, och på
samma sätt som de äldsta
gotländska bildstenarna, föra tanken till
Medelhavsländerna men som liksom
dessa i tiden äga påtagligare
anknytning till den senkeltiska
konsten i Västeuropa, troligen från
500-talet eller tiden närmast därefter.

<img r><i>Inglingehögens stenklot. Den rika,
relieftecknade dekoren av blad- och
spiralornament bär vittne om förbindelser med den
keltiska konsten i Västeuropa. Denna hade
upptagit sydeuropeiska motiv, bland vilka
såväl spiralrankan — »löpande hund» —
som bladlisten — »lesbiskt kymation» —
hörde lill de mest framträdande.</i></img>

Från dylika utgångspunkter tro
vi oss kunna våga slutsatsen, att den
senare så livligt trafikerade vägen
mellan östersjöområdet och
Västeuropas kelter öppnats redan under
500-talet. Med det följande
århundradet träder detta sammanhang allt
tydligare fram i fyndmassan. Iriska
ornament och mönster smyga sig in
även på den nordiske
konsthantverkarens metallarbeten, till en början
endast som en blygsam kantdekor
eller på smala, undanskymda fält
av ytan, men efter hand beredas de
allt större utrymme i dekoren, och
under 700-talet får den iriska
konsten en dominerande betydelse för
den östsvenska metallindustrien. Då
emellertid detta förlopp hör så
intimt samman med den följande
utvecklingen under 800-talet och


<img><i>Nordians hög i Norrsunda socken, en påtaglig motsvarighet i Uppland till Inglingehögen
i Småland. Liksom denna har den en avplanad topplatå, på vilken rests en hög stenhäll.</i></img>

vikingatiden, blir helhetsbilden klarare, om vi uppskjuta behandlingen härav
till ett senare kapitel.

Den östsvenska bygdens förbindelser med de Brittiska öarna kan sägas
förebåda de nordiska färderna i västerviking under 800-talet. Detsamma
gäller i viss mån för de trevande försök mot en orientering österut, som
med utgångspunkt från Uppland och Gotland kunna förmärkas redan under
600-talet. Men dessa resor ta sig ej uttryck enbart i handelsförbindelser
utan i en verklig kolonisation på ostbaltisk mark. Resterna av denna
synbarligen omfattande, otvivelaktigt svenska bebyggelse återfinnas numera vid
Grobin strax öster om Libau i nuvarande Lettland, rätt nära Östersjökusten,
och utgöras av en fornborgsanläggning samt tre stycken större gravfält,
det ena inrymmande inte mindre än bortåt ett tusental gravar.

Uppe på borgen i Grobin likaväl som nere på gravfälten utgjordes de
äldsta fynden, det rika inventariet från 600-talet, så gott som uteslutande
av rent svenska föremål. De uppträda här i sådan mängd och i sådana
sammansättningar, att det ej kan vara fråga om vapen och smycken, som
västerifrån importerats av en inhemsk befolkning. Kolonien har under sin
första bosättningstid upprätthållit ständiga förbindelser med moderlandet,

men vid mitten av 700-talet börja dessa synbarligen bli mera oregelbundna,
ty nu framträda i växande antal främmande, ostbaltiska fabrikat i
fyndmassan, och med 800-talets förra hälft upphör detta svenska
kolonisationsföretag att existera.

Detta kolonisationsförsök bär vittne om en säregen företagaranda, som
bör ha gått väl i stil med den östsvenska bygdens maktutveckling under
Vendeltid. Denna anda skulle ännu bestå århundraden framåt, även om en
förändrad politisk och handelspolitisk situation i både söder och väster kom
att skapa andra stats- och samfundsbildningar, som med framgång och i
lika mån kunde hävda sin ställning som den nordiska utvecklingens bärare.

Det är ännu så länge endast svaga glimtar av det liv, som levdes i Sverige
under folkvandringstid och Vendeltid, som det arkeologiska materialet
förmår skänka oss. Och ändå måste vi räkna med att denna tid varit i särskilt
hög grad händelserik och skickelsediger. Nu grundlades den byorganisation,
som kom att få genomgripande betydelse för hela det svenska samfundets
växt under historisk tid, och nu utstakades de banor, som under vikingatid
ledde fram till det svenska rikets samlande under sveakonungen i Uppsala.

På samma sätt finna vi under vikingatid ett rikt religiöst samfund fullt
utbildat, vilket måste ha sina rötter djupt i det förgångna och grunda sig
på traditioner från åtminstone närmast föregående järnåldersskeden. Men
hart när oöverstigliga hinder uppställa sig vid försöket att påvisa detta med
klara, direkt upplysande exempel. Det källmaterial, som inför dessa problem
står forskningen till buds, är mycket sprött och lämnar knappast rum för
annat än förmodanden rörande tolkningen av vissa bildframställningar, som
möta å en serie nordiska guld- och bronsarbeten från tiden 400—800 e. Kr.
Då emellertid dessa — hur de enskilda figurerna än skola tolkas — ge en,
om också flyktig inblick i tro och kult från de tider, de tillhöra, kan det
väsentligaste av detta fyndbestånd förtjäna ett omnämnande.

En framträdande plats i denna diskussion har sedan lång tid tillbaka
intagits av tvenne märkliga dryckeshorn av guld, funna vid Gallehus i södra
Jylland (bild sid. 241).

Hornen ha haft en ödesdiger historia. De påträffades, det ena redan
1639 och det andra 1734, men båda blevo stulna i början av 1800-talet och
nedsmälta; till våra dagar äro de bevarade endast i form av ett par kopior
samt några teckningar, som återge deras rika bildframställningar. Man
kan naturligtvis med anledning härav fråga sig, om det över huvud taget


<img><i>Dryckeshorn av guld, funna vid Gallehus i södra Jylland. Hornen, som stamma från
400-talets förra hälft, äro nordiska arbeten och återge i guld en bland järnålderns nordbor
gängse form av dryckesbägare, vilken visar, att även kreaturens horn flitigt anlitades för
ifrågavarande syfte och fingo stå modell vid tillverkningen i annat material.</i></img>

är rimligt att förlita sig på att dessa avbildningar återge originalen i exakt
kopiering. Är så ej fallet, måste praktiskt taget all diskussion omkring dem
bli mer eller mindre värdelös. Men den risken kan man helt bortse från,
då ett närmare studium av snart sagt varje detalj i utformning och teknik
ger otvetydiga anvisningar om hornens samhörighet med en bestämd grupp
nordiska metallarbeten från en rätt snävt avgränsad tidsperiod. De ha
tillverkats på nordisk botten — ej i Sydryssland, såsom från vissa håll
föreslagits — någon gång under tiden 400—450 e. Kr. En runinskrift strax
under ena hornets mynningskant förtäljer dessutom, att »jag Lägäst, Holtes
son, gjorde hornet».

I det myller av människor och djur, som återfinnes på guldhornen, har
man trott sig kunna utpeka från vikingatidens nordiska gudasaga kända
gudomligheter, vilka här skulle uppträda så, som 400-talets nordbor
föreställde sig dem. En central plats å det runristade hornets översta parti intar
en man med långa horn samt med ett spjut i den ena, en ring och en stav
i den andra handen; i hans omedelbara närhet har tecknats en hjort. Denna
framställning har man satt i samband med å ena sidan en keltisk
gudomlighet, som plägar avbildas med horn, med en ring i handen samt med en hjort


<img><i>Det kortare Gallehushornets bilder, bland vilka man tror sig återfinna nordiska gudar,
i översta raden Oden och Frö, de behornade figurerna, i andra raden Ullr, bågskytten,
samt Tor, den trehövdade gestalten med yxa och bock som kännemärken.</i></img>


<img><i>Det större Gallehushornets bildframställningar, vilka efter allt att döma återge för oss
otydbara religiösa föreställningar och kring dessa utbildade egenartade kulthandlingar,
till vilka motsvarigheter föreligga även från annat håll (jfr bild sid. 208).</i></img>

i sin närhet, å andra sidan med Oden, som i ena handen håller dels spjutet
Gungnir, dels ringen Draupnir (bild sid. 242).

I dennes närhet står en likaledes behornad man med en skära i sin
ena och en stav i den andra handen. Eftersom skäran givits honom som
ett speciellt kännemärke, bör han ha varit en skördegud, och med
utgångspunkt härifrån har sammanställningen med de yngre nordiska myternas
speciella äringsgudomlighet, Frö, ansetts sannolik; på samma sätt har man
trott sig kunna återfinna en föregångare till vikingatidens Torsgestalt i den
trehövdade människoframställning, som återfinnes å samma horns
nästföljande, ringformiga parti, då till denna knyter sig Tors välkända attribut,
yxan och bocken.

Slutligen har ytterligare en figur i myllret ansetts kunna identifieras på
liknande grunder. På samma ringband som den förmodade Tor befinner
sig en bågskytt, som riktar sin pil mot en däggande hjort. En svensk
forskare har häri velat se den fornnordiske guden Ullr, Tors styvson, som
bl. a. karakteriseras som »god i bågskytte».

Bestämningar av denna art kunna naturligtvis vinna full tilltro endast
i den mån som de kunna infogas i ett sammanhang, som låter oss tolka
de båda guldhornens samlade bildspråk, men dithän har forskningen
ännu ej nått. Härför fordras ett rikare jämförelsematerial, som ännu ej
kunnat framläggas. Det är därför också möjligt, att alla dessa tolkningar
rätt snart komma att visa sig förfelade, men i ett avseende ha de dock
bidragit att föra vår kunskap om folkvandringstidens religion ett betydande
steg framåt därigenom, att de så starkt framhävt, att Gallehushornens
bildserier direkt ansluta sig till tidens religiösa föreställningar. Det kan i detta
sammanhang också hänvisas till ett något yngre bronsbleck från Öland,
som i många avseenden slående erinrar om vissa motsvarigheter å dessa
(bild sid. 208), i så måtto att det framställer en behornad man, samspelande
med en krigare utklädd i djurhamn, liksom en del personer å hornen.

Vi böra kanske ej bakom scener som dessa tänka oss gudagestalter,
men under alla förhållanden återspegla de från bronsåldern nedärvda
äringsriter, vilka höra hemma inom ett rikt utvecklat jordbrukande samfund. Ur
den synpunkten är det kanske väsentligare att hålla fast vid, att den stora
linjen från bronsålder till vikingatid synes obruten, än att söka ange, när
den gudavärld blir en för nordborna i gemen avgörande realitet, som träder
oss till mötes i framför allt de på Island upptecknade diktverken och
gudasagorna.
</chapter>


<img><i>Nordisk viking. Träskulptur från Osebergsfyndet i Norge. Efter A. W. Brögger.</i></img>

<chapter name="Vikingatid.">
<h2>VIKINGATID.</h2>

Namnet <i>viking</i> är känt i litteraturen redan långt före vikingatiden som
beteckning på en sjöfarande nordbo — det äldsta belägget föreligger från
ett fornengelskt kväde, skrivet någon gång under 600-talet. Namnet är till
sitt ursprung dunkelt, men en ur många synpunkter sannolik tolkning ser
däri en härledning av ordet <i>vik</i> med ursprungsbetydelsen <i>en man som
lägger till i vikarna,</i> därmed syftande på de handelsmän och skeppare, som
skötte den betydelsefulla kustfarten. Men rätt snart måste i beteckningen
ha innefattats ett betydligt vidare begrepp: sjöfarande nordbo eller nordisk
krigare över huvud taget, liksom den också kunde begagnas som namn på
själva (den synbarligen gärna krigiskt betonade) sjöresan, exempelvis i
sådana vändningar som »fara eller ligga i viking».

En runsten från Gårdstånga nordost om Lund berättar: »Toste och
Gunnar reste dessa stenar efter Knoe och Esbjörn, sina kamrater. Dessa
ynglingar voro vida frejdade i viking». Mot vilka mål här omtalade
färder kunna ha varit riktade, ger en annan skånsk runsten, som står rest
vid Valleberga i landskapets sydöstra hörn, en intressant upplysning om.

Inskriften lyder: »Sven och Torgöt gjorde detta minnesmärke efter Manne
och Svenne. Gud hjälpe deras själ väl. Men de ligga i London». I
korthuggna satser förtäljer en runsten från Uppåkra i trakten av Lund om
härtåg i samma riktning: »Nanne reste denna sten efter sin bror Toke.
Han dog i väster».

Fränder hemma i Skåne ha här rest minnesvårdar över skånska
kämpar, som stupat på vikingafärder i västerväg. I det följande komma att
anföras liknande vittnesbörd från mellersta Sverige.

De första vikingafärderna hade karaktären av blott och bart
strandhugg, företagna av äventyrslystna nordmän, som togo tillfället i akt att
härja och plundra längs Västerhavets kuster på de punkter, där motstånd
ej kunde bjudas men ett rikt byte var att förvänta. Den äldsta notisen
härom har nedskrivits av en engelsk krönikör år 793 och berättar, hur en
nordisk sjörövarflotta ankom till Nordenglands kust och brände
Lindisfarnes kloster. Krönikören skriver: »Detta år visade sig oroväckande
järtecken över northumbrernas land och förskräckte svårliga folket. Det var
våldsamma virvelvindar och åskväder, glödande drakar syntes flygande i
luften. En stor hungersnöd följde på dessa varsel, och kort därefter samma
år, den 8 juni, ödelade hedniska män med stor grymhet, genom rov och
mandråp, Guds kyrka på Lindisfarne».

När meddelandet härom nådde fram till den frankiske konungens, Karl
den stores hov, betraktades händelsen nästan som en orimlighet, och kungens
förtrogne rådgivare, den lärde angelsachsaren Alkuin utropar i sin
skildring av våldsdådet: »Man trodde inte, att något sådant var möjligt».

Så börja vikingatågen som en plötslig, oanad skräcksyn, och en ny och
fruktansvärd makt synes stå beredd att träda in i det kristna Västerlandets
historia. Som dess förebåd har man intet annat att hänvisa till än ett
svårartat åskväder (!), som dragit fram över Nordenglands kust strax före
stormningen av Lindisfarnes kloster. — Men därmed var endast första stöten

<i>PLANSCH Å MOTSTÅENDE SIDA. Osebergsskeppet stammar från en mäktig gravhög
vid Oslofjorden i Sydnorge, som enligt gängse uppfattning anses vara uppkastad över
den norska drottningen Åsa vid mitten av 800-talet. Fyndets enastående betydelse för
vårt studium av vikingatidens nordiska kultur ligger däri, att det inrymmer en ståtlig
mängd väl bevarade prov på tidens märkliga träsnidarkonst och snickeriarbeten, en båt,
slädar, en vagn, sängar o. s. v. — Skeppet, som är klinkbyggt och har 11 spant, mäter
i längd något över 21 m. och i bredd ca 5 m. Troligen har det aldrig varit avsett för
långfärder utan endast nyttjats som drottningens »lustjakt» vid färder inom det
norska kustbältet.</i>


<img><i>Vikingaskepp.</i></img>


<img><i>De onda makterna. Gravsten från 800-talet från ett kloster på ön Lindisfarne vid norra
Englands ostkust. Framställningen anspelar på vikingarnas sjöröveri och återger en rad
nordiska krigare, såsom framgår av den rent nordiska utrustningen.</i></img>

given. Snart kommo händelserna slag i slag, och liknande rapporter löpte
in från alla håll och kanter.

I allt tätare skaror uppenbara sig vikingaskeppen även längs det
frankiska rikets kust, och år 799 göra nordmännen strandhugg i södra
Frankrike. Under tiden närmast omkring år 800 brandskatta de upprepade gånger
den iriska kusten, varvid även här särskilt de rika klostren bli hemsökta
och utplundrade.

Den frankiske storkonungen ser sig inför det alltmera växande hotet
nödsakad att i egen person ingripa mot sjöröveriet. Han påbjuder
utrustandet av en flotta samt organiserandet av ett kustvärn, och år 800 finna
vi honom på en resa längs Frankrikes kuster för att försäkra sig om att
tjänliga försvarsanordningar kommo till stånd mot »nordmännens raseri».

Men dessa anstalter och liknande åtgärder från angelsachsisk sida hade
endast till följd, att de många sjörövarhövdingarna slöto sig samman i större
förband och bildade flottor av ända upp till flera hundratal skepp, mot
vilka de västeuropeiska staternas rätt blygsamma kustförsvar stod maktlöst.


<img><i>De svenska vikingarnas färder gingo i främsta rummet österut, in i det inre av Ryssland
och nådde längs Dnjepr också ända ned till Bysanz (Miklagård). Men även i västerviking
deltogo Sveriges bebyggare, mot frankerriket och England, medan härfärderna och
koloniseringsresorna till Nordskottland, Island, Grönland samt till Irland till huvudsaklig del
hade sina utgångspunkter i Norge.</i></img>

År 845 stävade en vikingaflotta , på inte mindre än 600 skepp uppför
Elbe för att brandskatta och bränna Hamburg, och samma år lägrade sig
120 starkt bemannade skepp på Seine utanför Paris. Stadens öde syntes
beseglat, men den räddades genom att friköpa sig. Nordmännens ledare,
den i sagorna så namnkunnige Ragnar Lodbrok, ansåg sig kunna godtaga
ett erbjudet anbud på 7,000 pund silver såsom lösen. Flottan gav sig i väg,
men andra skulle snart komma i stället, lockade av den onekligen lätt
förtjänta, väldiga lösepenningen. Nu upprätta vikingarna på frankisk mark
regelrätta härläger, där de kunde övervintra, och vilka under andra årstider
fingo tjäna som fasta utgångspunkter för härnadståg och plundringar i
olika riktningar.

På så sätt växte vikingarna småningom fast vid den främmande
torvan, och härmed voro förutsättningarna givna för en helt ny epok i


<img><i>Vikingaskepp, från en bildsten vid Lillbjers i Stenkyrka socken på Gotland. Båten har
rutat råsegel, och på styrbords sida sitter den kraftiga styråran.</i></img>

vikingatidens historia. Från sjöröveri och rovdrift gick man över till erövring av
främmande mark. På det europeiska fastlandet skedde detta första gången
år 911, då en vikingahär tilltvang sig Normandie i nordvästra Frankrike
såsom en slags förläning under den frankiske konungens överhöghet; vid
Rhenmynningen inom västra delen av nuvarande Holland grundades
samtidigt ett liknande nordiskt vikingavälde, ehuru av obeständigare
varaktighet.


<img l><i>Bildsten från Smiss i Stenkyrka socken på Gotland, med
en ståtlig framställning av ett vikingaskepp, ett
långskepp med i drakform skulpterad framstäv och stark
bemanning.</i></img>

Besittningstagandet av
Normandie genomfördes
av en vikingahövding vid
namn Rollo, enligt mångas
uppfattning den från
sagorna välkände
Gånge-Rolf. Från denna
nordbornas bosättning äga vi
en lång rad intressanta
minnesmärken i
provinsens ortnamn, vilkas
utformning helt skiljer sig
från den omgivande
franska landsortens
namnskick. Här uppträda
bynamn sådana som
Osmundville, bakom vilket
döljer sig det nordiska
mansnamnet Asmundr,
eller Torberville, som måste
ha uppkallats efter en
viking vid namn Torbjörn,
liksom också den
normandiska byn Ulveville
givetvis en gång i tiden haft
sin historia intimt
förbunden med en av de många nordiska vikingar, som har det ofta
återkommande namnet Ulv.

Av särskilt intresse är det förhållandet, att man i en del fall kunnat med
ortnamnens hjälp direkt utpeka, från vilken del av Nordeuropa de
hövdingar och stridsmän utgått, som givit sina namn åt byar och samfund i
Normandie. I dessas belysning framstår Skåne som ett av de
betydelsefullare bland de områden, vilka fostrat de äventyrslystna normandiska
nybyggarna. Hit hänvisa nämligen ortnamnen på slutstavelsen -lond, vilka
bilda en direkt parallell till det speciellt skånska namnskicket med
avledningar på -lunda, och bakom det till synes oskånska och onordiska, franska
stadsnamnet Yvetot döljer sig helt enkelt det skånska sockennamnet Ivetofta.


<img><i>Bildsten från Stora Hammars i Lärbro socken på Gotland, från skedet närmast före
vikingatiden, med till lands och vatten kämpande krigare.</i></img>


Rollo hade tryggat sitt besittningstagande av Normandie genom att
sluta fördrag med den frankiske konungen, vilket medförde, att han som
dennes bundsförvant skulle skydda landets kuster mot vidare härjningar.
Det löftet tycks han ha hållit, ty efter det året möta endast ytterst sällan
notiser om vikingar, som göra strandhugg i Frankrike.

Men frankerna voro ingalunda de enda bland Västerlandets folk, som
fingo känning av nordbornas nyvaknade äventyrslusta. Vid mitten av
800-talet hemsöka vikingaflottor Spaniens kuster och stifta här för första gången
bekantskap med ett av tidens ledande kulturfolk, araberna, ett möte, som
bl. a. utlöste sig i en högst säregen diplomatisk beskickning, vilken emiren
i Sevilla lät avsända tillsammans med en hemvändande nordmannaskara
för att på detta sätt träda i förbindelse med »vikingarnas konung» ute på
»en stor ö i Oceanen». Vad sändebudet haft på hjärtat, veta vi ej, men
hans resa har måhända något sammanhang med det förhållandet, att det
skulle dröja ända till 15 år, innan vikingarna återigen vågade göra försöket
att med vapen i hand landstiga på den spanska kusten.

I samband härmed sökte sig år 859 — måhända för första gången i
historien — en nordisk flotta på ett sextiotal skepp genom Gibraltar sund,
och efter ett kort besök på den nordafrikanska kusten stävade den vidare
mot norr, först mot Rhônemynningen i södra Frankrike och därifrån till
nordvästra Italien, där både Pisa och andra städer fingo dyrt sona bristen
på effektiva försvarsanstalter.

Som illustrationer till vikingens ohämmade tilltro till sin vapenlycka
ha dessa långfärder till Medelhavstrakterna onekligen sitt intresse, men
därutöver ha de ej avsatt några som helst spår i historien. Helt annorlunda
skulle förhållandena komma att gestalta sig i väster, i den kamp, som
begynt med skövlingen av klostret på Lindisfarne.

Under 800-talets senare hälft tilltvingade sig nordmännen makten över
allt större delar av England, och på grundval härav kunde vikingarnas
ledare Gudrum, innan århundradet gått till ända, utforma det av
vikingarna besatta området, <i>Danalagen,</i> till ett fullt självständigt rike, som
omfattade hela den nordöstra hälften av landet.

<i>PLANSCH Å MOTSTÅENDE SIDA. Vikingaflottan stävar till sjöss.
Skeppsbyggnadskonsten stod högt i Norden under vikingatid, men det fordrades också verkligt
sjödugliga båtar för att kunna genomföra de riskfyllda färderna i västerled, över Östersjön,
Nordsjön och vidare till England, Frankrike, Spanien samt genom Gibraltar sund till de
sydfranska och italienska kusterna i Medelhavet.</i>


<img><i>Vikingaflotta. Akvarell av G. Gottorp.</i></img>


<img r><i>Skatten frän Haglunda på Öland (jfr bild å nästa sida)
hade nedlagts i jorden i en ask av kopparplåt.</i></img>

En första fas i
vikingatågen mot England är
därmed avslutad, den nästa
och sista tar ej vid förrän
ett hundratal år senare,
närmare bestämt år 991,
då en nordisk flotta på 93
skepp plötsligt
uppenbarar sig på Themsen.
Ledare för företaget var en
norsk hövding vid namn
Olav Tryggvason, på en
gång en tapper
äventyrare och en skicklig
diplomat, som väl förstod att utnyttja en ömtålig situation till sin egen fördel.
Det var han, som första gången började på engelsk mark tillämpa det
system, som den frankiske konungen 150 år tidigare begagnat för att bli kvitt
sjöröveriet: brandskattning i form av väldiga lösensummor. Det året
frampressades inte mindre än 10,000 pund, och under följande år finnas
anteckningar om liknande s. k. danagälder till ännu ofantligare belopp. År
994 utbetalades 16,000 pund, år 1002 inte mindre än 24,000 pund, fem år
senare 36,000 pund och år 1012 den fantastiska summan av 48,000 pund.
Anspråken stiga, som synes, för varje år som går!

Från denna tid förskriva sig ett stort antal mellansvenska runstenar,
som ge intressanta inblickar i den roll, som den dåtida befolkningen i
exempelvis Västergötland, Småland, Östergötland, Södermanland, Västmanland
och Uppland spelat i dessa härfärder. Så berättar en runsten från
Husby-Lyhundra kyrkogård i Uppland: »Djärv och Orökja och Vige och Joger
och Gerhjälm, de bröderna alla, läto resa denna sten efter Sven, sin broder,
som blev död på Jutland men skulle fara till England». — Ännu exaktare
besked lämnar en inskrift från Lindsberg i Vallentuna socken: »Och Dan
och Huskarl och Sven läto resa stenen efter Ulvrik, sin farfader. Han hade
i England uppburit två gälder». Bland många andra inskrifter med
liknande innehåll kan slutligen anföras en från en runsten vid Rösås i
Nävelsjö socken, Småland, som talar om en Gunnar, vilken blivit begraven i en
stenkista i Bath, en stad på sydkusten av England.


<img><i>Skattfynd från Haglunda i Alböke socken på Öland, innehållande ett stort antal
angelsachsiska mynt. Under senare delen av 900-talet och början av 1000-talet kurserade i
England präglade mynt i stor utsträckning i Sverige, främst inom den östsvenska
bygdens handelscentra.</i></img>

Påtagliga minnen från dessa färder i västerled bilda framför andra de
mångtusende angelsaksiska silvermynt från vikingatiden, som hittats i
nordisk jord. Fyndmassan är i själva verket så stor, att inte ens de engelska
fynden på långt när kunna tävla med den. Den kan i närvarande stund
räknas i över 30,000 mynt enbart från Sverige, ett par tusen från Norge
samt något över 4,000 från Danmark.

De återupptagna vikingatågens framgångar väckte hos de ledande
statsmännen i Danmark till liv tanken att utnyttja den förvirrade situationen
genom ett regelrätt erövringskrig. Detta sattes i verket år 1013, då den
danske konungen Sven Tveskägg avseglade med en stor flotta till England
och utan större motstånd gjorde sig till herre över landet. Hans följande
år inträffade död gav visserligen engelsmännen tillfälle till resning mot
danaväldet, men ett par år senare kunde hans son Knut återkomma och
hyllades 1017 som landets konung.


<img><i>Skattfynd från Gannarve i Halls socken på Gotland, bestående av 1,147 mynt,
huvudsakligen tyska och angelsachsiska, men därjämte också ett bysantinskt och ett arabiskt
mynt jämte en del smycken, allt av silver.</i></img>

Det danska besittningstagandet av England är på sätt och vis ett stycke
»svensk» historia, ty vid denna tid hörde stora delar av det nuvarande södra
Sverige (se härom mera nedan) till Danmark, ett faktum av grundläggande
betydelse för en rätt förståelse av de historiska sammanhangen även i det
följande. Men vi ha sett, att även Mellansveriges befolkning enligt
runstenarnas vittnesbörd deltog i vikingatågen mot väster. Detta tycks
emellertid ha varit fallet först på ett rätt sent stadium, vid tiden omkring år
1000. Dessförinnan hade svenskarna och främst naturligtvis den östsvenska
bygden sina blickar riktade mot helt annat håll, mot öster.

<h2>FÄRDER I ÖSTERLED.</h2>

Under vikingatid kan påvisas en lika intensiv nordisk expansion österut
som den i det föregående skildrade i västerled, och denna har ur svensk
synpunkt sitt särskilda intresse därför att den till allra största delen
genomförts av köpmän och krigare från Sverige, från svearnas land.


Längs de stora floderna sökte sig nordborna in i landet på andra sidan
östersjön och stötte här på en mängd förhållandevis lågt stående stammar
av finsk, baltisk och slavisk härstamning. Något egentligt motstånd mot
de välbeväpnade, manstarka vikingarna kunde dessa ej bjuda utan måste
säkerligen i stor utsträckning underkasta sig inkräktarna. Hur händelserna
i sina enskildheter utspelats här österut, ger det litterära källmaterialet
endast mycket knapphändiga notiser om, men dessa låta sig på ett utmärkt
sätt komplettera med hjälp av vikingatidens rika ryska fyndmassa av rent
nordisk karaktär. På grundval av detta material kunna rekonstrueras större
och mindre svenska kolonier och statsbildningar, som gruppera sig längs
de stora handelsstråken mot öster och söder, längs i främsta rummet Dnjepr
ned mot Svarta havet samt Volgas övre och mellersta lopp.

Inom sydöstra Ladogaområdet har undersökts ett stort antal
gravgrupper, som lämnat fynd av rent svensk prägel. Här finnas också ruinerna
av en omfattande bosättning från 700-talet och följande århundraden, och
dessa lämningar ge en ypperligt åskådlig bild av hela det nordiska
kolonisationsföretaget i Ryssland över huvud taget.

Boplatsens djupaste skikt stammar från en finsk bosättning på platsen
från 700-talet. Under följande århundrade avbrytes denna bebyggelse av
en främmande invasion, som ger sig till känna däri, att det ovanför
liggande skiktet får helt annan karaktär och inrymmer ett fyndbestånd av
uteslutande nordiskt ursprung. Häri återspeglar sig utan tvivel en svensk
kolonisation, företagen på bekostnad av den finska urbefolkningen och
sträckande sig från 800-talet ned till 1000-talet.

Men därmed är också det svenska inslaget i det arkeologiska materialet
slut. Ytskikten från 1000-talet och följande århundraden innehålla
uteslutande rent ryska typer och föremål. — Även på andra håll tyckas de
svenska vikingafärderna i öster ha haft samma förlopp. I det inre av
Ryssland och ända ned i Ukraina kunna verkliga »svenskbyar» från
vikingatiden konstateras, och alla ha enligt fynden haft sin blomstringstid under
900-talet, men därefter torde det inhemska, ryska initiativet helt ha fått

<i>PLANSCH Å MOTSTÅENDE SIDA. Båtbygge enligt Bayeuxtapeten. — Bayeuxtapeten är
en broderad väggbonad, som utförts mot 1000-talets slut för katedralen i den nordfranska
staden Bayeux. Den mäter i längd över 70 meter och ger i en sällsamt uttrycksfull stil
en serie framställningar av normandernas erövring av England år 1066, en erövring, som
utgick från den ursprungligen rent nordiska kolonien i den nuvarande franska
provinsen Normandie.</i>


<img><i>Båtbygge under vikingatid. Detalj ur Bayeuxtapeten.</i></img>


<img><i>Vikingavapen. Spjutspetsen är en nordisk form, medan svärdet troligen är ett
västeuropeiskt arbete. På frankisk mark bedrevs vid denna tid en omfattande industri i
tillverkning av svärdsklingor för export till bl. a. de nordiska länderna.</i></img>

övertaget. Banden med moderlandet ha slappnat, och kolonisterna ha
antingen dukat under eller slaviserats.

Men under expansionsskedet och den tid de nordiska kolonierna kunnat
bibehålla sin egenart, ha de otvivelaktigt haft en genomgripande betydelse
för ett högre samfundslivs framväxt på västrysk botten, åtminstone om vi
få sätta tilltro till en på 1100-talet av en munk från Kiev vid namn Nestor
nedskriven krönika, som i tämligen oförställda ordalag ger svenskarna —
eller Varjagerna, såsom han kallar nordborna — äran av det ryska rikets
grundläggning.

Nestorskrönikan förtäljer, att år 859 kommo Varjagerna över havet och
krävde skatt av de österut boende slaviska och finska stammarna. De blevo
tillbakaslagna, men snart fingo de anmaning att återkomma. Split och
oenighet rådde bland de många inhemska stamsamfunden, och för att få
ett slut härpå »sade de till varandra: Låtom oss söka oss en furste, som
kan råda över oss och döma vad rätt är. — Och de gingo över havet till
Varjagerna, till <i>rus,</i> ty så kallades dessa varjager, liksom andra kallades
svijar, andra nurmaner, andra anglianer, andra goter». Till rus sade de:
»Vårt land är stort och fruktbart, men där är ingen ordning, kommen då
att styra oss och råda över oss. — Och tre bröder blevo utvalda med sitt
följe, och de togo med sig hela rus, och de kommo. Och den äldre, Rurik,
satte sig ned i Novgorod och den andre, Sinjeus, i Bjälo-Ozero, och den


<img><i>Stridsscen enligt Bayeuxtapeien (jfr sid. 256). Från höger närmar sig kavalleriet, medan
angriparnas fotfolk redan är sysselsatt med att söka sätta eld på fiendens förskansningar.</i></img>

tredje, Truvor, i Izborsk. Och det ryska landet, nämligen Novgorod, fick
namn efter dessa varjager . . . Men efter två års förlopp dogo Sinjeus och
hans broder Truvor, och Rurik övertog väldet och utdelade städer åt sina
män . . . Och över alla dessa gjorde Rurik sig till herre».

Folknamnet <i>rus,</i> som går igen i <i>ryssar, Ryssland,</i> har sedan gammalt
sammanställts med <i>Roden, Rodslagen,</i> d. v. s. Roslagen, den östsvenska
kuststräckan från Gästrikland till Östergötland. På senare tid ha nya
tolkningsförslag framställts, enligt vilka bl. a. ordet skulle hänga samman med
en ursprungligen finsk beteckning, <i>Ruotsi,</i> för Sverige och svenskarna, eller
med ett slaviskt ord för »blond», men hur härmed än förhåller sig, står
dock fast, att namnet på (senare) rysk botten tidigast är knutet till det
under vikingatid här framträngande nordiska folkskiktet. I Nestors
krönika möta vi också en hel rad personnamn, vilka fullt genomskinligt röja
sin skandinaviska härstamning.

Ryska furstenamn som Rurik, Oleg och Igor äro direkt besläktade med
på nordisk botten gängse former som Rörik, Helge och Ingvar, och
släktskapen behöver inte särskilt påvisas, när det gäller i Nestorskrönikan
omnämnda ruser med namn som Gunar, Sven, Farulf och Karl. Detta
nordiska namnskikt, knutet till ledande män i den ryska stamsagan, är ett
övertygande vittnesbörd om vikingarnas roll i det politiska spelet på andra
sidan Östersjön.

Man har velat tolka dessa nordiska vikingatåg i österled som en
medveten politisk aktion, utgången från den svenska staten, ungefär på samma


<img><i>Vikingaskepp enligt Bayeuxtapeten. Bonadens båttyp är välkänd genom de märkliga
norska fynden, främst från Oseberg och Gokstad, av fullständigt bevarade farkoster
från vikingatid.</i></img>

sätt som Sven Tveskäggs och Knut den stores i det föregående omnämnda
erövringståg mot England. Men det vore att lägga alltför moderna
synpunkter på ett händelseförlopp, som ligger över 1,000 år tillbaka i tiden.
Färderna österut ha säkerligen delvis och i större utsträckning än
sjöröverierna och kolonisationsföretagen i Västeuropa haft en jämförelsevis klart
utformad handelspolitisk bakgrund, men att den drivande kraften häri
skulle vara centraliserad till en »svensk stat» eller något liknande, kan
ej påvisas. Snarare böra då de i begynnelsen överensstämmande dragen
i utvecklingen i väster och öster särskilt understrykas. Den helt
olikartade situation, som mötte nordborna på det ena och på det andra hållet,
i väster en högt utvecklad kristen kultur med organiserade statsbildningar,
i öster löst eller inte alls förbundna, rätt primitiva stamsamfund, måste
emellertid snart ge en olikartad karaktär åt företagen som helhet.
Huruvida en handelspolitisk faktor varit bestämmande för de första resorna
under 800-talet i österled, torde vara omöjligt att uttala sig om; att denna
sida blev dominerande i det följande får däremot betraktas som säkert
bestyrkt.

Åtskilligt talar för att vikingafärderna i österled åtminstone så
småningom fött tanken att exploatera det ryska områdets rikedomar, något som
inkräktarna visade sig ha mycket god blick för. De billigt förvärvade


<img><i>Vikingatidens handel med Osteuropa bragte en mängd silver och silverföremål till Sverige.
Här avbildade silverskålar, funna vid Kungsgården i Gamla Uppsala socken, Uppland,
ådagalägga både i formgivning och dekor, att de tillverkats av en konstsmed borta i
Orienten.</i></img>

varorna kunde utnyttjas för egen vinning i handelsutbytet med Västeuropa
men också med de folk, som »russerna», nordborna, mötte på sina resor
längre i söder, bortom den slaviska bosättningens gränser.

Kring mellersta Volgas lopp stötte de svenska resenärerna samman med
tvenne turkiska folkstammar, bulgarerna och kazarerna, och knöto här
handelsförbindelser av största betydelse även för moderlandet borta vid
Östersjön. Turkfolken stodo under starkt beroende av arabisk odling, och
i deras land mötte köpmännen från Norden araberna själva, 800-talets


<img><i>Silverskål från Lilla Valla i Rute socken på Gotland. En god nordisk kopia av
orientaliska skalformer (jfr föreg. bild). Djurslingan strax under mynningsranden visar, att
den förfärdigats av en nordisk konsthantverkare men andra drag i dekoren, de
»solfjäderformiga» ornamenten, röja, att konstnären även i dessa detaljer arbetat efter
förebilder österifrån.</i></img>

ledande handels- och kulturfolk. Dessa behärskade vid denna tid så gott
som helt de starkt trafikerade, mäktiga karavanvägarna mellan Europa och
Asien och hade i Samarkand och Bochara borta i Turkestan skapat
handelscentra av världsstäders mått.

Vid mötet med araberna kunde nordborna erhålla en god marknad för
sina på rysk botten förvärvade varor, bland vilka samtidens krönikörer
särskilt nämna pälsverk, slavar, vax och honung. Att det var den inhemska
befolkningen, som godvilligt eller med våld utnyttjades härför, lämnar
litteraturen klara besked om. Russerna tyckas i sitt förvärvsbegär inte ha varit
särskilt ömsinta eller nogräknade med medlen, när de — enligt vad som
upplyses från trovärdigt håll — t. o. m. anställde sannskyldiga slavjakter
bland de underkuvade stammarna. I utbyte lämnade de arabiska
köpmännen främst kostbara tyger samt smycken och andra föremål av silver.

Från början av 900-talet föreligger en i många avseenden intressant
berättelse om de nordiska handelsmännen hos bulgarerna vid mellersta
Volga, nedskriven av ett arabiskt sändebud, Ibn Fadhlan, som då vistades
i Bolgar på utomordentligt uppdrag från själve kalifen i Bagdad. De
främlingar, han här möter, russerna, beskriver han sålunda:


»Aldrig har jag sett resligare människor. De äro höga som palmträd,
rödkindade och rödhåriga. De gå ej klädda i kjol och kaftan, utan
männen bära en grov kappa, som de kasta över ena axeln, så att ena handen
är fri. Varje man har med sig en yxa, en kniv och ett svärd. Utan dessa
ser man dem aldrig. Deras svärd äro breda, prydda med böljformiga
sirater samt äro tillverkade i frankiska verkstäder.» — Araben är synbarligen
mycket väl underrättad, eftersom han kan lämna sistnämnda, såsom vi
längre fram skola se, fullständigt riktiga upplysning om den frankiska
vapenindustriens stora betydelse för Nordeuropa. Han berättar vidare:
»Kvinnorna bära fastsydda på bröstet en kapsel av järn, brons, silver eller
guld, allt efter mannens förmögenhetsförhållanden. Kapseln har en ring,
och i den är fäst, likaledes på bröstet, en kniv. Om halsen bära de
guld- och silverkedjor. När en man nämligen äger 10,000 dirhemer (arabiska
silvermynt), låter han göra en halskedja åt sin hustru; har han 20,000
dirhemer, blir halsringen fördubblad o. s. v. Därför har en russisk (läs:
nordisk) kvinna ofta en stor mängd kedjor om halsen. Folkets förnämsta
prydnader äro glaspärlor av det slag, som man ser på skeppen. De sätta
stort värde på dem, betala en dirhem för varje sådan glaspärla och träda
dem på snören till halsband åt sina hustrur». — På de punkter, där
skildringen kan kontrolleras med hjälp av de nordiska gravarnas vittnesbörd,
tycks den vara förvånansvärt riktig, och under sådana omständigheter torde
det vara svårt att söka bortförklara den arabiske författarens mindre
smickrande omdömen om våra förfäders hygien, när han på ett ställe säger: »De
äro de osnyggaste människor, som gud har skapat».

Från Ibn Fadhlans hand föreligger också en ingående beskrivning av
en nordisk hövdings bränning, vartill han fått vara åskådare under sitt
besök i Bolgar. Då det är ett ögonvittne, som talar, och därtill synbarligen
en skarp iakttagare, ha vi all anledning att sätta tilltro till hans ord:

»Man berättade för mig, att de med sina avlidna hövdingar företaga
mångahanda ting, av vilka förbränningen är det minsta. Jag önskade gärna
lära känna detta närmare, och fick då just veta, att en av deras stormän
var död. De lade honom i en grav, som de tillslöto med ett tak för en tid
av tio dagar, tills de hade tillskurit och sytt hans kläder. Vid en rik
mans död skifta de hans gods i tre delar. Den ena tredjedelen överlämnas
åt hans familj, för den andra tillskära de likkläder åt honom, för den tredje
köpa de rusgivande drycker, som de njuta den dag, då kvinnan låter döda
sig och brännas tillsammans med sin herre ...


<img r><i>Vågskål med viktdosa från vikingatid,
funnen i Vårdinge socken, Södermanland.
Viktsystemet grundade sig på enheterna mark
(ungefär 210 gram), öre och örtug. 1 mark
motsvarade 8 ören, och 1 öre delades i 3
örtugar.</i></img>

Då nu den dag kom, då den
avlidne och kvinnan skulle
brännas, gick jag ned till floden, där
skeppet låg. Men detta hade redan
blivit draget på land, fyra stolpar
eller stöttor av trä hade blivit
uppresta, och runt omkring voro
ställda stora, människolika bilder av
trä. Därpå drog man skeppet dit
och ställde det mellan stöttorna.
Männen gingo emellertid fram och
tillbaka och talade ord, som jag
icke förstod. Men den döde låg ännu
avsides i sin grav, ur vilken de ännu
icke hade uttagit honom. Därpå
buro de fram en vilbänk, ställde
den på skeppet och lade på
densamma stickade täcken, grekisk
gyllenduk och hyenden av samma
slag ...

Då de kommo till hans grav,
skovlade de jorden bort från
timret, avlägsnade detta och drogo den
döde ut i den klädnad, i vilken han
dött. Jag såg, att han på grund
av landets köld hade blivit alldeles
svart. Även de rusgivande drycker,
frukter och harpa, som han fått
med sig i graven, togo de nu ut ur
densamma. Med undantag av
färgen hade den döde ej förändrat sig. De iklädde honom nu underbenkläder,
benkläder, stövlar, kjortel av gyllentyg och kaftan med guldknappar samt
en gyllenduksmössa, besatt med sobelskinn. Därpå buro de honom in i det
på skeppet uppresta tältet, satte honom på de stickade täckena, stödde
honom med kuddar, framburo rusgivande drycker, frukter och välluktande
örter och satte det alltsamman vid sidan om honom; även bröd, kött och
lök satte de framför honom. Härpå kommo de med en hund, skuro den

i två delar och kastade honom upp på skeppet; sedan lade de alla den
avlidnes vapen vid sidan om honom. Vidare framledde de två hästar, vilka
de jagade så länge, att de dröpo av svett, varefter de höggo dem i stycken
med sina svärd och kastade köttet upp på skeppet. Två oxar slaktades på
samma sätt och kastades upp på skeppet. Slutligen kommo de med en tupp
och en höna och kastade dem upp i skeppet ...

Då det nu var fredag eftermiddag, förde de kvinnan, som hade invigt
sig åt döden, ... till skeppet ...

Nu framträdde den avlidnes närmaste släkting, tog ett stycke trä,
antände det, gick baklänges naken till skeppet och stack eld på den ved, som
var lagd under skeppet ... Det varade inte en timme, förrän skepp och
timmer tillika med kvinnan och den avlidne voro förvandlade till aska.
På det ställe, där det på land dragna skeppet stått, uppförde de något,
liknande en rund hög, och uppreste i dess mitt en stor trästolpe, på vilken
de skrevo namnet på den döde och på russernas konung. Därefter begåvo
de sig bort.»

Den livfulla, åskådliga skildringen fordrar inte några kommentarer. Den
ger en lika god och tillförlitlig inblick i seder och bruk hos de svenska
köpmannaskarorna vid Volga under vikingatid som de i många avseenden
samstämmiga upplysningar från folkvandringstid, vilka kunnat hämtas
från de uppländska storböndernas gravbackar och kungagravarna vid
Gamla Uppsala (utförligt beskrivna i det föregående). Det intimt
traditionsbundna sambandet mellan russernas gravskick från 900-talet och svearnas
från föregående århundraden ligger i öppen dag, och därmed kan Ibn
Fadhlans berättelse på en väsentlig punkt ytterligare komplettera de
anvisningar, som fynden från de nordiska kolonierna i Osteuropa särskilt
starkt understryka, nämligen att de vida avstånden inte hindrade 900-talets
långväga resenärer att vidmakthålla sin egenart, tack vare att förbindelsen
med moderlandet borta vid Östersjön alltjämt var fast knuten. Detta ger
sig till känna även på annat sätt i det arkeologiska materialet.

Varuutbytet med araberna förmedlades vidare längs de ryska floderna
och över de där grundlagda nordiska kolonierna till Östersjöbäckenet och
har här satt spår efter sig särskilt inom den östsvenska bygden. Främst
Gotland och Mälarprovinserna ha deltagit i denna import, och härifrån
föreligga åtskilliga fynd av över den östeuropeiska vägen införda
orientaliska silverföremål, kannor, skålar, smycken och annat. Men mötet med
Orienten borta bland turkfolken norr om Kaspiska havet hade även en

annan märklig effekt på Östersjöhandeln. Nordmännens uppenbarligen
framgångsrika affärstransaktioner med bulgarer, kazarer och araber förde
med sig, att en överväldigande mängd arabiska mynt kommo i omlopp,
och denna silverström nådde ävenledes Sverige, där man i närvarande stund
anser sig kunna räkna mynten till närmare ett halvt hundratusental.

Av de i svensk jord funna arabiska mynten, vilka till väsentlig del
förskriva sig från 800-talet och förra hälften av 900-talet, återfinnes
huvudmassan i de östsvenska områdena, Mälarprovinserna, Gotland och Öland.

Detsamma är förhållandet med den i det föregående berörda
angelsachsiska myntströmmen, som tar vid med sent 900-tal och sträcker sig
över 1000-talets förra hälft. Även den träffar främst Östsverige, och det
märkliga är, att samma iakttagelse kan göras, även om vi räkna med hela
det nordiska området. Vi få emellertid akta oss att med utgångspunkt från
denna fyndfördelning och myntens påtagliga koncentration till de
östsvenska landskapen — bland vilka särskilt Gotland träder i förgrunden
med ungefärligen hälften av den samlade fyndmängden — draga alltför
vittgående slutsatser om handelscentra och ekonomiskt välstånd. För dessa
skattfynd gälla givetvis samma regler som för dem, vi stiftat bekantskap
med redan i det föregående, under romersk järnålder: skatterna ha kommit
i jorden i samband med oroligheter, och avsaknaden av myntfynd inom
ett område behöver endast betyda, att det historiska skeendet här utvecklat
sig under lugnare förhållanden.

Men å andra sidan måste en väldig fyndmassa av denna karaktär
oundgängligen innebära, att en ansenlig mängd främmande mynt, arabiska och
angelsaksiska, kurserat som gångbart betalningsmedel uppe i Östsverige
under vikingatiden, vilket i sin tur givetvis återspeglar ett intensivt
handelsutbyte.

<h2>BIRKA OCH HEDEBY.</h2>

De båda stora knutpunkterna i handelsnätet inom Östersjöbäckenet och
förmedlarna av det nordiska varuutbytet mot öster och sydväst under
vikingatid voro Hedeby och Birka, Nordeuropas äldsta stadsbildningar.

Vikingatidens Birka var beläget på nordspetsen av den lilla Björkön i
Mälarens inre skärgård, tre mil västerut från den holme, där det äldsta
Stockholm nu ligger, och här synas ännu lämningarna av den gamla
handelsplatsen. Själva stadsområdet avtecknar sig som ett mäktigt, mörkt


<img><i>Nordspetsen av Björkön i Mälaren, platsen för Sveriges äldsta stadsbildning,
vikingatidens Birka. I förgrunden, något till höger skymtar, som en öppen platå, den utanför
det egentliga bebyggda området anlagda borgen och till vänster därom ett stort
åkerparti, som döljer lämningarna av själva staden. Inne i skogsmarken i norr och söder
återfinnas de vidsträckta gravfälten från vikingatiden. Efter E. Klein.</i></img>

kulturlager, den s. k. Svarta jorden, inåt land avgränsad av en delvis
raserad jordvall, vilken synbarligen utgör de sista resterna av en mot
landsidan uppförd befästningsmur.

Omedelbart söder om staden låg ytterligare ett försvarsverk, en
bergknalle med mot sjösidan jämförelsevis brant sluttande väggar, vilka bildat
ett naturligt skydd, men åt de andra hållen har denna förstärkts med en
vall av jord och sten, vilken haft tre portöppningar. Hit har Birkas
befolkning kunnat taga sin tillflykt, när en övermäktig fiende lyckades
betvinga stadsanläggningens murverk.

En samtida krönikör berättar om Birka, att »där funnos många rika
köpmän, överflöd på alla ägodelar och mycket penningar och dyrbarheter».
Samma intryck av välstånd och rikedom får man vid ett studium av de
ansenliga gravfält, som utbreda sig runt omkring staden, strax utanför det
bebyggda området. I dessa gravar möta vi en förmögen köpmansklass,
som inte skydde några kostnader, när det gällde att värdigt viga sina
fränder till döden.


<img><i>Ett parti av Birkas gravfält. Sammanlagt kan man räkna de låga gravkullarna till ett
antal av något över 2,000.</i></img>

Männen jordades ofta i stora, trätimrade gravkamrar med sin ridhäst,
bärande full mundering, vid sin sida och dessutom en rik vapenutrustning,
verktygsskrin, matkärl, kannor och skålar med dryckesvaror samt slutligen
också kostbara bägare. — Kvinnorna ha innan gravsättningen iförts
praktfulla dräkter samt konstskickligt formade smycken av silver och brons,
som utgått från verkstäder både borta i Orienten, i Västeuropa och i Sverige.

Fynden från gravfälten liksom också från Svarta jorden angiva, att
staden anlagts någon gång under sent 700-tal eller senast omkring år 800.
Under vilka förhållanden detta skett, är givetvis vanskligt att yttra sig om,
inte minst därför att intet antyder, att ön tidigare skulle ha spelat någon
framträdande roll i handeln. Full enighet torde emellertid numera ha
ernåtts kring spörsmålet vilka de voro som anlade staden. Byggherrarna voro
utan tvivel svear, och när Birka första gången nämnes i litteraturen strax
efter mitten av 800-talet, karakteriseras den också som »hamnstaden i
svearnas rike».

Platsvalet kan måhända för nutida begrepp om sjö- och stapelstäder
verka säreget, men det bör givetvis ses ur synpunkten av vad den tidens


<img><i>Frankiskt lergods från Birkagravar. Det frankiska lergodset stod högt i kurs i
Nordeuropas handel och utgjorde en mycket efterfrågad artikel vid de stora marknaderna i
Hedeby och Birka.</i></img>

<img l><i>Frankiskt glas från vikingatiden, funnet
i en av gravarna i Birka. Enbart i Birka
ha tillvaratagits över 150 bägare, speglar,
spelbrickor och annat av glas, tillverkade
i frankerriket.</i></img>

strategiska och handelspolitiska hänsyn fordrade. I stor utsträckning
tvingades man att inför ett sådant företag taga särskilt med i beräkningen de
sjörövarflottor, som härjade på Östersjön och för vilka sådana till sitt läge
utsatta stadsbildningar som Birka
måste ha varit ett åtråvärt och
eftersökt byte för skövling och
brandskattning. Vad detta i själva verket
kunde betyda, framgår bäst därav att
handelsplatsen trots det stora
avståndet till öppna havet upprepade gånger
blev hemsökt av pirater, enligt vad de
litterära källorna veta berätta. Så
meddelar en av dem, att »Birkaborna
ständigt och jämt bli överfallna av
sjörövare, av vilka det finnas många
i den trakten, och när de inte kunna
motstå fienderna med vapenmakt,
försöka de lura dem med klipskhet och
list. De spärrade den oroliga kusten
över en sträcka av omkring 200 m.
eller mer genom att uppföra
fördämningar av sten, gömda under vattnet,
och därmed gjorde de passagen lika


<img><i>Kvinnosmycken och vävnadsfragment från en av Birkas gravar. Efter E. Klein.</i></img>

farlig för sina egna män som för
sjörövarna».

<img r><i>Vävnadsfragment från en av Birkas gravar
(jfr föreg. bild). Hjortbilden är broderad
med guldtråd på ett underlag av siden.</i></img>

Men säkerligen voro
sjöröverierna inte den enda faktorn, som
föranledde svearnas köpmän att
anlägga sin marknadsplats på det
sätt som skedde. Väsentligare var,
att här, på den lilla Björkön i det
inre av Mälaren, möttes de stora
samfärdsellederna från norr och
väster inom sveaväldet. I nordlig
riktning går vägen tämligen
linjerätt mot den uppländska bygdens
stora huvudstråk från norr till
söder genom Vendel, Valsgärde, Gamla
Uppsala och Ultuna, och vid

Björkön stöter denna samman med trafiken västerifrån, från det inre av Mälaren
och de inom detta kustbälte anlagda, rika vikingatidsbyarna. Vi få också
komma ihåg, att vikingatidens vattenspegel låg mellan 5 och 6 m. över den
nuvarande, varigenom förbindelserna mellan Birka och Östersjön hade en
betydligt bekvämare sträckning än i våra dagar.

I Birka möttes köpmän från alla håll och kanter, och hit inströmmade
stora skeppslaster från Orienten och Södern, såsom det arkeologiska och
litterära källmaterialet samstämmigt omvittnar. Österifran kommo silver
i riklig mängd, hämtat inom arabernas gruvdistrikt borta i Asien,
orientaliska smycken, bronskärl och silverskålar samt tyger och vävnader av
asiatiskt och grekiskt ursprung. På vägen över södra Östersjön fingo på
samma sätt de västeuropeiska handelsmännen god avsättning för sina varor,
vävnader, glas, lergods samt vapen, de kanske viktigaste importartiklarna.

Belysande för omfattningen av denna handel äro de uppgifter, som
bevarats angående den frankiska vapenindustrien. Fabrikerna tillverkade
svärdsklingor direkt för utförsel både inåt kontinenten och mot norr, men
denna utförsel antog sådana former, att statsmakterna upprepade gånger
måste ingripa med förbud för vapenexporten — frankerkonungen ansåg
sig vid ett tillfälle t. o. m. nödsakad att belägga brott häremot med
dödsstraff — en åtgärd, som väl bör ses mot bakgrunden av vikingarnas
härjningar i hans land, då dessa säkerligen i stor utsträckning företogos med
frankiska svärd i nordmännens händer. Om importen till Östsverige och
Birka få vi ävenledes en god föreställning genom de arabiska författarnas
berättelser om att russerna förde med sig svärdsklingor till
marknadsplatserna vid Volga i och för försäljning — dessa kunna givetvis inte ha varit
annat än av frankiskt fabrikat.

Från Birka gick det stora handelsstråket sjöledes över Gotland till
sydändan av Jylland, där skeppen passerade in i en trång vik av Östersjön,
Slien, som skar sig långt in i landet. Vid Sliens innersta hörn måste varorna
omlastas, och härifrån forslades de på vagnar, när man inte förde
farkosterna över land, till västerhavet, över vilket köpmännen seglade vidare med
sin last av pälsverk och annat till marknaderna i väster och sydväst.

I det innersta hörnet av Slienviken växte emellertid rätt snart en
köpstad fram; omlastningsplatsen blev en stor handelsplats, och på så sätt
grundlades vikingatidens danska motsvarighet till Birka — Hedeby.

Enligt fyndens utsago kan Hedeby föras tillbaka till tiden omkring år
800. Initiativet till stadens anläggande tycks emellertid knappast ha utgått


<img><i>Hedeby, utfartsporten mot Västeuropa för vikingatidens handel. Det egentliga
stadsområdet var beläget inom den å flygbilden synliga halvkretsvallen.</i></img>

från danerna utan från det nordeuropeiska områdets ledande handelsmän
vid denna tid, friserna, särskilt från medelpunkten för den västeuropeiska
handeln med Norden under skedet närmast omkring år 800, den frisiska
staden Dorestad vid Rhenmynningen (i nuvarande Holland).

Rätt snart torde emellertid danerna ha tagit makten i Hedeby, troligen
i samband med de oroligheter, som utbröto i dessa trakter vid början av
800-talet och framtvingade en effektiv kontroll och befästning av
gränsdistrikten mot söder. Men länge skulle det ej så förbli. Uppe i svearnas
land välvdes stora planer att i Birkaköpmännens händer samla hela
Östersjöhandeln och lägga under sig inte bara handeln på Ryssland utan också
den västeuropeiska marknaden.

Detta mäktiga handelspolitiska program sattes i verket någon gång i
början av 900-talet. Ledare för företaget blev en hövding från Birka, Olov,
och den avgörande stöten riktades helt naturligt mot Östersjöbäckenets
utfartsport mot väster, det just då starkt försvagade danaväldels ekonomiska
och politiska huvudort, Hedeby.

De historiska källornas knapphändiga notiser om delta krigståg låta oss

veta, att Olovs djärva plan kröntes med framgång. Svenskarna sutto som
herrar i Hedeby under ett trettiotal eller fyrtiotal år. Olov efterföljdes av
sin son Gnupa och denne i sin tur av sonen Sigtryg, vilken omnämnes å
tvenne runstenar i trakten av Hedeby. Den ena av dessa, som anses ristad
av en runkunnig svensk, berättar: »Asfrid gjorde detta minnesmärke efter
Sigtryg, sin son, i Gnupas helgedom». Den andra stenen, som skall vara
ristad av en dansk, har i stort sett samma innehåll: »Vi Asfrid, Odinkars
dotter, gjorde detta minnesmärke efter Sigtryg konung, sin och Gnupas son».

Utöver dessa kortfattade meddelanden är sveaväldet i Hedeby under
900-talets förra hälft höljt i dunkel. Men sett i sitt sammanhang med den
samtida östsvenska expansionen i österled, vilken även den måste anses
just då ha varit starkt präglad av rent ekonomiska intressen, framstår detta
välde som ett väsentligt led i en medvetet förd, stort upplagd handelspolitik.
Planen kunde genomföras men endast för kort tid. Sigtryg störtas, och
makten över Hedeby glider åter ur svearnas händer. Drottning Asfrids
minnesvårdar äro de sista dokument, som tala om en svensk kungaätt i
dessa trakter. Denna är därefter spårlöst försvunnen ur källorna, och vi
kunna inte heller förskaffa oss några upplysningar om under vilka
förhållanden det onekligen storstilade företaget föll i spillror.

<h2>VIKINGATIDENS SVERIGE.</h2>

Vikingatidens nordiska och svenska historia är i hög grad internationellt
betonad. Den nordiske vikingen trädde i förbindelse med den stora världen
både i öster och väster på ett sätt, som det skandinaviska
bebyggelseområdets invånare aldrig tillförne haft tillfälle att göra. Från sina
långväga handelsfärder och plundringståg kunde han återvända med ett byte,
som för honom tedde sig som omätliga rikedomar i jämförelse med den
blygsamma förtjänst, som arbetet hemma på gården lämnade. Men han
förde också med sig nyvunna erfarenheter om hur man därute i världen
skötte om sitt hus och ordnade sin livsföring, och de erfarenheterna sökte han
efter bästa förmåga och efter sitt eget tycke omsätta i nordisk omgivning.

<i>PLANSCH Å MOTSTÅENDE SIDA. Vagn från vikingatiden med rikt snidade sidostycken.
Vagnen, som tillhör Osebergsfyndet, ger ett talande vittnesbörd om den barbariska pomp
och stat, som härskade vid drottning Åsas hov. Hennes konstnärer och träsnidare hade
full sysselsättning, inte bara inne i högtidssalen och storstugan utan också ute i
vagnsskjulet, att tillfredsställa tidens starkt pulserande praktbegär.</i>


<img><i>Vagn från vikingatiden.</i></img>


<img l><i>Prov på nordisk träskulptur från
tidig vikingatid, ett par elegant
utskurna hörnstolpar till i
Osebergsfyndet ingående möbler. Vi
behöva ej tveka om att ett likartat,
lika högt utvecklat träsnideri
existerat även österut, i Sverige,
under vikingatid. Men hittills ha
fynden så gott som fullständigt
tegat på denna punkt. Stilen har
hos oss levat kvar under tidig
medeltid, vilket bevisas av en
djurhuvudprydd bänk från Suntak i
Västergötland.</i></img>

Vad som i särskild grad
väckte hans intresse och
tjusade hans öga, det framgår
redan av det föregående: den
frankiska vapenutrustningen
och de rika skatter av
konsthantverk, som han mötte
både i öster och väster. Hur
högt han skattade
Västeuropas svärdsklingor, visar inte
bara den starka importen
utan också det förhållandet,
att även den nordiske
vapensmeden helt inriktade sig på
en tillverkning efter i snart
sagt varje detalj frankiska
linjer. När man hör talas
om »det typiska vikingasvärdet», kan man vara förvissad om att det i
flertalet fall rör sig om ett frankiskt fabrikat, och skulle så inte vara
förhållandet, kan det ej vara tal om annat än en tämligen noggrann kopia av


<img l><i>I vikingatidens nordiska vapensmedja. Efter J.
Lechler, »5000 Jahre».</i></img>

ett sådant. Detsamma
gäller i stor utsträckning även
för den övriga
vapenutrustningen.

Efter liknande linjer
omarbetade konstsmeden
och bronsgjutaren sitt
stilschema i enlighet med det
utomnordiska modets
anvisningar, och
vikingatidens konsthantverk får
därigenom en helt annan
prägel än de närmast
föregående
århundradenas, Vendeltidens
skapelser. Denna omsvängning
begynner emellertid,
såsom i det föregående
antytts, redan under
700-talet, på grundvalen av den
förbindelse, som vid den
tiden med allt starkare band knöt Nordeuropa samman med irisk konst
och iriskt konsthantverk.

Den germanska djurornamentikens yngsta skapelse, den s. k. stil III
(bild sid. 237), är i komposition och linjeföring rent nordisk, tydligen i
främsta rummet östsvensk, men till sin upprinnelse bygger den i lika mån
på äldre tradition som på en inom konstnärsskolorna på Irland utbildad
stil, vilken smidigt inarbetas i det inhemska schemat. Den sålunda
inslagna vägen fullföljes, och praktiskt taget utan beträdande av några
som helst sidospår leder den fram till den äldre vikingatidens säregna
konst.

Innan vi gå närmare in härpå, torde det vara skäl att med några ord
beröra den västeuropeiska konsten under samma tid och dennas
förutsättningar.

Under 600- och 700-talen går den västeuropeiska konsten till en väsentlig
del i Orientens ledband. Äldre stilskapelser söka alltjämt göra sin rätt
gällande, men den stora, nyskapande kraften har sin hemort borta i Främre


<img><i>Redskap för arbete i trä samt (nedtill) smidesverktyg ur ett stort fynd i Mästermyr, Silte
socken pä Gotland. Fyndet utgjordes av en i mossen utsatt ekkista, innehållande verktyg
för smide och snickeri. Påfallande är, huru till dessa tusenåriga föremål direkta
motsvarigheter kunna uppvisas i våra dagars snickareverkstädcr eller smedjor.</i></img>


<img><i>Ett skattfynd från 800-lalet, tillvarataget i Östra Påboda, Söderåkra socken i Småland,
och bestående av en rad förnäma dräktsmycken av silver. Den rika växtornamentiken
anger, att föremålen förfärdigats av en konsthantverkare inom frankerriket.</i></img>

Orienten och har här trätt i den kristna kyrkans tjänst. Genom
kristendomen förmedlas den till Sydeuropa, och samma makt för den vidare mot
väster och norr, till England och Irland. Ett litet exempel kan belysa detta
förlopp.

Under sent 600-tal växer helt plötsligt och utan något som helst
samband med den tidigare utvecklingen en storartad stenkonst fram på
nord-engelsk botten, karakteriserad av ett i relief tecknat vinrankemönster med
i rankorna inkomponerade fåglar och fyrfotadjur. Borta i Orienten finna
vi exakta motsvarigheter därtill, och överensstämmelserna äro så intima,
att det förefaller otvivelaktigt, att de äldsta nordengelska stenkorsen skapats
av en eller flera konstnärer, som hit inflyttat från Orienten eller östra
Medelhavsbäckenet. Det har kunnat visas, att så också varit fallet, och
man har därvid bl. a. pekat på den i detta sammanhang onekligen mycket
upplysande notisen, att under sent 600-tal en syrisk prästman satt som
ärkebiskop i Canterbury; sannolikt är det denne, som inkallat stenkorsens
skapare, en koloni av syrisk-orientaliska konstnärer.

På irisk botten kunna vi följa en liknande utveckling, ehuru under helt
avvikande former. Vårdarna av det orientaliska arvet bli här i främsta


<img><i>Metallbeslag till en bokpärm från klostret Lindau i Schweiz; ett av iriska munkar utfört
arbete, troligen tillkommet under 700-talets senare hälft. Den rikt flödande dekoren
anknyter till orientalisk konst, vilken emellertid här fått en från förebilden i detaljerna
frigjord utformning. Detta ger sig särskilt starkt till känna i sidofälten kring korset och
i korsets cirkelformiga medaljonger, med sina groteska djurframställningar och det rika
slingerverket. I dessa drag återfinna vi i stället förlagorna till den ornamentik, som
sätter sin prägel på den äldre vikingatidens nordiska konsthantverk.</i></img>


<img><i>Silverspänne frän Skabersjö i Skåne. Spännet har åtskilligt att berätta om sambandet
mellan irisk och nordisk metallindustri under sent 700-tal och vikingatidens första skede.
Formen har den nordiske konsthantverkaren hämtat direkt från Irland, d. v. s. från iriska
bokbeslag, och även detaljer i dekoren ha samma hemort, dels knutmönstret längs kanten,
dels den centralt placerade fågelbilden, men även i det på båda sidor om denna utskurna
slingerverket kan skönjas, utom rent nordiska drag, ett linjespel, som lånats från väster.</i></img>

rummet de många rika klostren, där munkarna sutto och plitade med sina
ritstift och penslar för att ge färg och stämning åt sina andaktsböcker och
krönikor. Bland dessa bilder och dekorativa ramverk känna vi lätt igen
samma ursprungliga huvudinnehåll som på de nordengelska stenkorsen,
men efter hand som tiden går, börja munkarna arbeta efter en allt
självständigare, från förebilderna frigjord uppfattning. Det är i denna
utformning, som den iriska stilen får avgörande betydelse för Norden, och i så
måtto kan vikingatidens nordiska konsthantverk karakteriseras som en konst
i orientalisk anda med irisk eller kanske rättare anglo-irisk dräkt.

Man kan naturligtvis fråga sig, om det inte verkar osannolikt, att en
konstart, som tycks vara enbart knuten till manuskript och pergament,
skulle ha kunnat väcka ett så starkt intresse hos människor, som i sin
utövning voro lika ensidigt bundna vid träsnideri och metallgjutning och
dessutom inte kunde ha större utbyte av en för dem obegriplig litteratur.
Ett dylikt tvivel har på många håll mottagits med gillande, men säkerligen
grundar det sig på en felsyn.

Från nordiskt område äga vi inte några minnen, som direkt meddela, att
iriska manuskript nått hit upp, men både från Danmark, Sverige och Norge
föreligga åtskilliga andra fynd, som skänka ett sådant antagande en hög


<img><i>Praktspänne från Othems socken på Gotland, från tiden omkring år 800, en otymplig
barockform, som på sitt sätt belyser den gotländska bygdens ställning vid vikingatidens
begynnelse. De hit samlade rikedomarna ha framkallat ett praktbegär och en överdådig
lyx, som konsthantverkaren sökt tillfredsställa på detta onekligen pråliga sätt. Dekorens
slingerverk är delvis uppbyggt efter iriskt mönster. Att just den iriska konsten i så hög
grad fångade nordbornas intresse, hänger givetvis samman därmed att den så intimt
anknöt till den egna, inhemska traditionen.</i></img>

grad av sannolikhet. Dessa utgöras av en serie iriska metallarbeten,
bronsföremål, som vid närmare påseende kunna identifieras som knäppen, beslag
och ramverk, vilka på nordisk botten omarbetats till broscher eller
hängsmycken men ursprungligen varit fastnitade vid bokpärmar, d. v. s. pärmar,
som omslutit iriska munkars manuskript (jfr bild å sid. 278). De kunna
givetvis tänkas ha blivit lösryckta från bokbanden redan borta i Västeuropa,
men varför skulle vi inte kunna antaga, att hela boken förts med hem till
hemlandet i norr? Manuskripten ha nämligen verkligen haft en stor
uppgift att fylla för den nordiske konsthantverkaren. Texten har väl i
allmänhet varit obegriplig här i Norden, men däremot inte bilderna. Dessa
ha tvärtom tjänat som skissböcker, ur vilka man kunnat hämta motiv för
dekoration av smycken, svärdfästen och annat.

Endast den konstnär, som vid sin sida haft ett iriskt manuskriptblad,
kan exempelvis ha format dekoren å de metallarbeten, som avbildas å sid.
284, ett fynd från tiden omkring år 800, anträffat i en grav vid Broa i
Halla socken på Gotland. Den vid ett första ögonkast kanske obegripliga


<img l><i>Silver-»statyetter» från vikingatid, den övre funnen i
Tuna, Alsike socken, Uppland, den undre i Kinstaby,
Köpings socken på Öland, vilka ge en ypperlig inblick
i tidens dräktskick. Kvinnorna äro iförda en rikt
mönstrad, fotsid klänning med långt släp, den övre har
dessutom en schal kastad över axlarna.</i></img>

ornamentiken ger vid ett
närmare studium ganska
snart sitt innehåll
tillkänna. Den framställer med
svag stilisering grupper av
inom ett medaljongsystem
bundna
djurframställningar, fåglar och fyrfotadjur,
på samma sätt som den
iriske munken, ehuru
denne, när han för ritstiftet
över pergamentet, formar
sina djur efter ett mera
naturalistiskt schema; men
när hans kollega i
klostrets smedja överför
skissbokens linjer till
gjutformen, handlar han i
huvudsak på samma sätt som
bronsgjutaren uppe i norr
(bild sid. 277). Det
förefaller ofrånkomligt, att vi
måste karakterisera
vikingatidens stoltaste skapelse, den stil, som vinner insteg på
svensk-dansk-norsk botten under tidigt 800-tal, såsom i sina huvuddrag redan fullt
utbildad av anglo-iriska konstnärer, innan den nådde hit upp och i det
allbekanta Osebergsskeppet fick sin slutgiltiga, nordiska form (se bilder vid
sid. 246 och 272).

Denna stilprodukt har enligt gängse uppfattning betecknats som ett
slags barbarisering av en högtstående, inom frankerriket utövad konst, den
s. k. karolingiska renässansen, men en sådan tolkning stämmer illa överens
med det arkeologiska materialets vittnesbörd. Vad som givits namnet
<i>karolingisk renässans</i> är till en betydelsefull del iriska munkars verk eller
kopior av dessa och för övrigt en speciell utformning av samma orientaliska
arv, som bildar grundstommen i hela den västeuropeiska konsten vid denna
tid. Inom frankerriket har denna tagit sig uttryck i en förnäm, för de
anglo-iriska skolorna främmande växtornamentik (bild sid. 276), vilken i


<img><i>Silverskatt, funnen utanför Visby på Gotland. Silvret var vikingatidens värdemetall, och
även i smyckeindustrien hade det över hela Europa praktiskt taget undanträngt guldet.</i></img>

sin tur vunnit insteg även i den nordiska metallindustrien men här intar
en betydligt blygsammare plats än impulserna från ögruppen längre
västerut. För de stora sammanhangen avgörande är också, att konstnärerna
vid Osebergsskeppet ej känna denna speciellt frankiska, från Orienten
upptagna konstskapelse. Under äldre vikingatid vinner den insteg i norr endast
i starkt förvanskad form; men den återkommer senare och då på helt andra
vägar, nämligen österifrån (bild sid. 261).

Men öst- och Västeuropa i förening skänkte under vikingatiden
nordborna även en annan konstskatt, som skulle komma att etsa sig in i
medvetandet kanske fastare än all ornamentik och lineär eller figurlig
dekoration, nämligen sinnet för färger och färgkontraster. Orientens vävnader
och de iriska manuskriptens bjärta bemålning ha väl i detta avseende verkat
i lika mån livgivande för en sida av det konstnärliga skapandet, som
visserligen tidigare inte varit alldeles förbisett, men som först nu blir en
angelägenhet av helt dominerande betydelse.


Vid festliga tillfällen smyckade nordbon hus och tempel i det inre med
vävnader i bjärta färger, och han målade träskulpturens bilder och
bandslingor i omväxlande gula, röda, gröna och blå toner för att, liksom den
iriske munken, kunna skänka liv och innehåll åt det hopgyttrade
linjespelet men framför allt för att skapa stämning och färgglädje. Och därmed
föddes en tradition, som skulle få säkert fotfäste bland svenskar och andra
nordbor. Hade vi möjlighet att träda in i en herremans
högtidssmyckade sal under vikingatid, skulle säkerligen det första ögonblickliga
intrycket inte te sig väsentligt olika den bild, som 1800-talets sydsvenska
storbondestuga gav, då den stod pyntad och färdiginredd för ett dundrande
kalas under någon av årets stora fester.

Vikingatidens bostadstyp var den alltjämt på sina håll existerande
ryggåsstugan, som inrymde endast ett rum, med låga, i resvirke byggda
långväggar och ryggat tak. Inredningen utgjordes av långbänkar längs sidorna,
vilka samtidigt kunde göra tjänst som sovplatser, men i de förnämare
hemmen var det också sed, att husfadern och hans hustru låtit inreda en
fristående sängplats, en säng av samma utseende som den, vilken ännu i denna
dag brukas på de platser, dit ej stålfjäderbottnens välsignelser nått.

Utmed bänkraderna voro bord placerade, och här sutto husets folk och
gäster vid sina fyllda dryckeshorn, lyssnande till husfaderns skildringar och
väl också »skepparhistorier» från sina färder i fjärran land, eller också till
någon berättare, som kunde bryta den stojande stämningen med en
skaldevers eller en saga om gångna tiders stordåd. Då kunde det hända, att ett par
strofer föredrogos ur Havamal, Den Höges (d. v. s. Odens) visa, exempelvis:

<poem>
»Bättre börda
bär ingen med sig
än mycket mannavett;
värre vägkost
var ej på vandring med
än för många mått öl.»

»Hjordar dö,
fränder dö,
själv dör du likaledes;
ett vet jag,
som aldrig dör:
dom över död man.»
</poem>

<i>PLANSCH Å MOTSTÅENDE SIDA. Ett rekonstruktionsförsök av det s. k.
Hunnestads-monumentet i vardande, en märklig runstensgrupp från tiden omkring år 1000, som en gång,
då bestående av inte mindre än åtta stenar, stått rest vid Hunnestad nordväst om Ystad i
Skåne. Texten å de runristade stenarna har i översättning följande lydelse: "Åsbjörn och
Torne, de satte denna sten efter Roe och Lekfröd, söner av Gunne Hand», samt »Åsbjörn
satte denna sten efter Tome, son av Gunne Hand». — Inom monumentgruppen (jfr bilder å
sid. 305, 339 och 340) mötas hedendom och kristendom. På en helt bildristad häll
återges en på en varg ridande kvinna med en orm som töm, ett rent hedniskt motiv,
hämtat ur den nordiska gudasagan; på en annan sten återfinnes ett likarmat, kristet kors.</i>


<img><i>Vikingatidens runristare i arbete.
Akvarell av H. Charpentier.</i></img>


<img r><i>Kvinnosmycke av silver från Jämjö i
Gärdslösa socken på Öland; vikingatid.</i></img>

Inne i stugan kunde man
kanske också få lyssna till den
märkliga sagan om den store kämpen
Tjodrek, en namnkunnig hjälte hos
de germanska folken, som även
inristat sitt namn i de svenska
vikingarnas minne, enligt vad en av
Sveriges märkligaste runstenar kan
berätta, Rökstenen i Östergötland
(se bild vid sid. 322).

Invävt i en lång och till sitt
huvudinnehåll rätt obegriplig text
förekommer på Rökstenen en enligt
tidens skaldeschema åttaradig vers:

<poem>
»Rådde Tjodrek,
den käcke kämpen
krigarens styresman,
över stranden av Reidhavet;
sitter nu rustad
på ridhästen sin,
sköld med rem fästad,
fursten för Märingar.»
</poem>

Man förmenar, troligen med rätta, att denne Tjodrek är identisk med den
Teodorik, som var konung över östgoterna i Italien mellan åren 471 och
525. Diktens dunkla ordvändningar böra i så fall hänsyfta på den
ryttarstaty, som fanns upprest över Teodorik i Ravenna i Italien men år 801 av
Karl den store bortfördes härifrån till Aachen i Västtyskland.

Utöver några enstaka versrader, som på detta sätt kunna dyka upp i
de svenska runstenarnas inskrifter, är vår kunskap om den till våra bygder
knutna skaldediktningen tyvärr i högsta grad bristfällig, men redan det
förhållandet, att rent svenska motiv och svenska händelser spela en så
framskjuten roll för vikingatidens poeter i Norge, är bevis nog för att vi
även österut haft både berömda och flitiga utövare av denna konstart;
detta har redan i det föregående antytts vid behandlingen av det norska
skaldekvädet »Ynglingatal», vilket till sin huvudsakliga del skildrar
svearnas kungaätt i Uppsala. Men även motivvalet för bildstenarnas och
runstenarnas figurala framställningar lämnar mången gång en ypperlig inblick


<img><i>Bronsbeslag till en hästmundering från tiden omkring år 800, funna i Broa i Haila
socken på Gotland. Beslagens pompösa ornamentik verkar måhända på ett ovant öga endast
förvillande, obegriplig, men dess karaktär framstår betydligt klarare, när man kopierat
vikingasmedens linjer på ett papper. Då framträda en serie djurbilder, stiliserade fåglar
och fyrfotadjur, såsom de bifogade figurerna visa. Den konstnär, som skapat denna
dekor, har säkerligen haft ett iriskt manuskriptblad framför sig. I de iriska manuskripten
återfinnas denna nordiska stils förutsättningar.</i></img>


<img><i>Sigurdsristningen på Ramsundsberget i Södermanland. Bilderna inom djurslingan återge
lösryckta scener ur sagan om Sigurd Favnesbane, en av den nordiska forntidens
berömdaste hjältegestalter. Längst till vänster se vi Favnes fader mördad (huvudet är skilt
från kroppen), ett dåd av Favne för att komma åt den stora guldskatten; så följer en
framställning av Favnes broder, Regin, sysselsatt att smida det svärd, med vilket Sigurd,
den unge kungasonen, lovat hämnas dråpet. Bilden till höger slår samman två scener
ur sagan, dels de i trädens grenar sittande fåglarnas locktoner, som lyckas övertala Sigurd
att i stället dräpa Regin, dels vad som skedde efter detta mord: Sigurd har klövjat de
båda kistorna guld på sin häst Grane. Dessförinnan har han fullbordat sitt enligt sagorna
verkliga stordåd, han har dödat Favne, som i en ormskepnad ruvade på skallen.
Ristningen visar Sigurd sticka sitt svärd i ormslingan, i Favne.</i></img>

i det rika, frodiga sagostoff, som vandrat häruppe från stuga till stuga och
skänkt innehåll och färg åt de långa vinterkvällarnas enslighet. Ett gott
exempel härpå erbjuder den märkliga runristningen å Ramsundsberget i
Södermanland, som i en serie bilder berättar de väsentliga momenten ur
sagan om den germanska och nordiska forntidens berömdaste hjälte, den
mångbesjungne Sigurd Favnesbane (bild här ovan). Säkerligen kunna vi
också lyssna till de andra nordiska ländernas rika sagodiktning, som om vi
lyssnade till ett hjälteepos hemma hos vikingatidens uppländska storbönder.
I detta liksom i så många andra hänseenden kunde de nordiska folken
ösa ur en gemensam skattkammare.

Vikingatidens materiella och andliga kultur är en allnordisk företeelse,
och att i dess yttringar söndra ut, vad som är specifikt svenskt, danskt eller


<img><i>Runsten från tiden omkring år 800, numera rest intill Sparlösa kyrka i Västergötland.
Stenen är på alla sidor översållad med skrifttecken och en praktfull dekor i den
begynnande vikingatidens stil. Den långa texten innehåller rader av gåtfulla ordvändningar
och dunkla brottstycken ur för oss okända skaldeverser, vilkas inre mening ej synes
kunna klarläggas. Högst uppe på toppen låses: »Offerplatsens föreståndare är jag, jag
högg dessa runor. Råde dem den som kan». Efter H. Jungner.</i></img>

norskt, låter sig näppeligen göra, åtminstone ej när det gäller de väsentliga
utslagen av denna. Nog kan det exempelvis påvisas, att de gotländska
verkstäderna i många stycken handlat efter egna och självständiga uppslag,
liksom det norska hantverket har sina särmärken, men banden som förena
äro fastare än de som skilja. Häri återspeglar sig, såsom i den föregående


<img><i>Sparlösastenens ena sida (jfr vidstående sidas bild) med rika bildframställningar. Överst
ett hus, synbarligen uppfört i stavkonstruktion, ett för det nordiska bebyggelseområdet
karakteristiskt byggnadsskick, därunder ett par fåglar, ett vikingaskepp med råsegel och
styråra, nederst en hjälmprydd, svärdbärande ryttare. Efter H. Jungner.</i></img>


<img l><i>En av Mellansveriges äldsta runstenar, rest vid Möjebro
i Hagby socken, Uppland, från tiden före år 800.
Inskriften, som måste läsas från höger i nedre raden mot
vänster i den övre, är i sina enskildheter svår att tolka.
Enligt vissa forskares uppfattning bör den översättas
med: »Frawarad är svekfullt dödad bakifrån». Andra
tolka den sålunda: »Frawarad i Haga är dödad», och
hänvisa därvid till att inskriftens Haga kan vara en
äldre namnform för Hagby, namnet på den socken, inom
vilken runstenen står.</i></img>

framställningen
upprepade gånger har antytts, ett
överensstämmande
folkkynne eller en
rasgemenskap, som haft
stenålderstradition att bygga på.

Inom detta av en
enhetlig kultur präglade
område torde under skedet
före vikingatiden de
politiska förhållandena böra
karakteriseras mot
bakgrunden av en på
stambegreppet uppbyggd
samhällsform. De till skilda,
snävt avgränsade bygder
knutna stammarna
bildade i förhållande till
varandra självständiga,
politiska enheter. Redan under
folkvandringstid och
Vendellid tycks emellertid en
tendens göra sig gällande
att söka binda de
splittrade bygdegrupperna
samman i stamförbund eller
något liknande, såsom åtminstone förhållandena i Uppland givit vid
handen, och under vikingatid är denna process i full gång mot ännu
vidare mål.

Redan under tidigt 800-tal framträda tydliga ansatser till en geografisk
avgränsning av de senare fullt utbildade nordiska staterna, som under den
följande medeltida utvecklingen kommer att definitivt stabiliseras. Ur vår
synpunkt har detta sitt stora intresse, därför att det ådagalägger, att Skåne
redan nu hänföres till de danska landen. Ett avgörande vittnesbörd härom
lämnar en samtida notis i en frankisk krönika, som berättar om vissa
underhandlingar med anledning av strider och oroligheter vid den
tysk-danska sydgränsen.


<img><i>Lumbers hög i Norra Vånga, sydväst om Skara. »Dess största märkvärdighet är den
personhistoriska notis, vilken med rätt eller orätt är knuten till högen i den
lagmanslängd, som omkring 1325 nedskrevs i samma bok, som bevarar den äldre Västgötalagens
text. Där står nämligen: Den förste var Lumber, och efter honom äro Lumbers lagar
uppkallade, ty han sägs ha uttänkt och författat en stor del av våra lagar. Han föddes
i Vånga, och där ligger han i en kulle, ty han var heden» (S. Lindqvist).</i></img>

År 811 — erfar man ur ovanstående källa — inledde danerna
fredsunderhandlingar med frankerna och sände i det syftet i väg en deputation
bestående av tvenne bröder till den danske kungen samt åtta av de mest
ansedda männen i riket. Bland dessa nämnes en Osfrid av Sconaowe, eller
— översatt till vårt eget språk — Åsfrid från Skåne. Att på detta sätt
en skånsk storman utväljes såsom en danernas troman i en viktig
diplomatisk aktion kan, såsom man med rätta framhållit, endast betyda, att
landskapet vid det tillfället, d. v. s. i början av 800-talet, var en del av
ett om också lösligt sammansvetsat Danmark.

Något längre fram i tiden, mot slutet av 800-talet, lämnar en resenär
vid namn Wulfstan, som med sitt skepp från Hedeby styr ut i Östersjön,
en del upplysningar, som peka i samma riktning. Wulfstan uppger, att
när han seglade i östlig riktning, hade han på babord sida Langeland,
Låland, Falster och Skåne, »vilka alla höra till Danmark».


Men Wulfstan kan ytterligare rikta vår kunskap om de politiska
förhållandena i Norden vid hans tid. När han kommer längre upp i
Östersjön, berättar han, hade han på babords sida de länder, som kallas
Blekinge, Möre, Öland och Gotland. »Dessa länder höra till svearna.»

Denna upplysning är särskilt anmärkningsvärd, ty den ställer oss
ansikte mot ansikte med ett sveavälde av betydligt större omfattning, än det
vi tidigare mött. Hela Östersjökusten i öster och öarna därutanför äro
nu i svearnas och därmed också i Birkaköpmännens händer — ett Sverige
är på väg att växa fram.

Svearnas starka maktställning i Östersjön utlöser sig i krigståget mot
Hedeby och besittningstagandet av danaväldets ekonomiska medelpunkt.
Den följande tidens förvirrade händelser, Sigtrygs fall, daner och svear på
krigsstigen, än i broderlig förening, än i harnesk mot varandra, ha mera
karaktären av enskilda vikingars eller vikingahövdingars egenmäktiga
framfart än av stater i inbördes maktkamp. Först under sent 900-tal växer ur
detta kaos inom Östersjöområdet fram ett förlopp, som har sådana drag
av konsekvens och målmedvetenhet över sig, att vi kunna tala om företag
organiserade av samlade statliga enheter.

På en runsten vid Hällestad i mellersta Skåne läses följande inskrift:
»Askel satte denna sten efter Toke, Gorms son, sin hulde drott. <i>Han flydde
icke vid Uppsala.</i> Satte hjältar efter sin broder sten på »bjäret», stödd med
runor. Gorms son Toke gingo de närmast». — En annan skånsk runsten,
från Sjörup, har en snarlik inskrift: »Saxe satte denna sten efter Asbjörn,
sin vän och följeslagare, Tokes son. <i>Han flydde icke vid Uppsala,</i> utan
stred, så länge han vapen hade».

De båda runstenarna, vilka kunna dateras till slutet av 900-talet,
omtala en strid vid Uppsala, och på samma valplats och händelser anspela
ett par isländska skaldeverser från samma tid. Den ena förtäljer: »Krigare,
varje ulv, som är hungrig, kan komma väster på Fyrisvallen till
fästningsgärdet; där har Erik nedhuggit krigarna till ulvarna i striden. Det är intet
skryt». I den andra versen varieras samma tema: »Olycksbringande blev
därefter vikingarnas färd hemifrån till Sverige för de byteslystna själva.

<i>PLANSCH Å MOTSTÅENDE SIDA. Skeppssättningen vid Kåseberga plägar allmänt
dateras till vikingatid och står därmed som avslutningen på en märklig traditionskedja, som
sträcker sig åtminstone 1,500 år tillbaka i tiden, till yngre bronsålder, då de första
stenskeppen restes som symboler för den dödes färd till sin bostad bortom graven.</i>


<img><i>Skeppssättningen vid Kåseberga i Skåne. Akvarell av Ferdinand Boberg.</i></img>


<img><i>Skeppssättningen vid Kåseberga på Skånes sydkust, anlagd på höjden av en moränplatå,
som söderut störtar brant ned i havet.</i></img>

Blott de av deras tallösa här äro i livet, som flydde; de hade en större här
än vi; det var lätt att infånga dem».

Så lyda de samtida dokumenten om ett i den yngre nordiska litteraturen
rikt sägenomspunnet krigsföretag mot hjärtpunkten i svearnas välde, mot
Uppsala, som på en gång var kungasäte och religiöst centrum för hela
folket i Svithiod. Vi kunna ur dessa utläsa, hur en väldig vikingahär, en
»tallös» skara, inom vilken ävenledes befunno sig några skånska hövdingar,
d. v. s. danskar, drar i härnad mot svearna, men på Fyrisvallarna vid
Uppsala möta angriparna sitt öde. De bli med kraft slagna på flykten,
och som segerherre nämnes sveakonungen Erik, Erik Segersäll.

I en långt senare utformad diktning framstår striden vid Fyrisvallarna
som en händelse av central betydelse, den blev ett av de ryktbaraste slag,
som utkämpats i Norden under hednatiden. Vad som är sanning och dikt
i detta mäktiga stoff, torde vara ogörligt att reda ut, men det är tydligt,
att ett företag, som så kunnat sätta fantasien i rörelse och som kunnat
avsätta så påtagliga spår både hos en isländsk diktare och på den skånska
landsbygden, inte varit ett härjningståg av de vardagliga slagen utan
antingen haft en intensitet av väldiga mått eller organiserats med bestämda

mål för ögonen. Att det senare varit fallet, ha vi måhända rätt att antaga
med anledning av att vi enligt en notis från en något senare tid, vars
sanningsvärde knappast kan betvivlas, finna Erik Segersäll vända sina vapen
mot den tillintetgjorda vikingaflottans hemland.

Återigen var danaväldet hotat norrifrån, men Eriks död tycks ha
förändrat situationen, ty i den stora kraftmätning om de norska landen, som
år 1000 utspelades mellan den norske konungen Olav Tryggvason och
Sven Tveskägg i Danmark, finna vi Eriks son och efterträdare, Olof
Skötkonung, som bundsförvant till den danske kungen. Avgörandet föll vid
en sjöstrid i Öresund, det i sagorna rikt utstofferade »slaget vid Svolder»,
om vilket en samtida skald sjunger med Olav Tryggvason och hans svåger
Hyrning i tankarna:
<poem>
»De hjälmklädda krigarna svängde
svärden mot blodiga sköldar.
Hyrning vann ära i striden,
där kungen med svärdet han värjde.
Förr sviktar den höga himmeln,
än detta av männen glömmes.»
</poem>

På Sven Tveskäggs och Olof Skötkonungs sida befann sig också en av
Norges mäktigaste män, den vida berömde Erik jarl, om vars insatser i
striden en honom bevågen skald berättar:
<poem>
»Den gladlynte fursten mante
med eggande ord sina kämpar
— krigarna veko tillbaka
från bänk till bänk med Olav —
med skeppen en ring de slutit
omkring den tappre kungen.
Hård och blodig var striden
för vendernas käcke bane.»
</poem>

Sjöslaget slutade med Olav Tryggvasons fullständiga nederlag, och Sven
Tveskägg blev herre i Norge. Den svenske kungen tycks däremot ha gått
tomhänt ur striden, och det är väl också sannolikt, att hans deltagande i
den var betingad blott och bart av släktskapen med Sven i Danmark. Denne
var nämligen gift med Olofs moder, en prinsessa av slavisk börd.

Hur det Svearike tedde sig, över vilket Olof Skötkonung var herre, ha
vi inga möjligheter att närmare uttala oss om, men med hans regering äro
vi tydligen framme vid den tid, då det svenska riket blivit en politisk


<img><i>Stensättning från Hjortahammar i Blekinge. Ingår i ett större gravfält med resta stenar,
vilket åtminstone delvis tillhör vikingatid.</i></img>

realittet, och strax därefter, före eller senast vid mitten av 1000-talet, kom en
formlig statsakt till stånd, som fastställde, var gränsen mellan Danmark,
Norge och Sverige skulle dragas fram nere i Sydskandinavien. Handlingen
finnes ännu i en (visserligen ej fullt korrekt) avskrift bevarad i den äldre
Västgötalagen. Den lyder:

»Emund Slemme (felskrivning för Anund Jakob?) var konung i Uppsala
och Sven Tveskägg (felskrivning för Sven Estridsson?) i Danmark. De satte
gränsmärken och råstenar mellan Sverige och Danmark. Då nämndes från
Sverige Kakalde från Tiundaland, Botn från Fjädrundaland, Gåse från
Västmanland, Grimalde från östergötland, Nänne från Småland, Torsten från
Västergötland, Tolle från Jutland, Tote och Toke från Jutland, Gymkel från
Själland, Dan från Skåne, Grimulv från Grimeton i Halland. De tolv satte
sex stenar mellan rikena. Första stenen vid Suntruås, den andra vid
Danabäck, den tredje Kinnestenen, den fjärde Vraksnäs, den femte Vitasten, den
sjätte Brömsesten mellan Bleking och Möre.

Danaholmen är delad i tre delar. En del tillhör Uppsalakonungen, en
annan danakonungen, den tredje Norges konung. Då deras möte var, då
höll danske konungen i betslet åt Uppsalakonungen, men norske konungen
i hans stigbygel.»

Därmed hade Halland, Skåne och Blekinge slutgiltigt förts in under den
danske konungens överhöghet, och medeltidens gräns mellan Nordens tre
riken var utstakad.
</chapter>


<chapter name="Tro och kult vid vikingatidens slut.">

<img><i>Denna scen från en bildsten i Sanda socken pd Gotland har tolkats som en krigares
ankomst till Valhall, till höger Oden och till vänster Frigga. Oden räcker den döde krigaren
sitt spjut Gungnir såsom tecken på att han är upptagen bland Valhalls »enhärjar».</i></img>

<h1>TRO OCH KULT VID VIKINGATIDENS SLUT.</h1>

<i>AV TH. PALM.</i>

Strax norr om kungshögarna i Gamla Uppsala låg vid vikingatidens slut
den förkristna svenska religionens centrala plats, Uppsala tempel. Här
nådde hedendomen formellt sett sin höjdpunkt. När templet en gång —
årtalet ovisst — förstördes och fick lämna plats för en kristen kyrka, var
detta det yttersta tecknet på kristendomens definitiva seger i Sverige.

Man får tänka sig templet som en långsträckt träbyggnad med brant
tak, invändigt uppburet av grova träpelare. Sannolikt var det rödmålat
utvändigt. Inuti stodo bilderna av svearnas förnämsta gudar, skulpterade
i trä.

När Adam av Bremen på 1070-talet skrev sin berättelse om
ärkebiskopstiftet Hamburg-Bremens öden, under vilket de nordiska länderna lydde,
kom han också att infoga en beskrivning av Uppsala tempel. Han hade
inte sett det själv, men han skrev som han hört det omtalas.


»Nu skola vi berätta något om svearnas vantro. Detta folk har ett
ovanligt ryktbart tempel, som heter Uppsala och som ligger icke långt från
staden Sigtuna. I detta tempel, som är helt smyckat med guld, dyrkar folket
tre gudabilder. Tor är den mäktigaste av dem och har sin plats mitt i salen.
På var sin sida om honom stå Wodan och Fricco. Deras kännetecken äro
följande: Tor, påstår man, har väldet i luften, han styr åska och blixt,
blåst och regn, klart väder och gröda. Den andre, Wodan, d. v. s. raseri,
är den som för krig och ger männen tapperhet mot deras fiender. Den
tredje är Fricco, som skänker de dödliga fred och vällust. Man framställer
också hans bild med en stor manslem. Wodan avbildar man beväpnad, som
vi göra med Mars; Tor med sin spira ser ut som Jupiter. . . Man håller
också präster åt alla dessa gudar, vilka framföra folkets offer. Om pest och
hungersnöd hotar, offrar man åt Tor, om krig åt Wodan, om man skall fira
bröllop däremot åt Fricco.»

På ett annat ställe skrev Adam om byggnaden, att »en gyllene kedja
omger templet, hängande på husets gavlar och på långt håll lysande mot
dem, som nalkas». Man har gjort försök att förklara denna egendomliga
guldkedja och vad den varit. Den sannolikaste förklaringen kanske är den,
att berättelsen om templets utseende gått genom för många sagesmän, innan
den blev nedskriven.

Templet var inte det enda, som gjorde helgedomen i Uppsala berömd.
Där fanns en offerkälla, i vilken man ibland offrade en människa genom
att dränka henne. »Det anses vara ett gynnsamt tecken för folket, om hon
ej återfinnes.» Vidare stod där ett heligt träd. Mest betydande var i alla
fall den heliga lunden. Vart nionde år hölls en särskilt stor offerfest.
»Konungar och folk, alla och envar, sände då sina gåvor till Uppsala. Värst
av allt är, att de, som blivit kristna, måste friköpa sig från att vara med.
Med själva offret går det så till. Av allt levande av hankön offras nio
stycken, och med deras blod blidkar man gudarna. Men kropparna hängas
upp i den lund, som är vid templet. Denna lund håller man för så helig,
att varje enstaka träd anses vara gudomligt på grund av dessa offers död
och ruttnande. Där hänga hundar och hästar ihop med människor, och en
kristen har sagt mig, att han sett 72 sådana kroppar hänga där om
varandra.»

När hednatemplet i Uppsala revs, när källan skottades igen och träden
i lunden föllo för nyomvända kristnas yxhugg, var det inte bara den sista
stora hedniska helgedomen i Sverige som försvann. Den hade sannolikt

också varit den enda i sitt slag. Allting tyder på, att formerna för gudarnas
dyrkan i Uppsala på grund av olika samverkande omständigheter kommit
att utvecklas så långt, att templet med dess lund och dess blodiga
offerfest bör betraktas som ett specialfall, åtminstone i Sverige. Men det är
alldeles givet, att de tre gudar, som stodo där, Tor, Oden och Frö, voro kända
över hela landet. Fördenskull bör man försöka se efter, hur de hade nått
sin dominerande ställning. Och om man på annat håll inte hade så
invecklade offerceremonier som i Uppsala, är det ändå klart, att man var
och en på sin ort efter förmåga och gammal sed dyrkade de gudar, man
trodde på.

<h2>VÄXTLIGHETENS GUDAR.</h2>

Det kan ha funnits en tid, då t. ex. solskivan för människorna
förkroppsligade den gudom, som lät årstiderna skifta och jorden bära frukt.
Härifrån och till den gudomliga kraften tänkt som person är ett långt steg.
Det har naturligtvis funnits gudar med namn, som aldrig nått till oss. Men
ju närmare man kommer kristen tid, desto mera sannolikt är det, att man
skall kunna få reda på gudarnas både namn och funktion. De skriftliga
källorna bli nämligen allt utförligare. I själva verket lönar det sig inte att
räkna upp alla gudar, som vi nu känna till. Här skall blott först nämnas
Frö och ett par av hans föregångare. Men dessa senare hade redan haft
sin stora tid och voro nästan glömda, när kristendomen vid 1000-talets bör
jan på allvar fick fäste i Sverige.

Ett av de allra äldsta vittnesbörden om en nordisk gud har egendomligt
nog blivit bevarat från Rom. År 98 e. Kr. gav den romerske historikern
Tacitus ut sin bok om »Germanerna». Han har i den en skildring av en
germansk gudom, som dyrkades »på en ö i havet». Det finns en mängd
teorier om, var denna ö var belägen, liksom om varifrån Tacitus fått sin
kännedom om denna gud o. s. v. Troligt är, att man inte bör fästa sig för
mycket vid ordet »ö». Romarnas begrepp om Östersjöns geografi — ty
allting tyder på att »havet» är Östersjön — voro vid denna tid inte alltför
säkra. Sannolikt är vidare, att platsen där Nerthus — så hette gudomen
— dyrkades, snarare låg söder än norr om Östersjön, möjligen i Danmark.
Trots detta skall man inte se bort från denna berättelse. Den har betydelse
också för svenska förhållanden.

»På en ö i havet», skriver Tacitus, »finns det en helig lund och i denna
en invigd vagn, som är täckt med ett förhänge. En präst är den ende, som


<img><i>En fruktbarhetsgudinna drager ut för att välsigna jorden. Rekonstruktionen bygger i det
väsentliga på en berättelse om gudinnan Nerthus, som står att läsa hos den romerske
historieskrivaren Tacitus. Berättelse och bild äro dock inte fullt överensstämmande. Det
utmärkande för Nerthus var nämligen, att hon satt dold i sin vagn, så att ingen skulle
få se henne. Här sitter hon fullt öppet, för övrigt på en vagn, till vilken ett danskt fynd,
den s. k. Dejbjergvagnen, varit modell. — Få gudar ha satt fantasien i rörelse så mycket
och varit föremål för så många forskningar som Nerthus. Hennes namn har också
förändrats till Hertha, den »gröna moder Hertha», d. v. s. jorden, som Tegnér anropar i
»Mjältsjukan» och som kallats en nordisk jordgudinna. I själva verket förekommer
namnet Hertha inte i nordisk mytologi. Efter J. Lechler, »5000 Jahre».</i></img>

får lov att röra vid den. Han förstår, när gudinnan är dold därinne, och
när hon beger sig ut, dragen av kor, ledsagar han henne med djup
vördnad. Då är det glada dagar och fest på de ställen, som hon hedrar med
att komma och besöka. Då drar man icke ut i krig och griper icke till
vapen. Allt järn är inlåst; frid och lugn är det enda man lägger sig vinn
om, och detta tills gudinnan har fått nog av att umgås med människor och
prästen för henne tillbaka till hennes helgedom. Därpå renas vagnen och
förhänget och — man må tro det eller icke — gudomen själv i en enslig
sjö. Detta utföres av slavar, som sedan genast uppslukas av sjön. Därav
härrör den hemliga skräck för och heliga ovetenhet om vad det är, som
bara de få se, som sedan skola förgås».

Vad vi här ha att göra med är en gudinna, som på vissa tider lämnar
sin heliga lund, där hon bor, och drager ut i sitt land, dock utan att låta
sig ses. Vid återkomsten tvättas hennes vagn och hon själv av trälar. Att
»sjön uppslukar dessa» betyder naturligtvis, att trälarna efter förrättat värv
blevo dränkta. De hade sett det heliga, nämligen gudinnan, och de måste
dö; det var alldeles som i Gamla Testamentet: ingen kunde se Jahves
ansikte och sedan leva. Vad betyder då detta, att gudinnan for omkring i en

vagn, och varför gladde sig folket åt det? De gladde sig ju till och med
så mycket, att det hölls fred. Andra, liknande bruk ge förklaringen.
Gudinnan har varit en växtlighetsgudom, och med hennes kringförande har
avsetts att bevara och föröka jordens och allt levandes fruktbarhet.
Sannolikt har också en av de handlingar, som skulle verka detta, varit ett s. k.
heligt bröllop, något som vi längre fram skola finna hos andra gudar. Och
det kanske allra märkligaste med gudinnan har varit — fastän åsikterna
härom äro mycket delade — att gudinnan möjligen varit en gud.

Namnet Nerthus sammanfaller nämligen helt och hållet med namnet
Njord, och detta i sin tur har varit namnet på en gud, som förekommer i
eddadiktningen och som med all säkerhet varit dyrkad i Sverige, både i
Skåne och i Uppland och Östergötland. Att Tacitus kunnat taga fel på
gudomens kön är i sig ingenting oförklarligt. (Det är också tänkbart, att
gudomen i lunden varit en gudinna, men att Tacitus kallat henne med ett
gudanamn, Nerthus, som han hört.) Det är mycket märkligare, att han
alls kunnat få kännedom om en sådan berättelse, som av allt att döma
riktigt återger, hur man vid denna tid tänkt sig en gud i Norden.

Man har dragit paralleller mellan Nerthus' vagn och de exempel på
kultvagnar, som man funnit i Danmark (se ovan sid. 132 om
Trundholmsvagnen). Dessa voro väl avsedda att bära en avbildning av solen och icke
för någon »gudinna». Men det är mycket typiskt, att man av solen och
gudinnan (eller guden), som hon här är beskriven, säkert väntat precis
samma sak, nämligen fruktbarhet. Förutsättningen för människornas
existens var, att de kunde få sitt livsuppehälle av jorden. Ju svårare detta var
— och det var svårare, ju mindre hjälpmedel man hade till sitt förfogande
och ju oroligare förhållanden man levde i — desto mera hade man
anledning att be gudarna om hjälp. Det är först när matfrågan är ordnad på
ett rationellt sätt, som människorna kunna upphöra att med andakt be
bönen om det dagliga brödet.

Från långt senare tid än Nerthus' känna vi i Sverige en gud, som hette
Ull. Han är ett gott exempel på, hur den isländska eddadiktningen — som

<i>PLANSCH Å MOTSTÅENDE SIDA. En sida ur den s. k. Flatöboken. Denna är en
pergamenthandskrift, som den isländske hövdingen Jon Hakonarson lät förfärdiga omkring år
1390 och som sedan fram till 1600-talets mitt gick i arv i hans släkt. Den innehåller på
sina 450 sidor en stor samling berättelser och legender av mycket olika innehåll.
Historien om Gunnar Helming, som återgives här, är hämtad ur Flatöboken. Sitt namn har
denna av sin siste isländske ägare, Jon Finsson på Flatö. Numera förvaras boken i
Köpenhamn och är en av de största dyrbarheterna i Det kongelige Bibliotek.</i>


<img></img>

annars ofta är vår källa till kunskap om gudarna och för vilken närmare
skall redogöras längre fram — kan lämna oss alldeles i sticket, när det
gäller svenska förhållanden. Han finns där nämnd på ett par ställen; ett
av dem följer här. Det berättas en gång, hur Oden och gudinnan Frigg
slogo vad. Oden hade en skyddsling bland människorna, kung Gierröd,
och Frigg påstod, att denne var snål med maten och svår mot objudna
gäster. Oden förnekade det och gav sig förklädd till Gierröd för att själv
pröva. Nu var inte Gierröd snål: Frigg hade talat osanning om honom. Men
för att vinna sitt vad skickade hon i förväg ett bud till Gierröd, att om
det kom en man, förklädd, såsom Oden skulle komma, då var denne
trollkunnig. Hon gav också Gierröd anvisning på hur han borde behandlas.
Gierröd satte guden i sin hall mellan två eldar och lät honom vara utan
mat i åtta dagar. Oden lovade »Ulls huldhet och alla gudars» åt den som
hjälpte honom; sist fick han också hjälp av Gierröds 10-årige son.

Man har förmodat, att detta Odens uttryck »Ulls huldhet och alla gudars»
går tillbaka på något gammalt formulär för ett högtidligt löfte. Utom detta
och några få saker till vet man ur Eddan ingenting om Ull. Trots detta
har man kunnat säga, och sannolikt med rätta, att Ull »en gång varit en
av Sveriges mest dyrkade gudar».

Möjligheten att bedöma detta får man genom ortnamnen. Vad
ortnamnsforskningen betytt för klargörandet av en mängd kulturförhållanden i det
forntida Sverige kan knappast överskattas. Vi ha fått reda på de gamla
färdvägarna och de platser, som försvarat dem. Vi kunna se i vilka sjöar,
man fått fisk, och i vilka man blivit utan. Inte minst har man av
ortnamnen lärt känna, vilka gudar som dyrkats, var de haft sina helgedomar
och av vilket slag dessa varit, ja till och med namn på gudar, som för
övrigt skulle varit alldeles obekanta för oss. Vi veta ju, hur vanliga
ortnamn av typen Frötuna, Torsåker, Odensjö äro i vissa trakter av Sverige.
Äro dessa namn gamla, omtala de med stor sannolikhet, att t. ex. på den
platsen varit ett åkerstycke, helgat åt Tor. Men det bör kanske påpekas,
att det inte varit varje ort, vilken i sitt namn till synes har ett gammalt
gudanamn till sammansättningsdel, som för den skull varit en hednisk
kultort. Nya ortnamn uppkomma ständigt, och tidvis har det varit en
modesak att göra sådana av fornnordisk typ. Svenska namn, som äro
sammansatta med guden Balders namn som ena led, äro t. ex. ofta nya: det finns
en fotbollsplan vid Göteborg, som heter Baldershage. Någon Balderskult
lär det knappast ha funnits i Sverige, och forskarna äro osäkra om det —

»Frithiofs saga» till trots — någonsin funnits ett Balderstempel. Det kan
också tilläggas, att även om ett namn är gammalt och tyder på, att på den
platsen en viss gud har dyrkats, behöver det ändå inte vara så, att orten
varit vigd åt guden. Det kan förhålla sig som det gör med Sigtuna — som
blev namn på åtskilliga andra platser utom den ursprungliga — att ett namn
på en berömd ort spridde sig bara därför att huvudorten var väl känd. Man
får överlåta åt specialister att avgöra, vad som i sådana fall varit det
»verkligt gamla» namnet.

Ser man nu efter, hur ofta Ull förekommer i ortnamn, som skulle tyda
på en kult till honom, finner man, att sådana sammansättningar äro
relativt vanliga. Det mest typiska gammalsvenska ordet för en kultplats har
varit <i>vi.</i> Man har beräknat, att det finns inte mindre än 18 ortnamn,
sammansatta med <i>Ull</i> och <i>vi.</i> Till jämförelse kan nämnas, att Oden bara har
4. De orter, som uppkallats efter Ull, ligga koncentrerade på
slättbygderna i bl. a. Uppland, Närke och östergötland (och dessutom i en trakt
i Norge). Man har ansett det anmärkningsvärt, att där Ulls namn
förekommer, skall det ofta ha varit långt till platser, som uppkallats efter Tor eller
efter Oden. Ett härad i Uppland heter Ulleråker: Ull har varit tingets gud
i den landsändan, och tingsplatsen var helig. Å andra sidan är det säkert,
att Ull varit en gammal gud i Sverige. Som vi nedan skola se, har han
hunnit bli undanträngd av andra gudar, huvudsakligen av Frö (Frej).
Också en annan sak tyder på hans ålder. Veterligen har Ull aldrig kommit
att direkt ge namn åt en enda kyrka. Socknarna blevo uppkallade efter
kyrkbyarna, och kyrkorna lades vid kristendomens införande sannolikt ganska
ofta på platser, där det förut fanns en hednisk kultort. »Då nu Ulls och
Njärds (en gammalsvensk gudinna) namn ej förekomma i sockennamn»,
skriver en svensk forskare, »har man anledning att anta, att dessa
gudomligheters offerplatser ej längre voro i bruk, då kristendomen infördes».

Vad var nu Ull för en slags gud, och varför dyrkade man honom? Man
är kanske inte säker på detta, men det finns åtminstone antydningar om
vad, som bör vara det rätta. Sannolikt var också han en vegetationsgud,
som befordrade växtligheten på marken. Men å andra sidan är det inte
otroligt, att han särskilt dyrkades under vintern, och då vid den stora
midvinterfesten. Det behöver inte vara något orimligt i det. När efter
vintersolståndet dagarna åter började bli längre och solen steg högre på himlen,
kan man ha offrat med tacksamhet åt den gud, som man visste snart skulle
låta naturen vakna till liv igen.


<img r><i>Vi ha ganska osäkra föreställningar om, hur
vikingatidens gudabilder ha sett ut. I
allmänhet ha de varit gjorda av trä, och
fördenskull ha de så mycket lättare gått
förlorade. Ovanstående lilla figur, som blivit
funnen i Rällinge, Lunda socken i
Södermanland, är emellertid av metall. Den
antages föreställa Frö.</i></img>

Att Ull var en växtlighetens gud,
visas inte minst därav, att när han
med tiden blev undanträngd,
övertogs hans plats huvudsakligen av
Frö. Och om dennes karaktär kan
det inte råda det ringaste tvivel. Den
framgår redan av hans utseende.

Om Adam av Bremen, vars
beskrivning av gudarna i
Uppsalatemplet nyss citerats, förstått sina
sagesmän rätt, kan man med
säkerhet veta, att för svearna gällde Tor
som den förnämste guden: han stod
mitt i salen. En av de två bredvid
honom — den andre var Wodan
eller, som vi säga, Oden — var
Fricco, d. v. s. Frö eller Frej, som
skänkte de dödliga fred och
vällust. Frös utseende är drastiskt
beskrivet. Om vi inte vetat något mera
om honom, än vad som står där,
hade vi ändå genast kunnat säga,
hurudan han var och vad man
begärde av honom. Han var, som
Nerthus och Ull före honom, en
fruktbarhetsgud. Det har varit så
hos alla folk, att de gudar, av vilka
man väntat sig växtkraft och fruktbarhet, har man tänkt sig och avbildat
på ett sätt, som kan förefalla oss egendomligt eller rent av osedligt. Det
var inte så för de människor, som gjorde gudabilderna. De ha velat
understryka, att denna guden var kraftig och manbar och i stånd att skaffa nytt
liv i världen. Därför offrade man till honom just vid bröllop, som Adam
skriver, nämligen för att äktenskapet skulle välsignas med barn. För den
skull ingick också i de ceremonier, som utfördes vid Frös kult, sannolikt
ett s. k. heligt bröllop, kanske t. o. m. realistiskt utfört, så att en människa
fått spela gudens roll. Det finns för övrigt åtminstone antydningar om, att
kvinnor deltagit just i Frökulten.


Från Norge finns bevarad en närmast skämtsam berättelse om, hur en
norrman kom till Uppsala och lurade i svearna, att han var guden Frö. Den
tilldrog sig på konung Olav Tryggvasons tid. Han hade en följesman, som
hette Gunnar Helming. Denne vart oskyldigt anklagad för dråp på en man,
som hette Halvard, och flydde till Sverige.

»Vid den tiden var det ett stort blot till Frö, och så mycken kraft var
det i hans bild, att djävulen talade till folket ur gudabilden. Nu hade man
åt Frö givit en ung kvinna. Ty folket trodde, att Frö var levande, vilket
visade sig på många sätt, och menade, att han kunde ha behov av att leva
i äktenskap. Kvinnan var vacker att se på. Hon skulle råda i templet och
över allt, som tillhörde gudahuset.

Dit kom Gunnar Helming och bad Frös kvinna hjälpa sig, så att han
skulle få stanna där. Hon såg på honom och frågade, vem han var. Han
påstod, att han var en utländsk frigiven. Hon sade: »Ingen lycka skall du
ha, ty Frö är inte god på dig. Men bli nu här i tre nätter. Sedan skall
du få veta, om Frö vill dig väl eller ej». Gunnar sade: »Din hjälp syns
mig mera värd än Frös välvilja».

Gunnar var en glad och lustig man. Då han varit där i tre nätter,
frågade han Frös kvinna, hur det skulle bli med hans vistelse. »Jag kan
inte så noga veta», sade hon. »Du är en fattig man, och kanske är du en
god man, och jag skulle gärna vilja hjälpa dig. Men Frö har sett dig, och
jag tror han tycker illa om dig. Stanna nu här en halv månad. Sedan
skola vi se, vad som kan göras.» Gunnar sade: »Detta har tagit en
vändning sådan, att för mig finns intet val. Frö tål mig inte, men du måste
hjälpa mig, ty hos honom vill jag inte vara».

Människorna tyckte bättre och bättre om Gunnar ju längre han
stannade, för han var både glad och en tapper man. Han kom ännu en gång
till tals med Frös kvinna och frågade, hur han nu hade det. Hon svarade:
»Männen här tycka bra om dig. Det syns mig lämpligt, att du stannar här
i vinter och far på gästning med Frö och mig, då han skall ut och ge folket
god årsväxt, vad han än tycker om dig». Gunnar tackade henne. Nu kom
den tiden, då de skulle göra sig redo att draga hemifrån. Frö och hans
kvinna sutto i en vagn, och deras tjänare gingo framför den. De färdades
över en lång fjällväg. Då vart ett stort oväder, och färden blev svår. Gunnar
följde vagnen. Omsider blev det så, att folket förirrade sig bort från den,
och Gunnar var ensam kvar med Frö och hans kvinna i vagnen. Gunnar,
som ledde hästarna, blev trött. Då han gått så en stund, ledsnade han på

att gå framför vagnen och satte sig upp i den och lät hästen bestämma
färden.

Något senare sade kvinnan till Gunnar: »Hur länge till tål du, att Frö
tänker tränga ut dig ur vagnen?» Han gjorde så en stund, och då han
tröttnade, sade han: »Jag skall pröva på att göra motstånd mot Frö, om han
har lust att slåss med mig». Frö reste sig då ur vagnen, och de brottades,
och Gunnar blev mycket missmodig. Han förstod, att det gick inte för
honom på detta sätt. Han tänkte, att om han kunde övervinna denna
fienden, skulle han kunna återvända till Norge och återgå till den rätta tron
och förlikas med kung Olav, om han ville taga emot honom. När han tänkte
så, snubblade Frö, och strax därefter föll han. Då sprang den djävul, som
dolt sig i bilden, ur denna, och kroppen blev tom kvar. Gunnar slog
sönder kroppen och gick sedan tillbaka till vagnen. Han gjorde kvinnan två
förslag: antingen skulle han lämna henne och söka sig hjälp på egen hand,
eller skulle hon, då de kommo fram till bebodda trakter, säga, att han var
Frö. Kvinnan svarade, att hon gärna ville säga detta. Gunnar klädde sig
då i gudens kläder. Och vädret började klarna.

»Sedan kommo de till de gästningar, dit de ämnat sig. De nådde dit före
de andra, som skulle följt dem. Folket tyckte då, att det var mycket
märkligt, att Frö visade sin makt däri, att han kom till bygden med sin kvinna
i ett sådant väder, då alla människor hade lämnat dem. De tyckte också
att det var förunderligt, att han nu gick omkring bland folket och drack
som andra män.

»De foro nu på gästning hela vintern. Frö var alltid tystlåten bland andra
människor utom samman med sin kvinna. Han ville inte låta döda djur
inför sig och ville inte att man blotade åt honom och tog intet annat offer
än guld och silver och vackra kläder och smycken. Då tiden led, tyckte
man sig märka, att Frös kvinna var med barn. Däråt gladde sig folket
mycket, och mången tyckte bättre om Frö nu än förr. Vädret var också
vackert, och utsikterna för skörden voro så goda, att ingen kunde minnas något
liknande.»

Slutet på det hela blev, att Olav Tryggvason skickade Gunnars bror till
honom för att fråga, om han inte ville komma hem igen. Och Gunnar tog
hustru och barn med sig och rymde från svearna tillbaka till Norge.

Man behöver inte förutsätta, att denna berättelse i alla detaljer varit
sann. Norrmännen voro kristna vid den tid, då den kom till, och man kan
lätt föreställa sig deras åsikter om hednagudarna. Det är vidare typiskt

för framställningens kristna färg, att det omtalas, att djävulen dolt sig i
träbelätet, att avguden blev besegrad, då Gunnar tänkte på att han skulle
återgå till sin kristna tro o. s. v. Trots allt detta är det ju möjligt, att i
historien göms några korn av sanning. Först och främst kan det tänkas,
att däri ligger en återspegling av den tid, då en människa i Frökulten fick
spela gudens roll. Hos åtskilliga folk har det varit så, att en människa
under vissa perioder blivit utsedd att föreställa en fruktbarhetsgud. Men
liksom naturen på hösten dör för att vakna till nytt liv om våren, har guden
fått dö, d. v. s. mannen i gudens roll har offrats, för att om en tid ersättas
av en ny rollinnehavare. Något sådant kan också ha hänt med Frö. Vidare
sägs det, att man menade, att Frö »behövde leva i äktenskap». Detta
menade man givetvis inte av någon omtanke om Frö. Tvärtom, man tänkte
uteslutande på sig själv. Frös hela typ var sådan, som vi ovan sett den
från Uppsala. Om han hade tillfälle att — som den kristna sagan
finkänsligt framställer det — »leva i äktenskap», fick man god årsväxt, och det
var dit man ville komma.

Något liknande ligger sannolikt till grund för den enda dikt i den
isländska eddan, som helt handlar om Frö. Det sägs, att han en dag satt och
såg in i jättevärlden. Då fick han syn på en fager flicka. Det var jätten
Gymes dotter Gärd. Frö längtade efter henne och fick stor sorg och blev
för hennes skull alltmera tungsint:

<poem>
»Skimrande sol
skiner var dag
men icke på det jag åtrår.»
</poem>

Frös tjänare Skirne (efter vilken denna eddasång blivit uppkallad) fick då
låna hans häst och hans svärd, »som svingar sig självt, om den är dristig,
som drar det». Så gav han sig iväg till Gymes gård, som var vaktad runt
omkring av eldslågor. Skirne försökte locka Gärd med gåvor och bjöd
henne Odens ring Draupnir, av vilken det var nionde natt dröp åtta lika
stora ringar. Gärd svarade, att guld hade hon nog. Skirne hotade att döda
henne med svärdet. »Tvång skall jag aldrig tåla för att vara en man till
viljes», blev svaret. Då hotade Skirne att förtrolla henne och göra henne
avskyvärd för alla, och han läste gamla förbannelser, inför vilka Gärd till
sist föll till föga. Hon stämde möte med Frö efter nio nätter i Barres lund.
Men Frö var inte nöjd. »En natt är lång», suckade han, »två äro längre.
Hur kommer jag att längta i tre! En månad tycktes mig ofta kortare än
hälften av denna tid före min bröllopsnatt».


<img r><i>Det berättas i Snorres Edda, att gudarna
vid Balders bålfärd ej förmådde rubba det
skepp, som skulle föra gudens lik till havs.
Då hämtades från Jotunheim trollkvinnan
Hyrrokin, vilken med ett enda ryck sköt
ut båten på sjön. Om henne förtäljer
sägnen, att hon kom ridande på en varg med
tömmar av ormar. Som en ypperlig
illustration till denna skildring av trollpackan 
från Jotunheim står här avbildade ristning
å en av stenarna i Hunnestadsmonumentet
(jfr bilder å sid. 339 och 340 samt plansch
vid sid. 282).</i></img>

Det kan inte hjälpas, att Frö
kommit i en egendomlig dager genom
denna berättelse. Man väntar sig inte av
en asagud, att han skall stänga sig
inne och sucka efter en flicka. Frö
hade ett gott svärd, som tydligen var
lätt använt, om »den är dristig, som
drar det». Men det var Skirne, som
fick låna det, och Frö blev hemma.
Hade det varit Tor, skulle han själv
gett sig till jättarnas land och hade,
sedan saken ordnats, knappt ens
väntat i nio dygn.

Man anser nu, att just denna
eddasång kanske inte varit ursprungligen
nordisk utan keltisk till sitt motiv.
Likafullt är den i åtminstone ett fall
typisk för Frö: denne älskade friden.
Det är det genomgående draget i all
tradition om honom, att han gav fred
i landet och därjämte god årsväxt.
Det finns en isländsk saga om hur
sveakonungarna av den berömda
Ynglingaätten (till vilken bl. a. så kända
kungar som Ane den gamle, Adils
och Ottar Vendelkråka hörde)
räknade sina anor tillbaka till gudarna. Främst bland dem, säger sagan, kom
huvudguden Oden, sedan följde hans son Njord. Så kom dennes son: »Frö
tog så riket efter Njord. Han kallades svearnas drott och tog skatt av dem.
Han var vänsäll och årsäll liksom sin far. Frö byggde ett stort tempel i
Uppsala och hade sitt huvudsäte där, och till templet gav han allt han ägde,
både jord och lösöre. Så kom Uppsala-godset till, och det har förblivit
sedan dess. I hans dagar rådde frodefred, det var god tid i alla land, och
svearna gåvo Frö hedern därför. Så blev han dyrkad mycket mer än
andra gudar, desto mer som folk i landet var rikare i hans tid, än de voro
förr, ty det var fred och god årsväxt. Gärd Gymesdotter var hans hustru;
deras son hette Fjolner. Frö hade också namnet Yngve: det blev sedan

länge brukat som hedersnamn i hans släkt, och hans ättlingar hette
Ynglingar. Frö blev sjuk, och då han blev sämre, funno hans män på råd och
läto inga komma och se honom. De byggde en stor hög med dörr och tre
gluggar i. Då Frö var död, höglade de honom i hemlighet och sade till
svearna, att han levde. De gömde honom där i tre år, och skatten hällde
de in i högen: guld genom en glugg, silver genom den andra och koppar
genom den tredje. Då stod sig både årsväxt och fred».

En saga som denna säger oss åtskilligt. Den är nedskriven så långt in
på kristen tid, att gudarna i berättarens medvetande höllo på att bli
människor från forntiden. De levde som kungar och måste dö som andra; Frös
son Fjolner var den, som dog genom drunkning i ett mjödkar. Man ser
också, att sagan är tillkommen utanför Sverige: om vad vi förut berättat
är riktigt, var det inte Frö, som var huvudgud i Uppsala, utan Tor. Men
det typiska för Frö finns där likafullt. Under hans tid rådde »fred och god
årsväxt». Och det gjorde ingenting, att han dog, bara man kunde få svearna
att tro, att han levde. Så länge detta fromma bedrägeri varade, höll sig
inte bara freden utan också de goda skördarna.

Det finns en förbindelse mellan berättelsen om Gunnar Helming och
hur han spelade Frö i Uppsala och denna saga om sveakonungen och guden
Frö. Gunnar fick som Frö deltaga i, när guden skulle draga omkring i
landet. Detta tåg gjordes för att främja årsväxten, precis som Nerthus' tåg
en gång gjort (se ovan sid. 298). Hos många folk har den seden rått, att
guden skall färdas runt omkring det land, som skall välsignas, eller den
åker, där säden skall växa god. Man har förmodat, att Eriksgatan, som
sveakonungarna fingo göra runt riket, åtminstone ursprungligen gick ut på
detsamma. Säkert är, att våra svenska helgon övertogo seden. Sankt Erik
fördes den 18 maj i procession ur Uppsala för att helga frukten på marken.
Ännu i dag sker sådant i katolska länder. Helgonbilder föras ut, och präster
följa dem runt åkrar och ängar för att välsigna jorden, som skall ge god växt.

I så fall är detta inte det enda, som blivit kvar av guden Frö efter
kristendomens införande. Enligt den isländska traditionen hade Frö som
sitt dragdjur en galt, som hette Gullinborsti, d. v. s. den hade glänsande
borst. Dessa skola t. o. m. ha lyst så starkt, att natten blev ljus. Galten
var också snabbare än någon häst. Vad man med visshet vet är, att en
galt i vissa sammanhang var ett heligt djur och att man offrade honom
åt Frö. Särskilt en gång om året, vid <i>sonarblotet,</i> en fest, då man offrade
för fred och framgång under det kommande året, var en galt, <i>sonargalten,</i>

huvudföremålet vid högtiden. Denna galt var helig, och när den var
slaktad, kunde man använda dess blod till trolldom. När Sigurd Fafnesbane
(om honom se ovan sid. 285) var död, sörjde honom hans maka Gudrun.
Då räcktes henne en trolldryck, en »glömskans kalla, kvalfulla dryck». Det
heter att
<poem>
»kraften däri
var kommen av mull,
av iskall bölja,
av sonande blod.»
</poem>
Det var, förutom mycket annat, jord, vatten och sonargaltens blod i den
glömskedrycken.

Men särskilt hade galten betydelse vid en berömd ceremoni. Om konung
Heidrik hos reidgoterna — var dessa bodde är osäkert, men det var
någonstans vid Östersjön — berättas det, att han dyrkade Frö. »Den galt, som
vuxit störst, skulle han ge honom. Man räknade den galten för så helig,
att på dess borst skulle man svära om allt viktigt, och man skulle ha den
till slaktoffer vid sonarblotet. På julaftonen skulle galten ledas in i hallen
till konungen, och männen lade då händerna på galtens rygg och avlade
högtidliga eder.» Att avlägga löften om det stora, man skall göra i en
framtid, kalla vi nu att avge <i>bragelöften.</i> Det kommer av att man i Norge och
även annorstädes gjorde sådana löften vid <i>bragebägaren,</i> en skål, som var
ägnad guden Brage. Hos reidgoterna svor man, som vi sett, med handen
på en galt, och samma var seden i Sverige. Det skedde vid julen, vid
ingången av ett nytt år. Seden är borta, men galten eller grisen har blivit
kvar. Man har t. o. m. trott sig kunna visa, att formen på våra
pepparkaksgrisar vid julen går tillbaka på gamla former från guden Frös tid.

Galten var inte det enda djur, som var förbundet med Frö. Man hade
hästar, som voro helgade åt honom: man vet, att det förekom hästoffer i
hans kult. Men hästen var inte bara ett djur, som man offrade. Det
förekom också vid Frös fester kapplöpningar mellan hästar och — som
särskilt omtyckt nöje — hingsthetsningar, d. v. s. strider mellan hingstar, som
drevos mot varandra. Samma ortnamn, som lärt oss, hur vitt i Sverige Frö
varit dyrkad, ha också visat, att i närheten av hans kultplatser kunnat
finnas platser, iordningställda för hästkapplöpningar och lekar. Med sådana
firade man midvinterfesten. När kristendomen kom, skulle här inträda en
förändring. I de äldsta sagorna är det typiskt för de kristna, att de vägra

att äta hästkött (denna ovilja har ju levat kvar till vår tid). Om den norske
kungen Håkon den gode, som var kristen, berättas det, att han kom till
ett hedniskt blotgille och blev övertalad att sitta med vid bordet.
»Bönderna ropade på kungen och sade, att han skulle äta hästkött. Men det
ville han inte till något pris.» Köttet av det djur, som man förut ätit i
gudens namn, hade nu genom kristendomen blivit syndigt att förtära.
Hästlekarna däremot var det inte så lätt att avstå ifrån. De ha också levt kvar
direkt från heden till kristen tid. Men nu finner man, att de i stället hållits
till ära för ett helgon, Sankt Staffan. Att det blev just han, är ganska
naturligt. Hästlekarna höllos som sagt vid midvinterfesten. I den kristna
festkalendern var annandag jul, då som nu, den helige Stefanus martyrens
dag. Man kristnade den folkfest, som vid samma tid hölls i Frös namn,
och lät den i stället firas i Stefanus'. Frö var längesedan glömd, och
hästlekarna försvunno så småningom, men kvar blev legenden om Staffan och
hans hästar, och så sjöng man visan om Staffan stalledräng:
<poem>
»Staffan var en stalledräng.
Håll dig väl, fålen min.
Han vattnar sina hästar fem.
Hjälp Gud och Sankte Staffan!
Solen lyser inte än,
men stjärnorna de lysa på himmelen.»
</poem>

<h2>ODEN OCH TOR.</h2>

Man känner, som förut nämnts, mycket flera gudar än de få, som
ha räknats upp här. Namn sådana som Heimdal, gudarnas väktare, eller
Idun, gudinnan med livets äpplen, äro kända för alla. Men ofta äro de
inte mycket mera än namn, vare sig ett sådant har blivit bevarat till oss
genom en isländsk saga eller genom ett svenskt ortnamn. Frågan är ju
för oss den, i vilken utsträckning en gud eller gudinna varit dyrkad just
i Sverige. Det är t. ex. fortfarande ett omstritt problem, hur mycket en
Odenskult varit utbredd hos oss. Men att Oden spelat en huvudroll i den
isländska traditionen, har det aldrig fallit någon in att förneka.
Tvärtom, i denna var Oden utan all tvekan den förnämste av åsarna, d. v. s.
gudarna. Framför allt var han den mångkunnigaste. Bland jättar var
Vaftrudne den visaste. Detta fick Oden höra och begav sig till honom; han
kallade sig Gagnråd, när han kom in till jätten. Det blev en strid mellan


<img><i>På en bildsten från Tjängvide på Gotland syns förutom ett fartyg under rutat segel en
ryttare på en åttafotad häst. Om bilden verkligen föreställer Oden på hans Sleipner, är
väl osäkert. Men här har man ett vittnesbörd om att den åttafotade hästen, alltså
Sleipners typ, förekom i den svensk-danska mytologien.</i></img>

de två i frågor och svar. Först ställde Vaftrudne frågor till Gagnråd; han
besvarade dem alla. Sedan fick han själv svara. Sist frågade Oden:
<poem>
»Mycket har jag farit
mycket har jag frestat,
mycket har jag prövat makterna.
Vad viskade Oden
i örat på sonen,
förrän denne bars på bålet?»
</poem>
Då gav sig Vaftrudne besegrad. Ingen kunde veta, vad Oden viskat till
den döde Balder utom han själv. Vaftrudne hade känt igen sin gäst. »Med
Oden», sade han, »har jag bytt ord. Men du är visast av alla».

Kring denna visdomsgud har det samlats ett stort antal dunkla
anspelningar och svårtolkade uttryck. Själv kunde han också fler gamla
berättelser än någon annan. I hans mun är vishetsdikten Havamal, den höges
sång, lagd. Det är också typiskt för Oden, att han vid olika tillfällen
uppträtt under en mängd olika namn. När han satt mellan eldarna i konung
Gierröds hall (se om detta ovan sid. 299), talade han själv om, vilka han
använt. Det är ungefär 40 stycken, i själva verket långt ifrån alla. Dessa
namn har han använt för att dölja, vem han verkligen var, när han var
ute på sina mångskiftande företag. Inte alla dessa räknades honom i
diktningen till heder. Jätten Suttung ägde ett berömt mjöd; drack man det,
fick man skaldegåva och visdom. Oden kom till Suttung under falskt namn,
förförde hans dotter Gunnlöd och lyckades med hennes hjälp stjäla mjödet.
Härom heter det i en dikt:
<poem>
»Oden har avlagt
eder på ringen.
Vem litar på hans löften?
Sviken på mjödet
han lämnat Suttung
och Gunnlöd i gråt.»
</poem>

Oden beskrives vanligen som en gammal, enögd man. Han red på en
åttafotad häst, som hette Sleipner, och om man rätt tytt som Oden en figur
på en bildsten från Tjängvide på Gotland, där man ser en ryttare på en
åttafotad häst, har man alltså känt till Sleipner också i Sverige. Till vapen
hade han ett spjut. På hans axlar sutto två korpar, Hugin och Munin,
som flögo runt jorden och inberättade till sin herre allt vad de sågo. Dessa


<img r><i>Bronsbleck från en hjälm ur en av båtgravarna i Vendel,
Uppland. Framställningen anses syfta på Oden, och detta
har man styrkt med hänvisningen till de båda fåglarna, som
flyga vid hans sida och vilka tolkats som gudens enligt
sägnen ständiga följeslagare, korparna Hugin och Munin.</i></img>

korpar voro snarast
symboler för Oden som
krigsgud; det var slagfältets
fåglar, han bar på sina
skuldror.

Man hör ofta talas
om Oden i samband med
strid. En saga berättar
om ett slag på
Fyrisvallarna mellan kung Erik,
som sedermera kallades
Segersäll, och hans
brorson Styrbjörn. Aftonen
före kampen offrade Erik
till Oden, och denne
lovade honom seger på
villkor, att han om tio
år skulle tillhöra guden,
d. v. s. dö. Nu är denna
saga från kristen tid,
och den kristne upptecknaren var inte övertygad om att det var ett rätt och
hederligt sätt att vinna seger på, detta att gå i förbund med Oden. Därför
heter det: »Och man säger, att så mycket djävulskonster var med i det
spelet, att två delar av hans följe fällde Erik med trolldom, och till sist föll allt
följet och så Styrbjörn själv». Annars börjar, särskilt i relativt sena sagor,
den tanken göra sig gällande, att män, som stupat i strid, kommo till Oden.
De samlades av <i>valkyrjor,</i> ridande, beväpnade kvinnor, och fördes av dem
till gudaboningen Valhall, där de tillbringade sin tid, om dagen med att
slåss, om kvällen med att sitta kring mjödhornen. Det var också i sällskap
med de döda, som folk trodde att Oden på natten for fram i stormen, »Odens
vilda jakt».

Så har denne, utom allt annat, tydligen också varit en dödsgud. Men
han har inte bara tagit hand om de döda. Han har också kunnat förlänga
livet för de levande. När Ane, den sveakonung, som sedan fick tillnamnet
»den gamle», var 60 år, offrade han sin äldste son åt Oden. Han fick då
löfte att få leva 60 år till. När de voro gångna, gjorde han på nytt ett
stort offer och gav Oden en andra son. Då lovade honom denne 10 år för

var son, han offrade. När Ane offrat den åttonde sonen, kunde han bara
ligga till sängs; när han offrat den nionde, fick han mjölk ur ett horn till
näring; <i>seglivad sög han späd barns mat för andra gången,</i> heter det om
honom. Ändå ville han offra sin tionde och sista son. Men svearna
vägrade att lämna ut den sista kungaättlingen, och blotet blev inte av. Så
dog då Ane.

Det är tydligt, att i Oden finner man en helt annan gudatyp än Frö
och de övriga växtlighetsgudarna. I själva verket representerade han helt
andra ideal. Det framgår kanske allra klarast av föreställningen om Odens
dödsrike, Valhall.

Egentligen är det ganska naturligt, att det alltid har varit svårt för
människor att tänka sig ett dödsrike, ett paradis, som är lika lämpat för
alla. Paradiset skall vara det fullkomliga livet efter detta, men vad som
är fullkomligt och idealiskt för en jordbrukande bonde, behöver inte vara
det för en kung. De ha olika synpunkter redan på detta livet och med stor
sannolikhet också på det nästa. Därför blir paradiset, som den enskilde
helst vill tänka sig det, gärna en reproduktion av den tillvarelseform, som
han funnit bäst eller hoppats mest på i denna världen. Dödsriket Valhall
betecknade ett liv för krigare. Där slogs man friskt var dag med goda
vapen och hade dessutom förmånen att få göra det direkt under gudarnas
ögon och till och med under anförande av dessa. Stupade man på
valplatsen, gjorde man det för ärorika sår och hade som ytterligare förmån,
att såren läktes av sig själva varje kväll. När dagen var slut, samlades man
kring dryckesborden. Först åt man sig mätt på fläsk av galten Särimner
(vilken, för att ändå mera understryka det eviga i denna tillvaro, var dag
levde upp på nytt), och sedan drack man och berättade historier. Om
morgonen var man färdig att åter ge sig ut och slåss.

Det är tydligt, att denna form av paradis inte kan ha varit av stort
intresse för en vanlig jordbrukande befolkning. Vad livet än har haft att
bjuda, men freden har varit det viktiga och väsentliga. Striden har betytt
skövlade åkrar och osäker vinning. Oden och hans Valhall ha aldrig varit
populära i vidare kretsar.

<i>PLANSCH Å MOTSTÅENDE SIDA. Bildstenen frän Sanda på Gotland, med en ståtlig
framställning av kultceremonier från 1000-talets Sverige. Det övre, inramade partiet
plägar tolkas som den dödes ankomst till Valhall (jfr ovan sid. 294), och de tre männen
därunder synas återge en procession, i vilken föras »de höge gudars» förnämsta
symboler, Odens spjut, Tors hammare och Frös skära.</i>


<img><i>Bildsten frän Sanda på Gotland.</i></img>


Valhall har i stället varit idealet för dem, vilka gett vikingatiden dess
namn. När striden och äventyret ingått som en väsentlig del i tillvaron,
vilken man både gärna sett och gärna sökt, ligger det inte något orimligt i
att det just varit denna del, som man helst velat ha förstorad och förbättrad
efter döden. För vikingarna liksom för hövdingarna och för alla, som helt
eller delvis kommit att lösgöra sig från jordbruket såsom enda existensform
för att i stället ägna sig åt den kringdragande krigarens eller köpmannens
riskfyllda yrke, måste Oden ha varit den rätte guden.

Trots detta skall man inte försöka konstruera upp några för starka
motsättningar mellan Oden och andra gudar eller mellan hans dyrkare och
exempelvis Frös eller Tors. Liksom gudabilderna stodo bredvid varandra
i Uppsala tempel, ha väl gudarna varit jämsides med varandra i människors
medvetande. De olika ideal, de representerat, ha också kunnat finnas
samtidigt. Det sades, att de som föllo i strid, kommo till Valhall. Men de allra
flesta människor hade naturligtvis aldrig tillfälle att göra detta. Å andra
sidan ba många ansett, att det inte var gott för en man att skiljas hädan i
frid. Sagan om Ynglingaätten berättar om Oden — vilken, som förut
omtalats, där säges vara svearnas förste konung — att han, då han ville dö,
ristade sig själv till döds med ett spjut. Så kunde man också undgå
sotdöden, döden av sjukdom och ålderdom. Otvivelaktigt ha också
ättestuporna, de branta bergklintarna, utför vilka man kastade sig, då man ville
dö, tjänat samma ändamål. Bakom deras användande har legat tron, att
de som dött en våldsam död, kunde räkna på att få samlas till Oden.

Oden hade av lättförklarliga skäl aldrig någon utsikt att bli en
egentligen populär gud. Detta tycks däremot så mycket mera ba varit fallet med
Tor. Det är otvivelaktigt, att han var en av de mest kända och omtyckta
gudarna i det hedniska Sverige.

Den isländska diktningen beskriver honom som en stor, stark, ljushårig
man. Han var häftig och uppbrusande, särskilt mot jättar, vilka av många
ledsamma erfarenheter lärt sig i hög grad respektera honom. Han for
omkring i en vagn, dragen av två bockar. Som ledsagare hade han en yngling,
Tjalve, om vilken man egentligen ingenting vet. Dock är det möjligt, att
Tjalve var densamme som den Tjelvar, vilken enligt sagan bebyggde
Gotland. (Gotland brukade nämligen sjunka i havet varje dag och dyka upp
först om natten, men Tjalve eller Tjelvar förde då eld till ön och fick
förtrollningen löst.) På andra färder åtföljdes Tor av Loke, ondskans

representant i gudavärlden. Till sist var det ändå Tor, som infångade Loke, då
denne överskridit gränserna för vad som var passande i sällskap med gudar,
och band fast honom vid en klippa. Där ligger Loke till den yttersta dagen.
Om Tor finnas en mängd historier. Utmärkande för dem alla är, att
Tors styrka hjälper honom igenom hans äventyr; hans klokhet, eller
riktigare, hans slughet var inte så stor. Man har anledning att tro, att dessa
historier varit synnerligen populära och varit gängse i en eller annan form
kanske överallt, där Tors namn var känt. Ett exempel på en sådan
berättelse lämnas nedan (sid. 324), nämligen hur Tor förlorade sin hammare.
Ett annat följer här. Det har sitt särskilda intresse därför, att man om
Tors färd till Hymer med säkerhet kan säga, att denna åtminstone i sitt
motiv varit bekant i Sverige. Detta visas av Alundastenen, en runsten från
Uppland (fig. sid. 316).

Berättelsen handlar om hur Tor for till jätten Hymer för att hämta en
bryggkittel för Öges mjöd. Han kom till Hymer i sällskap med guden Tyr,
som var fosterson i huset. De väntade, dolda bakom en stolpe i salen, att
jätten skulle komma hem. När Hymer kom och fick höra, att Tor var i
stugan, kastade han en ilsken blick på stolpen, bakom vilken de stodo:
<poem>
»Då brast stolpen
för jättens blick.
Åtta kittlar
störtade med stolpen,
blott en, hårdhamrad,
höll i fallet.»
</poem>
Det var alltså en kraftig jätte. Men Tor var värre. De åto kvällsvard på
tre oxar, Tor åt själv två. »Till i morgon kväll få vi försöka skaffa oss
fisk, om vi skall få något att äta», sade Hymer. Tor frågade efter agn till
metet. »Gå i skogen i min oxhjord», sade Hymer, »om du bara vågar».
Tor gick till skogs och fick se en svart tjur. Den vred han huvudet av
och kom tillbaka med det. De rodde ut och metade. Hymer fick snart
napp på två valar, som han drog in i båten. Tor satt akterut:
<poem>
»då gapade kring agnet
den gudar hata,
den kring världens rund
sig ringlande välver.»
</poem>


<img><i>Åtskilliga av de branter, som kallas ättestupor, ha kanske bara på grund av sitt utseende
kommit att i sen tid kallas med detta namn. Ättestupan på Solberget i Växjö stad är
däremot sannolikt äkta. Traditionen härom är gammal. Därtill kommer, att Växjö ligger
vid en urgammal kultplats och Solberget, som bildar ovanstående ättestupa, har på en
annan sluttning en hällristning med ett gammalt soltecken. Foto P. G. Vejde.</i></img>

Tor fick Midgårdsormen på kroken. Midgårdsormen var ett havsvidunder,
som ringlade sig kring jorden i världshavet, son av den illsluge Loke och
bestämd att på den yttersta dagen, Ragnarök, dö för Tors hammare, medan
han själv med sitt etter dödade Tor. Nu drog Tor ormen upp till båtkanten
och slog hammaren i huvudet på den. På Alundastenen ser man striden:
Tor tager spjärn med fötterna, så att de gå tvärs igenom båten.

Midgårdsormen sjönk tillbaka i djupet. Fiskarna fingo nöja sig med
Hymers valar. Samma kväll stal Tor sin kittel och kom, fast förföljd av
jättarna, välbehållen hem med den.

Det kanske just här bör understrykas, att fastän denna myt handlar
om en gud — och om en vida omkring känd och mycket dyrkad gud till
på köpet — så finns det ingenting i den, som har det allra ringaste med
religion att göra. En människa, som ville tacka sin gud för detta livet,
kunde inte finna någon uppbyggelse i tanken på att Tor nu kunde få
brygga mer öl än alla andra. Den, som kände ångest inför döden, kunde
knappast finna någon tröst i medvetandet om att Tor vid ett tillfälle slagit
Midgårdsormen i huvudet med en hammare. Berättelsen om Tors besök


<img l><i>Alundastenen i Uppland. Foto K. A. Karlinder.

På nedre delen av ena sidan
av vidstående praktfulla 
runsten syns en primitiv ristning,
som alldeles tydligt vill
åskådliggöra Tors fiske, då han fick
Midgårdsormen på kroken.
Ormen ligger hopslingrad längst
ned. Tor har kroken i ena
handen och hammaren tillreds i den
andra. Och med fötterna har
han tagit spjärn i båtens sida,
men ormen drar för hårt, och
fötterna gå tvärs genom båten.</i></img>

hos Hymer är en saga om
en hjälte, varken mer
eller mindre. En verkligt
kraftfull hjälte visserligen,
stor och rödhårig, som
drack som en karl och åt
två oxar till kvällsmat,
som slog ihjäl jättar med
kläm och redde upp
situationen mindre genom allt
för mycket funderande än
med hjälp av en bra yxa
i högra handen.

Detta bör man kanske
hålla i minnet, då man
konstaterar, att det finns
en mängd namn,
sammansatta med <i>Tor,</i> från
vikingatiden i Sverige.
Kanske gäller det särskilt, när
det är fråga om
personnamn. Dylika, som ha
bildats med gudens namn,
äro mycket vanliga
(Torsten, Torkel, Torbjörn och
andra liknande, liksom
även kvinnonamn som


<img><i>Man bör jämföra Ossian Elgströms livfulla akvarell »Tors fiske» med Alundastenens
primitiva framställning av samma motiv. Men man får komma ihåg, att den ena är en
målning, medan den andra mödosamt knackats in i sten.</i></img>

Tordis, Torgärd) och så mycket mera påfallande, som man knappast kan
leta upp några, som äro sammansatta med t. ex. <i>Oden.</i> Ett liknande
exempel kan tagas från Island. I Landnamaboken, redogörelserna om hur
bosättningarna på Island gingo till, lär det finnas ungefär 4,000 personnamn.
Av dessa äro 984 sammansatta med <i>Tor,</i> 4 med <i>Frö,</i> intet enda med <i>Oden.</i>
Naturligtvis säger detta intet om att vederbörande namns bärare ställts
särskilt under gudens beskydd. Det visar bara, att sådana namn voro populära,
sannolikt visserligen för att guden i fråga var eller varit populär, men
namngivningen behöver fördenskull inte ha haft religiös innebörd. Med
ortnamnen är förhållandet åtminstone delvis annorlunda. Liksom det i det
föregående gjorts med guden Ull, må det också i fråga om Tor påpekas, att vi
kunna påvisa ett stort antal platser, vilka säkert varit kultorter för honom.
Som exempel kunna nämnas Torshälla (av <i>Tor</i> och <i>harg,</i> offersten eller
-stenhög), Torslunda och många andra. De äro vanliga i Uppland och
Södermanland och förekomma efter hela Sveriges ostkust ända upp i
Ångermanland, medan de av någon anledning nästan helt saknas i Västsverige.

Vad var det då man tänkte sig, då man offrade åt Tor? Adam av
Bremen har, som vi ovan sett (sid. 294), i sin beskrivning av gudarna i
Uppsala gett ett svar: »Tor, påstår man, har väldet i luften, han styr åska och
blixt, blåst och regn, klart väder och gröda. Om pest och hungersnöd hota,
offrar man åt Tor». Enligt Adam skulle Tor varit någon sorts »vädergud»
och som herre över vädrets skiftningar också ha haft stort inflytande över
årsväxten. En kristen krönikör som Adam kanske inte var den lämpligaste
att göra rättvisa åt en hednisk gud. Sedan gammalt har man visserligen
velat sammanställa Tors körande efter sina bockar med åskans gång och
hammaren, som han slungade — Mjolner hette den — med blixten. På
vikingatiden kan det i varje fall inte ha varit så. Man har åtminstone icke
offrat åt vare sig åska eller blixt. Men just »blixten»-hammaren kanske
kan säga oss en del också om dess ägare. Allt talar för, att denna
hammare ursprungligen varit en yxa. Från långt äldre tid är förut omtalad
en gud med en yxa, som uppträder på vissa hällristningar (ovan sid. 142).
Oberoende av vad denna gud betytt — vi veta det ej — har Tor haft sin
Mjolner. Han har skött den käckt, och man har berättat många goda
historier om jättar, som han slagit. Men ibland har man väl tänkt också på,
vad dessa jättar representerat av ondska och fientliga makter i världen,
vilka genom Tor och hans hammare tillintetgjorts. Så har Tors hammare
övergått från att vara blott ett vapen till en symbol för vad vapnet kan


<img r><i>Tor hade sin hammare till trogen hjälp i
otaliga slagsmål med jättar. Människorna
gjorde smä bilder av »Torshammaren» och
hängde om halsen. De utgjorde ett gott
skydd mot allsköns farlighet. Ovanstående
fint arbetade Torshammare är funnen på
Öland.</i></img>

ge, nämligen framgång, och därmed
känslan av styrka och förtroende,
<i>lycka</i> med ett ord. Man har
huggit in detta lyckotecken på
gravstenar (t. ex. på en sten från
Gårdstånga i Skåne): då har Tor värnat
stenen och väl därmed den döde.
Man har ristat in detsamma på
stenarna: »Tor vige dessa runor»,
står där ibland, och därmed har
Tors kraft legat i orden. Man har
gjort hammartecknet i luften som
ett välsignelsens tecken. Kung
Håkon den gode gjorde visserligen i
stället korstecknet över bägaren,
som han skulle dricka, men man
lät de hedniska bönderna tro, att
det var Tors hammartecken. De
voro inte så lätta att skilja.
Slutligen har hammaren sammanfallit
med ett annat gammalt
lyckotecken, hakkorset, och man gjorde
små Torshammare och hängde om
halsen som amuletter, precis som
de kristna sedan införde
helgonreliker att bära som skydd, eller kanske som vi hänga upp mascots på bilar,
halvt på skämt och halvt på allvar. Det är allt samma sak, det är fråga
om. Det är lyckotecken.

Så får man tänka sig Tor, inte som en gud, vilken har sysslat med
åska eller regnväder eller åkrarnas gröda som något, som varit speciellt
lämpat för hans verksamhet och förmåga, utan som en riktig gud, som
gjort vad han kunnat för en hederlig karl vid alla tillfällen, en gud, som
med självklarhetens rätt varit huvudgud i Uppsala. Man kan anföra, vad
en utländsk forskare har skrivit om honom och som sannolikt är alldeles
riktigt: »Det är möjligt, att Tor i en fjärran forntid har gällt för att
vara en åskgud, men till sist är han något helt annat: en gud, till vilken
den hedniske germanen i allt sitt handlande och all sin strävan haft

förtroende och om vars hjälp han varit förvissad, en trofast vän, som
följt honom genom hela livet och under vars hammartecken han vilat i
döden».

<h2>ISLAND OCH SVERIGE.</h2>

I det föregående, inte minst när det var fråga om Tor, har på flera
ställen talats om den isländska traditionen, och denna har utan närmare
motivering anförts för att belysa svenska förhållanden. Det är skäl att se
efter, vad denna isländska tradition egentligen har att ge.

I Runtuna socken i Södermanland står en runsten, som kallas
Skarpåkerstenen. Inom en enkel slinga är en inskrift huggen. Man har läst
denna så: »Gunnar reste denna sten efter Lydbjörn, sin son. Jord skall
rämna och himlen däröver». Innanför slingan synes inkomponerat ett skepp
med ett kors som både mast och segel. Gunnar, som reste stenen, var
alldeles säkert kristen. Men kanske menade han, att Lydbjörn, sonen, i alla
fall, liksom hans hedniska förfäder, kunde behöva ett dödsskepp på sin
resa till den yttersta dagen, som de gamle kallat Ragnarök.

Man har påvisat en klar likhet mellan inskriften på denna sten och ett
par rader i Voluspa, Valans (trollkvinnans) spådom, en av de äldsta
sångerna i den isländska eddadiktningen. Där lyder en vers i en skildring av
Ragnarök: <i>män träda helväg och himlen rämnar.</i> Om iakttagelsen av denna
likhet är riktig, har den en stor betydelse. Den är nämligen ett av de bevis,
som kunna anföras på att dikter, vilka liknat dem, som blivit bevarade från
Island, också ha funnits i Sverige.

Det synes vara all anledning att tro, att det också i Sverige under
vikingatiden har funnits en litteratur. Den har bara skilt sig från vår tids
därigenom, att den aldrig blivit nedskriven. Man har berättat för sina barn
om fäderna och deras strider. Släktsagan har varit känd, men den är nu
förlorad. Man har haft visdomsord och ordspråk, som kanske inte skilt
sig mycket från kärnord, som varit gängse bland gammalt folk in i våra
dagar. Och man har alldeles säkert berättat historier om sina gudar, ibland
och ofta allvarliga men ibland också skämtsamma. Man tog inte alltid
gudarna så högtidligt. De gingo omkring som människor, åto och drucko,
slogos med jättar, älskade och bedrogo varandra. Det behövde inte bli stor
skillnad på en berättelses karaktär, om man talade om en gud eller om man
talade om en berömd hjälte eller kung.


<img><i>Inskriften på Skarpåkerstenen i Södermanland anses ha tydlig likhet med en vers i den
gamla isländska dikten Voluspa. Teckningen i mitten är ett konstrikt arbetat kors;
stenen är från kristen tid. Korset är både segel och mast i en båt, som nästan är utplånad
av en bred spricka tvärsöver stenen.</i></img>


Man har vidare alldeles säkert känt till poesi, kanske oftast korta dikter,
som bevarat minnet av särskilt märkliga händelser eller andra ting, om
vilka man genom att recitera en sådan vers kunnat påminna varandra. Det
bästa exemplet på en sådan dikt finnes i Rökstenens inskrift. Stenen är
beskriven i det föregående. I dess långa besvärjelsetext omtalas bl. a. en
historisk händelse, nämligen hur en skara reidgoter med sin hövding i
spetsen kom till stranden, d. v. s. Östergötland, och blev slagen där. Detta
säges rent ut, men därpå följer en kort vers, som på ett mera invecklat
sätt omtalar detsamma. Man kan utgå ifrån, att det är tack vare att denna
vers satt kvar i minnet, som runristaren eller hans uppdragsgivare kände
till det forntida slaget med goterna. Den förut i detta arbete citerade
dikten lyder:
<poem>
»Rådde Tjodrek,
den käcke kämpen
krigarens styresman,
över stranden av Reidhavet;
sitter nu rustad
på ridhästen sin,
sköld med rem fästad,
fursten för Märingar.»
</poem>

Men att denna dikt blivit kvar är ett rent undantagsfall. De, som för
övrigt kunna antagas ha funnits, ha aldrig blivit inknackade i sten och
ha gått förlorade med den sista generation, som förstod dem.

Bebyggarna av Island, som flyttade dit från ungefär 870-talet och under
de följande årtiondena och som kommo från Norge, där de av olika
anledningar inte längre tyckte sig kunna stanna, ha däremot hedern av, att hos
dem sådan litteratur i stor mängd har blivit bevarad. I själva verket blev
det mer skriftliga minnesmärken från gammal tid kvar på Island än hos
något annat germanskt folk. Det är samlingar av myter och sagor om
gudar och hjältar, både på vers och prosa. Det är vishetsdikter, där råd
och lärdomar framläggas i knapp och ordkarg form. Ytterligare är det

<i>PLANSCH Å MOTSTÅENDE SIDA. Rökstenen i Östergötland, Sveriges märkligaste
runminnesmärke, stammande från tidigt 800-tal. Den långa inskriften, som innehåller inte
mindre än 762 runtecken, utgör ett äreminne över en man vid namn Värnod och hans
bedrifter, vilka skildras i delvis alltjämt otydbara vändningar med inblandning av ett
rikt sagostoff, som ger antydningar om att även vårt land under vikingatiden ägde en
mäktig »litteratur», en konstart, som till våra dagar finnes i hemlandet bevarad endast i
enstaka fragment å våra runstenar.</i>


<img><i>Runstenen från Rök i Östergötland.</i></img>

kungasagor och de berömda släktsagorna, Nials saga och många andra
lika välkända.

Äldst av dessa samlingar äro de dikter, som kallats den äldre Eddan;
de äro från 800- och 900-talen. Tillsammans med de s. k. skaldedikterna
(invecklade konstdikter, som av flera skäl ofta äro mycket svårbegripliga)
och med Snorre Sturlasons Edda, ett slags handbok i eddadiktningen, som
också i sig bevarat mycket gammalt och som författats av den store isländske
historieskrivaren omkring 1220 (alltså långt in på kristen tid), utgöra de
vad man sammanfattningsvis har kallat eddadiktningen eller
eddamytologien.

Var och en, som läst »Frithiofs saga», har därvid stött på lärodiktning
ur eddan. Både kung Bele och Torsten Vikingson ha Havamal, Den höges
sång, i minnet, då de före sin död ge råd åt sina söner. »Dag skall
du prisa, Frithiof, sen bärgad sol sig döljt» o. s. v. säger Torsten; det
lyder där:
<poem>
»Dag skall prisas om kvällen,
hustru, när hon är bränd,
svärdet, när det är prövat,
flickan, när hon är gift,
is, när man väl är över,
öl, när det är drucket.»
<poem>

Mest handlar eddadiktningen om gudarna och deras öden. Man skall
bara inte tro, att särskilt den äldre Eddan innehåller någon
sammanhängande gudalära. Tvärtom är det ett mycket mödosamt företag att ur alla
spridda omnämnanden i den isländska litteraturen leta fram ett
sammanhang. Många korta uttryck eller oavslutade berättelser syfta på myter, som
ha gått förlorade; då är det omöjligt att tolka deras mening. Det finns
t. ex. en liten dikt om Oden, som blev förtjust i en flicka, »Billings dotter».
Två gånger blev han bjuden att komma till henne i hemlighet. Första
gången fann han vakt med brinnande facklor, det hindrade honom att nå
dit. Andra gången låg vakten i sömn. Oden kom till flickans bädd, då
låg där en hund bunden i sängen, men flickan var borta. »All möjlig
smälek», säger Oden, »har jag fått genom henne, men ingenting av henne har
jag ägt». — Det hade onekligen varit ett värdefullt bidrag till Odens historia,
om vi vetat mer om denna flicka, som lurade den allvise guden. Men vi
känna inte ens hennes namn.

Andra sånger äro däremot fullständiga och utförliga. Känd för alla

är t. ex. Trymskvida, sången om hur Tor förlorade och fick igen sin
hammare:
<poem>
»Vred vart vingtor,
då han vaknade
och hammaren sin
han saknade.»
<poem>
Men Loke, den listige, lånade Fröjas fjäderhamn, flög till jättarnas värld
och fick veta, att hammaren stulits av Trym, som begärde gudinnan Fröja
till äkta, om han skulle lämna igen den. Men Fröja tog illa upp förslaget,
att hon skulle fara till jättarna:
<poem>
»Vred vart Fröja
fnyste av harm.
Hela asaborgen
bävade i grunden.
Karlgalen skulle
man mig kalla,
for jag med dig
till jättarnas land.»
</poem>
Tor själv fick kläda ut sig till brud och fara till Trym. Vid
bröllopsmåltiden tömde han ensam tre spannar öl, åt en hel oxe och åtta laxar
dessutom. »Var såg man en brud bita mera glupskt?» frågade Trym, som
häpnade över aptiten. Sist fick Tor hammaren i knäet och tog grym hämnd
för stölden.

Ur många sådana berättelser, flera allvarliga, andra — som
Trymskvida — skämtsamma och rent av groteska, kan man och har man gjort
en bild av åsarna (gudarna) och deras liv. Man ser ett samhälle av gudar,
avgränsat dels mot en värld av jättar, dels mot en (ganska likgiltig) värld
av dvärgar, de senare konstskickliga väsen, som bodde under jorden, med
sjuklig hy därför att de aldrig fingo se solen (»Varför så blek om nosen?»
frågade Tor dvärgen Allvis. »Låg du i natt hos lik?»). Jättarna voro
fiender, men fiender som man tillfälligtvis kunde umgås med. Åtminstone var
det så med Tor, jättedödaren, men han kunde alltid veta, att han vid
behov var i stånd att slå ihjäl sitt sällskap. Det berättas om en gång, då
gudarna hade ätit och voro mätta. Då ville de också ha att dricka. De
övade trolldom och sågo efter, var det fanns mjöd. Jätten Öge hade mjöd,
bara han ville bestå av det. Då for Tor till honom. »Du kunde gärna
bjuda åsarna på gästabud litet oftare», sade Tor och spände ögonen i
jätten. Det var inte mycket att säga emot den gången. Men Öge hittade

på, att han behövde en större kittel till sin brygd. Han ställde som
villkor, att han skulle få låna jätten Hymers kittel. Det var en list för att
bringa Tor i fördärvet. Men Tor hämtade kitteln, och om hans äventyr
under den färden har berättats i det föregående.

Inom gudavärlden rådde en viss rangordning — Oden var den högste,
Tor kom därnäst. Gudarna hade hustrur och barn, de bodde i sina egna
gårdar. Oden bodde i Valhall, Tor i Trudvang, gudinnan Fröja i
Folkvang. De gjorde resor, var och en på sitt sätt. Vi ha redan hört, att Fröja
hade en fågelhamn. Oden red sin häst, som hade åtta ben och hette
Sleipner, Tor for i vagn efter bockar. De voro förtjusta i mat och dryck, och
gästabudsbordet var det ställe, kring vilket de träffades. Under tidens lopp
hade de kommit att få utomordentligt intrasslade släktskapsförhållanden,
och det rådde ett umgängesliv mellan asar och asynjor, som inte alltid bör
bedömas efter borgerliga moralbegrepp. Man kunde tycka, att de själva
kunde ställa sitt liv, så att de alltid voro lyckliga. Men över dem låg en
mörk skugga. Åter och åter talas det om Ragnarök. Det är den dagen,
då slutstriden skall stå mellan åsarna och alla goda makter å den ena sidan
och ondskans och mörkrets makter å den andra, och alla asar veta, att de
den dagen med Oden i spetsen skola dö.

Denna märkliga samling av berättelser om gudarna och deras liv, som
genom islänningarna blivit bevarad till oss, kan ur en synpunkt kallas en
toppunkt av de germanska folkens litterära skapande. I Tyskland läses den
i dag i alla skolor. Hos oss har den blivit väl känd och läst, inte minst
genom Viktor Rydbergs vackra tolkning »Fädernas gudasaga», av honom
berättad för ungdom. Man skall bara göra klart för sig en sak. Det är
inte <i>våra</i> förfäder, som ha skrivit eddorna. Det är knappt ens deras
släktingar, det är deras rasfränder. Som redan förut sagts, har eddadiktningen
kommit till under vikingatidens sista skede på Island, då vissa ledande
kretsar, hövdingar och stormän och deras folk, från Norge flyttat dit och
där bildat en ny stat. En dansk forskare har riktigt uttryckt förhållandet:
»Det är den norsk-isländska överklassens mytiska föreställningar, som
föreligga i eddamytologien». Och också där, där denna diktning har
kommit till, har det varit just dikt och poesi och litteratur. Men det har aldrig
varit en tro, som någon människa kunnat vare sig leva eller dö på.

Trots detta har eddadiktningen den allra största betydelse också när
man skall försöka få veta, vad vårt folk har tänkt och trott. Det är
visserligen inte alls säkert, att allt, som var bekant på Island, också var känt

i Sverige. Men, som vi sett exempel på, är det sannolikt, att åtskilligt var
det. Å andra sidan trodde man säkert i Sverige på gudar, som
eddadikt-ningen bara omnämnt eller helt gått förbi. Också på den saken ha vi
sett bevis.

Sist bör man komma ihåg, att eddadiktningen gick ut på att tala om,
hur gudarna hade det med varandra. Men den visste mycket litet om vad
gudarna brydde sig om människorna, och där stod heller ingenting om
det, som kanske till sist är det allra viktigaste, nämligen hur människorna
dyrkade sina gudar.

HELIG MARK.

I den gamla Gotlandslagen finns ett berömt och ofta citerat ställe, som
handlar om kristna förbud mot hedniska sedvänjor. »Därnäst är, att blot
äro människorna helt förbjudna och alla gamla bruk, som följa hedendomen
åt. Ingen må åkalla varken lundar eller högar eller hedniska gudabilder,
varken helgedomar eller stavgärden. Om någon gjort så, och om det
styrkes med vittnen, att han åkallat med mat och dryck, som ej är efter kristen
sed, då böte han tre mark silver till sina sockenmän.» I denna paragraf
finns en hel del av den gamla hedendomen koncentrerad. Det gäller inte
bara för den, som var hemmahörande på Gotland. I lika mån gäller det
för hela vårt land, vid tiden innan kristendomen kom in.

Vi, i vår tid, äro vanda att tänka oss ett mycket begränsat antal platser
som heliga för oss. Kyrkor äro helgedomar, kapell likaså, möjligen
kyrkogårdar dessutom. Allt vad som ligger däremellan, det må nu vara åker
eller skog, städer eller byar, är delar av vår vanliga vardagsomgivning och
som sådana tillhörande en värld, som i allmänhet inte har särskilt mycket
gudomligt över sig. I forna tider var det inte så. Det kan kanske bäst
åskådliggöras genom ett exempel. Ett gammalt träd på en gård, ett
»vårdträd», betrakta vi som ett naturminnesmärke, väl värt att skyddas och
bevaras. Därvid spelar den tanken in, att detta träd har stått grönt i många
vårar, då generationer, som nu äro borta, levde och verkade och bodde på

PLANSCH A MOTSTÅENDE SIDA. M. Winges bekanta tavla i Nationalmuseum, »Tors
strid med jättarna», är ett typiskt exempel på hur man under 1800-talet behandlade
fornnordiska motiv i konsten. Tavlan är målad 1872. Den är full av liv och kraft. Men Tor
är framställd som en ung och skägglös hjälte, en verklig ljusets stridsman. Man bör
jämföra honom med Ossian Elgströms betydligt mera råbarkade Tor i »Tors fiske» (sid.
317). Det kan inte hjälpas, att denna synes vara riktigare träffad än den idealiserade
gestalten här.

326

<img><i>Tors strid med jättarna. Oljemålning av M. E. Winge.</i></img>

gården i det trädets skugga. Det är vackert att på så vis se vårdträdet som
ett slags skydd för goda traditioner. Men trädet självt är fördenskull
inte heligt. Det var det emellertid förr. Då vårdade man sig om trädet,
därför att dess växt betydde gårdens livskraft. Så länge vårdträdet stod,
stod gården. Om någon i fyllan och villan fällde sitt vårdträd — nykter
gjorde det ingen — kunde han taga farväl av gården: den brann eller gick
under på annat sätt. Men om man bara gjort trädet liten skada, kunde
man sona den saken genom att offra till det. Uttryckt på ett annat sätt
kunde man säga, att medan vi behöva en hel naturskyddsförening, för att
trädet skall få stå kvar för vägbyggare och andra, kunde trädet förr, endast
genom sin egen inneboende helighet, reda sig självt.

På samma sätt var det med en hel mängd andra naturföremål och
platser: de voro heliga. Det fanns heliga källor likaväl som heliga träd,
lundar likaväl som stenar. Man har anledning att tro, att bruten mark
var helig. Åtminstone fanns det heliga åkrar. Tingsstället var heligt,
traktens gemensamma samlingsplats, var det naturligtvis också. Den hedniske
bonden levde sitt liv kringgärdat av helgedomar på ett sätt, som vi
knappast kunna föreställa oss.

Åtskilliga av dessa voro vigda åt någon gud. Vi ha redan sett det i
namnskicket från gamla kultplatser. Men man måste också göra klart för
sig, att helgedomar av detta slag kunna ha haft sin »helighetskaraktär»
utan att vara invigda åt en viss gudom och utan att man där offrade åt
en viss gud. Detta är återigen något, som vi ha svårt att sätta oss in i.
För oss är kyrkan ett heligt rum: den är »Guds boning». Fördenskull
firar man gudstjänst där. I gamla dagar kände man visserligen till, att
naturen var befolkad av sina egna väsen. Liksom stugan hade sin tomte,
hade forsen sin näck och skogen sin skogsfru. En hel vetenskap,
folkminnesforskningen, sysselsätter sig med att söka upp, hur sådan folktro
blivit bevarad till vår tid. Men varken näck eller tomte voro några gudar.
De höllos i aktning, eller man var rädd för dem: följaktligen sökte man
hålla sig väl med dem genom en gåva då och då, men man litade inte på
dem. Och naturhelgedomarna kunde finnas, oberoende av alla väsen och
till och med av gudar. De voro heliga, på samma sätt som ett löfte var
heligt eller ett släktskapsband var heligt.

Många av dessa helgedomar räddade sin helighet eller åtminstone något
av sin karaktär över i kristendomen. En källa, som blivit vigd åt Tor,
kristnades och blev vigd åt Sankt Olof. Vårdträdet stod kvar, och


<img><i>På Hårgabergets topp i Hälsingland har det sannolikt sedan gammal tid stått en harg.
Redan bergets namn tyder på detta. En sägen har också varit knuten till berget, att
dödsdansen dragit fram där. Till grund för denna sägen kan ha legat, att man i hednisk tid
förrättat sin gudsdyrkan på berget och att däri ingått en rituell dans, »hårgadansen».</i></img>

vördnåden för det förblev, även om man nu fick offra åt det i smyg. På många,
men långt ifrån på alla, heliga platser blevo kristna kyrkor uppförda. Det
är detta, som menas med det ibland hörda uttrycket, att »kyrkvägen är
äldre än kyrkan». Man hittade till traktens helgedom, långt innan denna
var bebyggd med en kristen kyrka.

När Gotlandslagen som sitt första förbud hade, att man inte fick åkalla
lundar eller högar, gjorde den ett ingrepp mot hedendomen på en mycket
väsentlig punkt. Sådana helgedomar ha, i en eller annan utformning,
funnits utbredda över hela landet.

En alldeles speciell form av »hög» har varit den sten eller stenhög, som
på svenska hetat <i>harg.</i> Detta är en urgammal utformning av en helig plats
i Norden. Det är åtminstone möjligt, att den i en form (»offerkast»)
uppkommit i samband med en dödskult. Där någon har dött ute i marken eller
blivit begraven (ofta vid en korsväg), har var förbigående kastat en sten;
kanske det skett för att den döde inte skulle gå igen, men även av andra
skäl. Sedan har stenhögen fått stå orörd, och man har byggt till den och
offrat på den. Men den kan också ha kommit till på ett annat sätt. Den


<img><i>Inglinge hög i östra Torsås socken i. Småland. Omgiven av en lund av ekar med gamla
stensättningar mellan träden, ligger högen med sin resta sten och sitt stenklot på toppen
som den dominerande centralpunkten på slättbygden kring den nuvarande Ingelstads
gård. Bilder av stenen finnas i det föregående, sid. 238.</i></img>

kan ha upplagts med avsikt av medlemmarna i en samfällighet, t. ex. ett
byalag, som velat ha en harg i sin mitt. Man får då tänka sig högen som
en konkret medelpunkt för den — enligt tidens mening religiösa —
samhörighetskänsla, som förenat bygden. Hargen har varit en verklig
helgedom, ty i den har koncentrerats all helighet i orten. Så har var och en
stärkt denna genom att lägga sin sten till högen, och man har offrat —
särskilt blod, som är livets vätska — över denna.

Stenhögen, hargen, hör åtminstone typologiskt till en äldre tid. Hur
mycket den vid vikingatidens slut varit en verklig gemensam helgedom och
inte bara ett minnesmärke, där man enligt sed och bruk lagt en ny sten,
när man kommit förbi, är svårt att avgöra. I ortnamnen äro i varje fall
sammansättningar med ett gudanamn och <i>-harg</i> ovanliga. Det ovan
omnämnda <i>Torshälla</i> av ett gammalt <i>Tors-harg</i> är snarast ett undantag.

Men det fanns andra former av »högar», som bära gudars namn. Att
vissa berg i Sverige sedan gamla tider varit heliga är välkänt. Som
exempel kunna nämnas Ålleberg på Västgötaslätten, till vilket sagor varit knutna,
som berättats in i våra dagar, och Omberg i Östergötland. (Om Omberg
har Verner von Heidenstam skrivit i »Skogen susar»). Men det fanns också

gravhögarna. När en stor gravhög blivit uppkastad, har den naturligtvis
betraktats med vördnad, först och främst därför att det ju var en grav med
en död inuti, men också därför att den faktiskt varit ett monumentalt verk.
När tiden gått, har väl oftast den döde glömts bort, och högen har blivit
helig i sig själv. Detta har kunnat sammanhänga med dess användning.
Högen har till exempel kunnat bli brukad som domarsäte på en tingsplats.
Eller man behöver bara tänka på Uppsala högar eller på Inglinge hög i
Småland med dess resta sten och stenklot på toppen för att förstå, hur en
sådan hög har kunnat vara den dominerande centralpunkten i en hel bygd.

Till samma slag av naturhelgedomar som högarna hörde de heliga
lundarna. Träddyrkan i någon form har funnits hos alla germanska folk.
Man har påstått, att det viktigaste redskap, som en kristen missionär måste
tänka på att ha med sig, när han skulle omvända hedniska germaner, var
en yxa. Kom han åt att fälla det heliga träd, som alldeles säkert fanns i
trakten, då hade han slagit ned hedendomens starkaste stöd. Det är typiskt,
att det berättas åtskilliga eddamyter om ett »världsträd», Yggdrasil. Ett
av de mest berömda träden fanns annars inte i sagan utan i verkligheten:
det stod i Uppsala. Härom skriver samme Adam av Bremen, som förut
citerats: »Nära templet står ett ovanligt stort träd, som sträcker sina grenar
vitt omkring och som alltid är grönt, både vinter och sommar. Men ingen
vet av vad slag det är». Man har in till våra dagar gissat mycket över
detta trädets art men har ändå inte kommit sanningen närmare.

Samme författare kände ju också en helig lund i Uppsala och en
offerfest. Så blodiga offer som vid denna ha naturligtvis hört till undantagen.
Till och med i Uppsala skola de, om Adam av Bremen talat sant, bara ha
förekommit vart nionde år. Men den heliga lunden har funnits där,
liksom vi veta, att sådana stått i hela östra Sverige. Detta framgår av
ortnamnen; sammansättningar med <i>-lund</i> ha funnits från Skåne till Uppland
men ha däremot varit sällsynta i Västsverige. Lundarna ha ofta blivit vigda
åt gudar, särskilt många åt Tor och Frö. Detta namnskick återger —
åtminstone mycket ofta — förhållanden, som rådde vid vikingatidens slut. Då
dyrkade man sannolikt i stor utsträckning sina gudar i lundar. Men en
<i>Torslund</i> vid tiden för kristendomens införande kan ett par århundraden
förut mycket väl ha varit en <i>Fröslund.</i> Den ena guden kan ha trängt ut
den andra. (Det finns forskare, som anse, att på ett tidigare stadium det
ofta varit kvinnliga gudomar, som dyrkats i lundarna, fastän de senare
ersatts av gudar.) Ännu längre tillbaka hörde kanske ingen gud alls till


<img><i>Några »resestenar» i en lund vid Sjöbylund i Skatelövs socken, Småland. Detta är
gammal helig mark. Lunden är sedan forna tider känd som en Fröslund. Foto P. G. Vejde.</i></img>

lunden. Då har det bara varit en skogsbit eller en samling träd, kanske
ett trädbevuxet gravfält, som blivit det särskilt heliga området i den trakten.

När man hör talas om, att folk »åkallat en lund», är det ett par frågor,
som ovillkorligen tränga sig fram. Kan det förklaras, hur en lund, alltså
en enstaka trädgrupp, har kunnat bli särskilt helig? Och vidare: om nu
en gud åkallats i lunden, som med tiden kommit att bära hans namn,
har detta skett genom offer var som helst eller har det funnits gudabilder?

När man skall besvara den första frågan, är det ett par saker man måste
utgå ifrån. Det har redan nämnts, att träddyrkan i någon form har funnits
hos alla germanska folk. Därvid har för övrigt det heligaste trädslaget
alltid varit eken, men både ask och andra träd ha kunnat bli utvalda. En
grupp av ett och samma trädslag, helst av någon sådan sort, har alltså
haft naturliga förutsättningar att bli utmärkt framför andra. Det bör
understrykas, att det varit fråga om en grupp. När Adam om Uppsalalunden
skrev, att »varje enskilt träd hölls för gudomligt» av en viss anledning, får
man inte fatta detta som någon individualisering hos träden, så att en
person föredragit att offra vid ett träd, en annan vid ett annat. Det har varit
trädgruppen inom ett gemensamt område, som varit helig. Detta

sammanhänger i sin tur med en annan sak. I det föregående har i samband med
olika gudar på ett par ställen framhållits, att dessa ofta företogo en viss
handling i syfte att främja växtlighet och livskraft, nämligen <i>rundgång</i>
kring ett område. Detta var också gammal sed. Den plats, kring vilken
man — sannolikt under uttalande av vissa besvärjelser — gått runt, har
därigenom förändrat karaktär. Man har dragit runt om en åker —
bygdens åker — och alla åkrar i trakten ha fått bättre skördar. På samma
sätt har man helgat lunden genom att hägna in den åt alla sidor, och där
innanför ha träden stått som levande bevis på livskraften i den bygden.
Själva avgränsningen, lika mycket som träden, har gjort lunden helig.

Att det förhållit sig så, kan man se också genom andra bevis på
inhägnadens betydelse för en orts helighet. Tingsplatsen skulle t. ex.
inhägnas med snören, innan tinget kunde hållas. Det regelrätta slagsmål mellan
två antagonister, som kallades <i>holmgång,</i> företogs sannolikt också inom ett
i förväg avgränsat område, för att stridens utgång skulle få karaktär av
gudsdom; en inte oäven parallell till vår tids boxningsring, även om man
inom den senare inte tänker sig några gudomliga ingripanden. Och
»stavgärdet» slutligen, vars åkallan också förbjudes i det anförda stället i
Gotlandslagen, betyder just en inhägnad, en gammal form för samlingsplats
och kultplats, som helgats genom att den avgränsats.

Inom en sådan inhägnad kan det ha legat en offersten. Frågan var,
om där också stått gudabilder. Det är troligt, att så varit fallet på
hedendomens sista tid, annars hade de knappast blivit förbjudna. Som de väl
praktiskt taget alltid voro gjorda av trä, ha de gått förlorade; en enda bild,
som man kallat Frö, har hittats i Södermanland (bild sid. 331). Att det
funnits husgudar är däremot alldeles säkert. Därpå berättas bl. a. ett
lustigt exempel från Norge, där århundraden efter kristendomens införande
en gudabild dröjt sig kvar på en gård. Uppe i Telemarken bevarades vid
1700-talets början på ett ställe en gammal hednagud, som hette Torbjörn.
Det var ett kort och tjockt trästycke, som upptill var utskuret till ett
ansikte. Ögonen voro igjutna med tenn. Armar och ben saknades.
Gudabilden hade sin plats i gårdens högsäte, och på hans huvud ställde man
ölkruset, då man skulle dricka på högtidsdagar. Husbonden i huset tog
kruset från Torbjörn, drack och sade till bilden: »Gott år, Torbjörn!» På
samma sätt gjorde gästerna. De skulle också dricka guden till och hälsa
honom: »Gott år, Torbjörn!»

Exemplet är som sagt från Norge, men det finns ingen anledning att


<img><i>Sjön Mien på gränsen mellan Småland och Blekinge är en gammal trollsjö, och i
Klasahall, ett brant stup i sjön, bodde Klasagubben. Han regerade över fisket i sjön och kunde
draga ned misshagliga fiskare i virvlarna vid bergets fot. Klasagubben hade många
släktingar i Sverige. »Gubben i berget» har varit en ganska vanlig lokal gudomlighet, ett
omhuldat föremål för sagodiktningen. Foto P. G. Vejde.</i></img>

tro annat, än att detsamma kunnat hända i Sverige. Namnet visar, att det
varit fråga om Tor. Man har druckit av samma ölkrus som han, och av
honom har man väntat ett gott och välsignat år.

Det bästa exemplet på gudabilder är i alla fall från Uppsala, som förut
anförts (ovan sid. 295). Där var Tor mitt i salen och Oden och Frö vid
hans sida. Möjligtvis skall man utläsa orden så, att det varit fråga om
trästatyer i sittande ställning.

Uppsala hade ju sitt berömda tempel. Men här bör påpekas det
egendomliga i, att medan detta tempel hyste gudabilderna och alltså borde ha
varit den verkliga centralpunkten för de ceremonier, som företogos till
dessas ära, berättas det i stället om den allra största offerfesten, den till
vilken alla måste samlas, att denna företogs i den heliga lunden och
tydligen genom själva sin karaktär sammanhängde med denna. Detta kan
förklaras bara på ett sätt. Lunden har varit den gamla platsen, där gudomen
dyrkats, medan templet varit en relativ nykomling och ännu inte förmått
skaffa sig någon mera framträdande plats i ritualen. Här kan man se
ytterligare ett sannolikhetsskäl för, att templet i Uppsala varit en ganska

enstaka företeelse. Också andra tecken tyda på, att sättet att dyrka gudarna
i särskilda hus aldrig fick riktigt insteg i Sverige, åtminstone inte i östra
delen av landet. På Island och i delar av Norge blev det däremot vanligt
under hedendomens sista tid. I Sverige få vi tänka oss saken annorlunda.
Här har man dels haft sina heliga platser i det fria, och dels har man här
— som för övrigt i hela Norden — firat religiösa fester var och en på
sin gård.

Vad har man då haft för sig ute i sina lundar eller på sina fester? Av
naturliga skäl vet man inte särskilt mycket om den saken. När
kristendomen kom, blevo dessa gamla sedvänjor avgudadyrkan, och om den talade
man så litet som möjligt. Två handlingar ha emellertid ingått i ritualen,
nämligen ett offer och en måltid eller ett dryckeslag. Att offra hette i Norden
att <i>blota;</i> man kunde förrätta blot med människor likaväl som med djur.
I sagan om Ynglingaätten omtalas, att i kung Domaides tid det blev svår
missväxt i landet. Då gjorde svearna stora blot i Uppsala. Första året
blotade de med oxar, men skörden blev fördenskull inte bättre. Nästa höst
blotade de med människor, men resultatet blev lika negativt. »Men tredje
hösten kommo svearna manstarka till Uppsala, då blotet skulle ske. Då
rådslogo hövdingarna, och de blevo eniga om, att de dåliga tiderna kommo
av deras kung, Domalde, och om att de skulle taga honom och blota med
honom för att få gott år och färga offerbänkarna röda med hans blod.
Och de gjorde så.»

I denna saga finns ett par drag, som äro väsentliga för denna typ av
blot. Man ville komma åt blodet. Att blodet innehåller livet har man vetat
här, lika väl som bland många andra folk. Därför samlade man vid blotet
upp nyss flutet blod i särskilda kärl för att — som man vet, att det gick
till — stryka blod på gudabilderna, tydligen för att ge dem del av
livskraften och stärka dem. Räckte det inte med oxblod för att, som i detta
fall, förbättra årsväxten, fick man taga till människoblod. Fortsatte
missväxten trots detta, måste man offra den, som i sig samlat hela folkets kraft,
nämligen kungen. Då måste det bli en vändning till det bättre. Ju
kraftigare offer, desto större anledning hade man att vänta sig något av det.

Från Uppsalalunden veta vi, att man tog vara på blodet för att därmed
»blidka gudarna» och att man sedan hängde upp de döda kropparna i träd.
Något liknande finns på en bildsten från Gotland, där ett blot är beskrivet
nästan lika bra, som om det gjorts i skrift (bild sid. 335). Från höger komma
fyra män; en räcker fram en fågel. Mitt på bilden är en sten, där två män


<img><i>På en bildsten från Hammars i Lärbro socken, Gotland, förekommer det här i texten
beskrivna offret. Andra delar av den stora och sällsynt vackra stenen (jfr bild å sid.
251) ha bilder av ett överfall, olika stridsscener och ett skepp. Det är troligt, att alla
bilderna borde läsas tillsammans som en fortlöpande redogörelse för ett historiskt förlopp.
Men nu veta vi inte, vad det var för dramatisk händelse, som konstnären velat föreviga.</i></img>

blota. Längst till vänster synes en egendomlig scen. En man står bunden
under ett träd med en snara om halsen. Trädet är nedböjt, genom att det
fästs vid ett annat träd; om det lösgöres, reser det sig och drar med sig
mannen, som då blir hängd. Att det här är fråga om ett människooffer,
kan man knappast tveka om.

Man får nog tänka sig, att detta varit ytterlighetsfall. Till vardags har
ingen offrat människor. Eftersom blodiga massoffer av Uppsalatypen både
ur praktisk och rituell synpunkt måste varit ganska invecklade tillställningar
att genomföra på ett rätt sätt, ha de givetvis krävt specialister för
utformningen, d. v. s. ett prästerskap. (Adam av Bremen påstår för övrigt, att i
ritualen ingingo sånger: »de äro av olika slag men oanständiga, så att det
är bäst att tiga med dem».) Hur pass ett prästerskap för övrigt varit
utvecklat i olika trakter av landet, vet man inte mycket om. Ett vanligt blot
kunde en bonde mycket väl genomföra på egen hand. Tillsammans med
sina grannar offrade han låt oss säga en häst och strök blodet på en
gudabild och kanske på träden i lunden. Men han hängde i vanliga fall inte
hästen i trädet. I stället åt han upp den.

Ordet <i>blot</i> betydde nämligen något mera än blott och bart ett blodigt
offer. När man genom löften eller besvärjelser invigde någon till en viss
uppgift, var också detta ett blot. Då gav man honom kraft att utföra

uppdraget; kraften, som överfördes, var det väsentliga i blotet. Detta ligger
bakom — som redan förut antytts — den handlingen, att man beströk
gudabilderna med blod. De fingo därigenom del av livskraften i detta. Men
också den blotande skulle ha del av den religiösa kraftutveckling, som ett
blot innebar. Fördenskull höll man gemensam måltid och dryckeslag,
<i>blotgille,</i> och de som deltagit i detta hade ätit och druckit med gudarna och
fått ny styrka genom umgänget med det heliga.

En av Olav den heliges i Norge följeslagare, Sigvat jarl (som var
kristen), gjorde på hösten 1019 en resa till Sverige i kungens uppdrag. Han
kom någonstans på gränsen mellan Värmland och Dal och begärde en kväll
nattkvarter i en gård. Dörren var stängd, och folk innanför sade, att de
hade heligt i huset: de blotade. I nästa gård gick det likadant. En kvinna
jagade ut honom. Hon sade, att de voro rädda för Odens vrede, ty de voro
hedningar och hade alvblot på gården. På samma sätt gick det för honom
på två andra ställen.

I denna berättelse hör man alltså talas om en fest, som firades
samtidigt på alla gårdar i trakten. Man har tänkt sig, att det varit en
slaktfest, som hållits framför allt av gårdens kvinnor. De <i>alver,</i> som omtalas,
känner man inte närmare till, men möjligen voro de några (från äldre tiders
tro kvarlevande) underjordiska väsen och det hela en avläggare av en
forntida dödskult. Huvudsaken, som vi här kunna se, är, att blotet tydligen
skedde inomhus och inte ens i något särskilt gudahus. Det har
uppenbarligen varit fråga om bl. a. en gemensam måltid.

Större blot slog man sig tillsammans om. Man samlades från alla håll
till blotgille på någon därtill utsedd gård. I Norge, därifrån man har
redogörelser för sådana gillen, höllos dessa i hoven, det vill säga den del av
ett tempel, där gudabilderna inte stodo utan som var inredd som en stor
sal med bord och bänkar längs väggarna och med långeldar i mitten. Dit
skulle man medföra mat och dryck, särskilt öl. En del djur slaktades på
stället, och deras blod användes till att bestänka gudabilder och människor
med; men köttet kokades till mat. Dryckeshornet bars kring elden, och den
som höll gillet invigde drycken. Sedan drack man Odens skål för seger åt
kungen och Frös skål för gott år och fred. Man drack också en skål för
döda fränder. Den skålen kallades »minne».

Man har inte utan skäl sammanställt dessa hedniska blotgillen och deras
ritual med sammankomsterna i de gillen, som bildades i Norden under
medeltiden och som voro sammanslutningar på religiös grund till inbördes

skydd och hjälp. Också där drack man skålar till gillets skyddspatrons
och till helgonens ära och »minnen» för avlidna bröder. Det är tydligen
precis detsamma, som en gång skedde på de hedniska blotgillena, fastän
namn och naturligtvis många former förändrats. Nu hör det väl inte till
här föreliggande framställning att utreda, om det faktiskt kan påvisas en
direkt övergång från hedniskt gille till de kristna gillessammanslutningarna
under medeltiden. Men det väsentliga är, att andan i dem tydligen var
alldeles densamma.

Vid vikingatidens slut måste nämligen den — om man så kan kalla
den — »yttre» delen av religionsutövningen ha förlorat en stor del av sitt
inflytande på menige man. Kanske man hade vuxit ifrån både Tor och
Oden. Det är möjligt, att utvecklingen av den hedna mytologien, som vi
nu se till stor del som en litteraturprodukt, också för den tidens människor
börjat kännas mera som litteratur än som verklig realitet. Den kan inte ha
tillfredsställt den religiösa känsla och de religiösa behov, som säkert i
ovanligt stort mått funnits. Detta synes vara den enda förklaringen till, att
kristendomen kunde införas så relativt snabbt och smärtfritt. På Island
sammanträdde en tingsförsamling år 1000 och bestämde, att ön från och
med då skulle vara kristen! Tron på gudar, som läto sig avskaffas av en
riksdag, kan inte ha varit särskilt djupt förankrad i människors hjärtan.
Full motsvarighet till denna »juridiska» omvändelse ha vi inte hos oss, men
även här är det påfallande, hur fort religionsförändringen skedde, när tiden
därför väl en gång var mogen och kristendomen — också av politiska skäl
givetvis — släpptes in. Men det är alldeles givet, att det, som förändrades, var
också här blott den »yttre» delen av religionen. Man började åkalla Kristus
och helgon i stället för hedniska gudar. Namnen förändrades, om det också
genom införande av kyrkans ritual, genom ett sig alltmera vitt utgrenande
prästerskap och kanske framför allt genom klostrens stora inflytande
naturligtvis så småningom blev mer än namnen, nämligen tankarna. Men den
religiösa känsla, som kom till uttryck bl. a. i de gamla blotgillena,
förändrades inte så snabbt.

Dessa ha nämligen varit baserade på en helt annan sida av religiös tro än
den, som visade sig i åkallan av gudar. De ha varit det yttre, synliga
uttrycket för samhörighetskänslan — inbördes mellan männen släktskap och
ödesgemenskap, för den enskilde gemenskap med den jord, han odlade, och
hela det liv, han förde i nära kontakt med naturen; och detta låg i
samhällsskicket självt. Samhörighetskänslan levde alltså kvar åtminstone i

bondeklassen. Delvis fanns den också i den medeltida stadskulturen, ty
t. ex. skrånas ideologi var inte bara byggd på ekonomiska frågor om
konkurrensen och annat utan också på känslan av samhörighet mellan
utövare av det gemensamma yrket. Den kom till uttryck, som nyss sagts,
i de medeltida gillena. Först när samhällsskicket förändrades, när stånd
och klasser gingo en ny utveckling till mötes, isolerades denna religiösa
känsla inom enstaka delar av samfundet och försvann till sist.

Men detta är en utveckling, som ligger långt efter hednisk tid. Vid
kristendomens inträde övergav bonden sina gudar men inte sin religion.
Denna var densamma som förr. Han var inställd på detta livet. Han levde
i ett årets kretslopp, som var bestämt av jordens växt, och av denna var
han beroende. Han var alldeles påfallande litet intresserad av livet efter
detta. Vad han begärde var god årsväxt och fred och arvingar, som kunde
odla hans jord efter honom.

Därför kan man i inledningen till den kristna Gotlandslagen läsa ord,
som voro skrivna i »hednisk» anda, fastän på kristen tid, och som helt
och hållet gåvo uttryck åt de religiösa ideal, som varit den hedniske
bondens, innan kristendomen vart hans: »Detta är först begynnelsen i vår lag,
att vi skola förneka hedendomen och bifalla kristendomen och tro alla
på en allsvåldig Gud, och bedja honom, att han unnar oss god årsväxt och
fred, seger och hälsa och det, att vi må få behålla vår kristendom och vår
rätta tro och vårt bebodda land».
</chapter>

<chapter name="Forskningar och fältarbeten i nordisk förhistoria.">

<img><i>Hunnestadsmonumentet efter teckning av Ole Worm (jfr bild å nästa sida).</i></img>

<h1>FORSKNINGAR OCH FÄLTARBETEN I NORDISK
FÖRHISTORIA.</h1>

Den nordiska fornforskningen har gamla anor. Redan på 1600-talet
finna vi män som svensken <i>Johannes Bureus</i> och dansken <i>Ole Worm</i> ivrigt
sysselsatta med att förteckna och beskriva fornminnen av skilda slag, men
intresset knöt sig då liksom långt fram i tiden främst till runstenarna, vilkas
gåtfulla skrift i särskild grad fångade den lärda världens intresse och gav
anledning till åtskilliga både fantasirika och fantastiska tolkningsförsök.
Redan vid 1500-talets mitt uppträdde dock kyrkans store reformator,
<i>Olaus Petri</i> och riktade hårda, tungt vägande allvarsord mot tidens
romantiska historieforskning.

1600-talet blev för Sverige på sätt och vis en glanstid i fornforskningens
historia. Detta hade sin grund i landets framträdande som europeisk
stormakt och fick sin näring ur en vid århundradets början inträffad händelse


<img><i>Hunnestadsmonumentets bevarade stenar. Härmed kan jämföras Ole Worms från
1600-talet stammande teckning av samma fornlämning (se föreg. sida).</i></img>

av genomgripande betydelse. Det var upptäckten av den fornisländska
litteraturen, detta väldiga sago- och historiebibliotek, som i ett enda slag
öppnade portarna på vid gavel till en för länge sedan svunnen märkestid
i Norden. Genom köp eller som krigsbyte kommo åtskilliga av dessa
manuskript i svenska händer, och att de hos oss tillvunno sig en så livlig
uppmärksamhet, hänger samman därmed, att de händelser de skildrade inte
betraktades som isländska utan som — såsom termen hette — »götiska»,
d. v. s. fornsvenska; »det gällde nu att för Sverige förvärva så många götiska
handskrifter som möjligt och sedan utgiva dem för att på så sätt illustrera
den nya stormaktens ärorika forntid».

En särskilt frikostig gynnare fingo fornforskarna i <i>Magnus Gabriel
De la Gardie,</i> vilken såsom rikskansler i Karl XI:s förmyndarregering år
1662 upprättade en professur i »antiqviteterna» i Uppsala och fem år senare
grundade ett <i>Antiqvitets-collegium</i> med ett vidlyftigt allmänt humanistiskt
arbetsprogram men också med en del rent antikvariska uppgifter, »att
insamla, avrita och utgiva våra runinskrifter samt beskriva gamla städer,
borgar, skansar, hus och fästen». 1666 tillkom ävenledes på hans initiativ
vår första fornminneslag, »Kongl. maij:tz placat och påbudh om gamble
monumenter och antiquiteter», enligt vilket det stadgades, att ingen finge
»understa sig att på något sätt nedbryta eller förstöra de borgar, hus, fästen,


<img><i>Titelsidan och två av träsnittsillustrationerna ur Johannes Schefferus, »De orbibus tribus
aureis», Stockholm 1675, vårt lands äldsta arkeologiska skrift, behandlande (på latin) tre
guldbrakteater ur ett skånskt fynd 1674, några av de första föremål, som införlivades
med Statens historiska museums samlingar.</i></img>

skansar eller stenkummel, som ännu på en eller annan ort kunna vara
tillfinnandes», liksom också att allmänheten var skyldig att till staten
hembjuda i sin ägo eventuellt förefintliga antikviteter. Vad som räknades som
antikvitet, framgår nogsamt av paragrafens lydelse: alla, som »tilläventyrs
några gamle skrifter, böcker, brev, mynt eller insegel kunna hava om
händer», skulle »sådant hos sina kyrkoherdar eller ock våra befallningsmän
angiva, på det Vi, genom dem kungjorde, må vidare om deras
kommunikation beställa låta».

Såsom framgår av redan dessa bestämmelser, äro vi ännu rätt långt
borta från det arkeologiska material, varmed den moderna fornforskningen
arbetar, men denna sida blev inte alldeles förbisedd. Enstaka fornfynd


<img><i>Ett förmodat »Thors Beläte» bland Uppsala domkyrkas »antiquiteter» är avbildat både i
Johan Peringskiötd, »Ulleråkerz häradz minnings-merken med nya Upsala», Stockholm
1719 (varur ovanstående facsimil är hämtat), och i Eric Dahlbergs samtidiga Sueciaverk.
Ännu för två sekler sedan voro tidens lärde inte i stånd att skilja »Tors beläte» från en
skamfilad helgonbild.</i></img>

kommo i Antikvitetskollegiets händer och blevo föremål för bearbetning.
På så sätt såg omkring år 1675 vårt lands äldsta arkeologiska skrift dagens
ljus. Det var en avhandling av kollegiets assessor <i>Johannes Schefferus</i> om
trenne guldbrakteater, som påträffats i trakten av Vä strax söder om
Kristianstad. Boken bär titeln »De orbibus tribus aureis».


<img><i>Kopparstick, visande »Gamla Upsala högar och hedniska ättebackar i sin belägenhet
afritade åhr 1709», ur Johan Peringskiöld, »Then första boken af Swea och Götha
minnings-merken vthi Uplandz första del Thiundaland», Stockholm 1710.</i></img>

Från samma århundrade stamma ävenledes de äldsta arkeologiska
undersökningarna i fältet. Av Antikvitetskollegiet igångsattes sålunda,
under ledning av <i>Johan Hadorph</i> och <i>Johan Peringskiöld,</i> grävningar på
Björkön i Mälaren, platsen för Sveriges äldsta stadsbildning Birka, och
<i>Olof Rudbeck</i> undersökte ett stort antal gravhögar i Uppland. Men inte
heller dessa strävanden blevo annat än ansatser utan efterföljd.
Storhetstidens antikvariska traditioner föllo i spillror med stormaktsväldet självt,
och 1700-talets Sverige stod — trots allt intresse hos sagoutgivare som E. J.
Björner eller forskare som Kilian Stobaeus d. y., Sven Lagerbring och N. H.
Sjöborg — i stort sett ointresserat för forskning kring den grå forntidens
kvarlevor.

Det blev först 1800-talet förunnat att leda in fornforskningen på banor,
som kunde ge bärkraftiga resultat. Den götiska romantiken var visserligen
ännu ej död, den omhuldades varmt även av det nittonde århundradets
skalder och konstnärer, men en ny tid bröt in i och med upptäckten av det

rika fyndmaterial, som den nordiska jorden gav ifrån sig, i samma mån
som åkerbruksbygden utvidgades och förbättrade brukningsmetoder
framtvingade ett intensivare djupplöjande.

Den moderna nordiska arkeologiens anor kunna ledas tillbaka till en
bestämd punkt på kartan, till de rika fornsakssamlingarna i Nationalmuseet
i Köpenhamn.

När under 1800-talets första årtionden planerna på ett Danmarks
Nationalmuseum stodo inför sitt förverkligande, skrev museets egentlige skapare,
professor R. Nyerup, på tal om det i samlingarna ingående
fornsaksbeståndet några ord, som klart belysa fornforskningens dåvarande ställning: »Allt
det, som stammar från den grå forntiden, det svävar för oss som i en tät
dimma, i en omätlig rymd. Vi veta, att det är äldre än kristendomen, men
om det är några år eller några hundra år eller kanske rent av över tusen
år äldre, det kunna vi inte uttala oss om annat än i form av blott och
bart lösa gissningar».

Nordens äldsta historia låg ännu i början av 1800-talet höljd i ett
ogenomträngligt dunkel. De arkeologiska samlingarna voro ingenting annat än
kuriosakabinett — fornsaksmaterialets tysta språk hade ingen kunnat tolka.
Sådan var den situation, i vilken den nordiska arkeologiens store
föregångsman framträdde, Nyerups efterträdare som ledare för Nationalmuseum
i Köpenhamn, köpmannen <i>Christian Jürgensen Thomsen.</i>

Thomsen gav sig oförfärat i kast med uppgiften att söka bringa reda
i det arkeologiska materialets till synes hopplösa kaos, och redan 1818 har
han nått fram till en upptäckt av grundläggande betydelse för den
historiska forskningen. Han kunde konstatera, att museets snabbt växande
fyndmassa på ett fullt naturligt sätt lät sig uppdela i bestämda, artskilda
grupper, vilka sammanställda syntes återspegla en successiv utveckling.
Denna utvecklingsprocess, som han slutgiltigt tecknade i sin banbrytande
skrift »Ledetraad til nordisk Oldkyndighed» (1836), namngav han med
termerna Stenålder, Bronsålder och Järnålder.

Därmed voro huvuddragen av det s. k. treperiodssystemet, om också i
försiktiga ordalag, formulerade. Denna lära, som alltjämt bildar och alltid
kommer att bilda grundstommen i europeisk fornforskning, har sin grund
i fastställandet, att det mänskliga framåtskridandet var bundet vid det
material, som stod individen till buds vid redskapstillverkningen. Under
världshistoriens första stora epok bildade stenen grundvalen för all mänsklig
kultur. Så följde en tid, då de första metallerna kommo i bruk, och av


<img><i>Ovanstående bilder — kopparstick ur Eric Dahlbergs 1717 utkomna stora verk »Suecia
antiqua et hodierna» — böra jämföras med bilderna å sid. 329 och 238; de uppges
nämligen visa »Konung Inges grav med en uthuggen gravsten och en minnesvård samt
gravhögen över konungens rådsherrar och stormän samt en jättegrav, 31 alnar lång». Både
Inglingehögen själv och det dekorerade stenklotet på dess topp (som visas på den undre
bilden) äro allt annat än korrekt återgivna; bilderna belysa förträffligt stormaktstidens
fantasifulla begrepp om våra fornminnen.</i></img>

dessa var det speciellt bronsen, legeringen av koppar och tenn, som fick
större spridning och visade sig användbarare än annat material intill den
dag, då järnet blev känt. Till mänsklighetens tredje stora epok, järnåldern,
hör även vår egen tid.

Thomsen var ingalunda den förste, som skisserade ett skeende av denna
karaktär. Vi möta klart formulerade uttalanden i den riktningen redan
under antiken, och samma rent litterära tradition dyker upp i början av
1800-talet hos den danske historikern <i>Vedel Simonsen,</i> när denne i ett arbete
från 1813 indelar nordbornas äldsta historia i en sten-, en koppar- och en
järnålder, som avlöst varandra. Det är givetvis i anslutning härtill, som
Thomsen bygger upp sitt system, men hans ovanskliga förtjänst ligger
däri, att han som den förste kunde utläsa denna utveckling ur det
arkeologiska fyndmaterialet självt.

Thomsens teori vann snabbt allmänt erkännande. I Sverige infördes den
av <i>Bror Emil Hildebrand,</i> Thomsens hängivne lärjunge och beundrare, som
1830 knöts till Lunds universitets historiska museum och här genomförde
en nyordning av samlingarna i enlighet med sin lärofaders teser. Det var
första gången treperiodssystemet vann tillämpning i vårt land.

Hildebrand lämnade emellertid rätt snart Lund och blev ledare för de
statliga fornsakssamlingarna i Stockholm. Här utförde han ett sällsynt rikt
och målmedvetet arbete, som gjorde honom till den egentlige skaparen av
Statens historiska museum, samtidigt som han utvecklade en vetenskaplig
författarverksamhet av imponerande mått. Hans insats som museiman har
av en kännare tolkats med följande ord:

»Bror Emil Hildebrands livsverk i Statens historiska museum kan icke
mätas i siffror. Men en vink om, vad han utfört, ger oss statistiken. Han
mottog 1837 omkring 200 fornsaker av sten, 60 av brons. Vid hans avgång
voro de respektive omkring 20,000 och 1,600. Sant talar inskriften på
Vitterhetsakademiens minnespenning över Hildebrand: Han framdrog i
ljuset åldriga sekel och återgav dem åt de sina. Detta är hans eviga
äreminne hos Sveriges folk.»

Vid sidan av B. E. Hildebrand framträder vid mitten av 1800-talet en
annan svensk forskare som vapendragare för Thomsens idéer. Det var
professorn i zoologi vid Lunds universitet <i>Sven Nilsson.</i> Genom sin
berömda avhandling »Den Skandinaviska Nordens ur-invånare» (1834—43)
kom han att för den närmaste framtiden få ett delvis dominerande
inflytande över den europeiska arkeologien, och hans verk översattes till


<img><i>»Ramunder (i medeltida riddarrustning!) dödar jättarna», lavyr av Pehr Hörberg 1801,
ett av de allra tidigaste exemplen på fornnordiska motiv i svensk konst. Raden av
1800-talets konstverk, inspirerade av Nordens fornhävder och sagor, inledes annars av de
1818 utställda skisserna till J. G. Sandbergs »Valkyriorna», fortsättes av bl. a. M. E.
Winge (se plansch vid sid. 326) och Aug. Malmström (»Bråvallaslaget»; se även plansch
vid sid. 350) och får sin avslutning i Carl Larssons stora, omstridda målning
»Midvinterblot vid Uppsala tempel» (1913). Att en modern konstnär — som Ossian Elgström (se
bilder å sid. 317 och 353) — hämtar sina motiv ur den nordiska fornvärldens myter och
sagor hör till undantagen.</i></img>


<img l><i>Oscar Montelius, den svenska och den
europeiska fornforskningens största namn.</i></img>

åtskilliga främmande språk. Det
för sin tid betydelsefullare nya,
som han här skänker forskningen,
var hans fullföljande av en
jämförande metod vid behandlingen av
det forntida materialet, vilken tog
sig uttryck däri, att han fäster
uppmärksamheten på
överensstämmelserna mellan de i svensk jord
tillvaratagna stenåldersföremålen och
liknande föremål hos naturfolken.
Därigenom kunde han slutgiltigt
leda i bevis, att de förstnämnda
voro verkliga verktyg och redskap,
som använts av ett nordiskt
»naturfolk» under en stenåldersperiod.
Det låter i våra öron rätt
självklart och enkelt, men man måste
besinna, att Sven Nilssons teser
uttalades vid en tid, då man i Sverige ännu kunde benämna stenyxorna
»torsviggar» och tolkade dösarna och gånggrifterna såsom »offeraltare». Även
denna sistnämnda fornminnesgrupp kunde han ge dess rätta namn av
gravar och drog också den riktiga slutledningen av vissa fyndiakttagelser,
att de nyttjades av de människor, som voro stenverktygens bärare.

I så måtto påminner Sven Nilsson i många stycken om sin danske
samtida, den unge <i>J. J. A. Worsaae,</i> vars forskning givit honom ärenamnet
»grundläggaren av den nordiska arkeologien som vetenskap».

Worsaaes förtjänster om den arkeologiska forskningen i Nordeuropa ligga
främst däri, att han lade grunden till en materialinsamling och
materialbearbetning efter metodiskt strikta linjer. Han klarlade vikten av
fackmässigt utförda undersökningar i fältet, varigenom en i våra dagar oersättlig
källa för fornforskningen, fyndiakttagelsen, för första gången blev till sitt
fulla värde uppmärksammad och varigenom de fasta fornminnesmärkena
för första gången kunde bringas i samklang med det arkeologiska stoffet.
Så anvisade han — med påtagligare skärpa än Sven Nilsson — vägen till
ett arbetsfält av oöverskådliga mått, och ur den synpunkten kunna
vetenskapens väldiga landvinningar under föregående och vår egen generation i


<img r><i>Baksidan av en 1913 präglad plakett över
Oscar Montelius' forskargärning.</i></img>

mångt och mycket ledas tillbaka
på arvet från Worsaae.

Worsaae avled 1885, samma
år som den avhandling utkom,
vilken obestritt erkänts såsom
den nordiska forskningens
klassiska verk, »Om tidsbestämning
inom bronsåldern». Den var
signerad <i>Oscar Montelius,</i> ett namn,
som därmed skulle komma att
på ryktets vingar bäras världen
runt, och en personlighet av
sällspord resning, som med större
rätt än någon annan kan sägas
ha givit den europeiska
arkeologien dess moderna vetenskapliga
ryggrad.

Född 1843 kom Oscar
Montelius som 20-åring i förbindelse
med Bror Emil Hildebrand och
Statens historiska museum, och därmed begynner den svenska
fornforskningens stora epok. 1869 disputerar han på en avhandling med titeln »Från
järnåldern», i vilken han framlägger ett arbetsprogram, som skulle bli
grundläggande för hela hans följande produktion. Det huvudproblem, som
han här ställer sig, och som blev ledstjärnan för honom även i
fortsättningen, inriktar sig på att fastställa alla de många skilda fornsakernas
ålder, att skapa en kronologi, dels en relativ, som anger de olika
fynd-gruppernas ställning i tiden i förhållande till varandra, dels en absolut,
som bestämmer samma fyndgruppers livslängd och förekomst, räknade i
ungefärliga årtal.

De vägar han slog in på för att nå detta mål, kommo i hög grad att
bestämmas av en av hans intimare umgängesvänner, den unge
naturvetenskapsmannen, senare professorn i anatomi vid Karolinska institutet i
Stockholm Gustaf Retzius. Det var nämligen denne, som första gången gjorde
Montelius bekant med den engelske naturforskaren Charles Darwins läror
om utvecklingens förlopp i naturen, vilka skulle få grundläggande
betydelse för hans studier och insatser på det arkeologiska området.


Darwins egentliga tankesystem, som gick ut på att förklara, hur inom
den levande naturen en utveckling från lägre till högre former kunnat
komma till stånd, hade Montelius inte direkt bruk för, utan han fäste sig
däri främst vid den naturvetenskapliga princip, varpå dessa teorier vilade,
principen om en lagbunden utveckling från primitivare till högre stadier.

I det inre sammanhang, som enligt utvecklingsläran förbinder den ena
formen, den ena arten med den andra, fann Montelius vägen ut ur
fyndmassans kaos. »Vad arten är för naturforskaren, det är nämligen typen
för den förhistoriske fornforskaren, och den sistnämnde sätter ej längre
till sin enda uppgift att beskriva och jämföra fornsakerna från skilda länder
och utforska livet i dessa trakter under flydda tider. Han söker numera
att även spåra det inre sammanhang, som finnes mellan typerna, och visa,
<i>huru den ena typen, liksom den ena arten, utvecklat sig ur den andra.</i> Vi
kalla detta <i>typologi.</i>»

För att styrka sin tes lämnar Montelius i samband med uttalandet ovan
bl. a. en utredning över hur våra äldsta järnvägsvagnar tillkommit, som har
sitt stora intresse ur den synpunkten, att de olika vagntyperna visa sig kunna
bindas samman i en typologisk serie, som beskriver, hur den ena nya typen
efter den andra utbildats under direkt beroende av den närmast föregående
och äldre. Han hänvisar i sin undersökning till de bilder, som återgivits
å sid. 351.

De äldsta järnvägsvagnarna för persontrafik byggdes exakt lika de då
gängse diligenser, de hästskjutsar, som tidigare fyllt det nya
transportmedlets ändamål (sid. 351: 1). Efter hand som tågresorna blevo populärare,
växte behovet av större vagnar, men när man skulle avhjälpa detta behov,
var man alltjämt så bunden av den ursprungliga förebilden, att man lät
göra den nya vagntypen i form av tre sammanslagna diligenser, såsom
framgår av exemplet å bilden sid. 351: 2. Denna tillhör 1840-talet.

Ett tiotal år senare har järnvägsvagnarnas konstruktion återigen
förändrats, såsom illustreras av de båda sid. 351: 3—4 återgivna bilderna. Den
första av dessa skiljer sig från den föregående däri, att långsidorna blivit
alldeles plana och de från diligenserna nedärvda buktiga ytorna försvunnit,

<i>PLANSCH Å MOTSTÅENDE SIDA. Illustration till Nials saga av Aug. Malmström, vår
främste framställare under 1800-talet av fornnordiska motiv. Han efterlämnade vid sin
död 1901 bl. a. en ofullbordad serie laveringar och akvareller, avsedda att illustrera Nials
saga. I serien ingår denna akvarell, vilken, i likhet med de övriga, förblivit opublicerad
och lillhör Lunds universitets konstmuseum.</i>


<img><i>Scen ur Nials saga. Akvarell av J. Aug. Malmström.</i></img>


<img><i>En av Oscar Montelius' illustrationer till hans tolkning av det s. k. »typologiska
systemets» innebörd (jfr texten).</i></img>

men som ett minne från denna tid har vagnen försetts med en dekorativ
trebågig list, medan däremot fönstren alltjämt fått behålla sin för denna
vagnform givetvis onödiga, rundade form. Med den sista bilden å sid. 351
äro vi framme vid en vagntyp, som står den moderna boggievagnen rätt
nära, med sina genomfört raka linjer, men ännu har man ej kunnat helt
frångå diligensens fönsterform.

Med detta fullständigt nya, revolutionerande betraktelsesätt gick
Montelius till verket att bringa reda i fyndmassan från vår forntid. 1885 följer
det i det föregående redan nämnda, epokgörande arbetet »Om
tidsbestämning inom bronsåldern», i vilket han uppordnar hela det skandinaviska
bronsåldersmaterialet på ett sätt, som ännu i denna dag äger tämligen
absolut giltighet. Han lyckas ur detsamma utläsa en utvecklingsserie, som
fördelar sig på sex från varandra klart skilda perioder och återspeglar ett
skeende av c:a 1,000 år. Efter samma linjer fullföljer han sina
undersökningar rörande järnåldern och väsentliga partier av stenåldern för att
slutligen kunna presentera ett kronologiskt schema, i vilket snart sagt varje
fyndgrupp, varje fornsak, varje gravtyp fått sin rätta plats tilldelad.

Detta sällsamt imponerande stordåd skänkte den nordiska arkeologien


<img><i>Kanske mer än något annat har Tegnérs »Frithiofs saga» stimulerat intresset för den
nordiska fornvärlden. De konstnärer, som illustrerat den tegnérska versionen av — den
isländska, icke svenska — sagan om Frithiof och Ingeborg, ha i än högre grad än skalden
själv överdrivit dess romantiska karaktär och inte sällan såsom här (»Frithiofs frieri» av
Knut Ekwall 1879) hemfallit åt väl enkel teater. Att vikingarna uppträdde med
bronsåldersvapen får också helt skrivas på konstnärens räkning.</i></img>


<img><i>Som ingen annan konstnär har Ossian Elgström mäktat levandegöra hjältar och makter
ur den nordiska fornvärldens saga och historia. Hans kantiga linjeföring har »en klang
som av svärdsslag och i sin rödbruna kolorit en doft av blod och hedendom». Den
kraftfulla vikingagestalten här ovan är Erik Röde, som enligt sagan fredlös seglade västerut
frän Island år 982, fann Grönland, bosatte sig där och red i ättestupa omkr. år 1000. Det
var hans son, Leif Erikson, som ungefär samtidigt upptäckte Amerika, sagans "Vinland».</i></img>

en säkert förankrad grundval att bygga vidare på, men Montelius'
vittspännande geni sökte sig arbetsfält även långt utanför det nordiska
områdets gränser. Han blev den förste, som påtog sig uppgiften att på bredare
basis samla Italiens vidlyftiga, mångskiftande material till en enhetlig
framställning av landets förhistoria, och även inom andra delar av Europa står
han som föregångsmannen och vägrödjaren framför andra. — Hans
intensivt verksamma levnad lyktades den 4 november 1921.

Tämligen samtidigt med Montelius framträdde i Danmark en forskare,
vilken skulle få en i viss mån lika dominerande betydelse för nordisk och
svensk arkeologi som sin svenske kollega. Det var <i>Sophus Müller.</i>

De båda mästarna voro kontraster till hela sin läggning, inte minst i
sin rent vetenskapliga inriktning, men just därför kunde de på ett sällsynt
lyckligt sätt komplettera varandra. Oscar Montelius var den mer
vittfamnande och den originellare begåvningen av de två, Sophus Müller
representerade i stället en mer djupplöjande och därför kanske solidare
forskarnatur. Medan Montelius, liksom Hildebrand, med förkärlek sökte sig
in på intuitionens genvägar, kämpade sig Sophus Müller fram längs
svårframkomligare, men i det långa loppet tillförlitligare stigar.

I enlighet med sin store lärofader Worsaaes intentioner satte han som
ett livsvillkor för den arkeologiska forskningen insamlandet av ett fullt
tillförlitligt material, allsidigt belyst av noggranna fyndiakttagelser och
detaljerade fyndbeskrivningar. Så tillkommo på hans initiativ en lång serie
av storstilade fältundersökningar, genom vilka han bokstavligen grävde
fram den ena epoken efter den andra av Danmarks förhistoria. Hans insats
på detta område markerar en ny epok för den nordeuropeiska
fornforskningen, men den förtjänar sitt erkännande även ur den synpunkten, att
den danska grävningstekniken, sådan den utarbetades av Sophus Müller och
hans skickliga medhjälpare, blev ett mönster för hela Europas förhistoriska
arkeologi.

Som kallt analyserande arkeolog har Sophus Müller åt den
nordeuropeiska forskningen skapat en solid överbyggnad på Montelius' grundmurar
av åtminstone i våra ögon oförstörbart material. Sina största triumfer vann
han emellertid ej som arkeolog allenast utan som humanist i detta ords
fullaste och bästa bemärkelse. Hans egenartade forskarpersonlighet står
oss ännu alltför nära för att vi skulle kunna mäta hans insatser med
historiens måttstock, men man kan fråga sig, om det inte till väsentlig
del var tack vare hans djupt rotade historisk-humanistiska inriktning, som


<img><i>Åtskilliga av de konstverk, som anses vara inspirerade av den nordiska fornvärlden, ha
i själva verket mycket litet eller ingenting gemensamt med denna. J. P. Molins främsta
verk, den utanför Nationalmuseum uppställda gruppen »Bältespännare» från 1859, vilken
betecknats som »höjdpunkten i den nordiska renässansen» i konsten, återger ett envig
mellan två unga män, sammanspända kring midjorna och stridande med kniv, tills en
av dem eller bägge dödats, en duellform, vars fornnordiska ursprung på intet vis är styrkt.</i></img>

fornforskningen i våra dagar kunnat bryta sig ut ur sin museala isolering
och med framgång hävda sin plats i historievetenskapens skrå. Ingen ägde
i varje fall som han förutsättningar och förmåga att utbygga arkeologien
till en historievetenskap med vidare syftning än fornsaksschemata och
typologiska serier. Det har han visat klarare än någonsin i sitt imposanta verk
»Vor Oldtid» (1897).

I »Vor Oldtid» tecknar han på ett bländande, manligt språk sitt
fäderneslands historia, sådan denna återspeglar sig i det då kända arkeologiska
materialet, »fra Stenalderens Skaldynger til Christusbilledet paa
Jellingestenen». Arkeologiens slutgiltiga mål lyckades han här förlägga bortom det
arkeologiska materialet självt. Han stannar inte i sitt sökande, när han
funnit och beskrivit fornsaker och fornminnesmärken; där bakom söker
han människan, som format dem. Det torra stoffet blir levande liv, blir
historia. Med rätta har man betecknat »Vor Oldtid» som ett hittills
oöverträffat mästerverk, utan motstycke även i modern arkeologisk litteratur.

I senare skrifter vidgar han ytterligare de historiska perspektiven till att
omfatta ett program, som våra dagars topografiska arkeologi med
överraskande framgång kunnat föra vidare, klarläggandet av fornkulturens
framväxt som en återspegling av människans besittningstagande av naturen.
Även på detta område blev Sophus Müller en av föregångsmännen.

Höjdpunkten men också slutstenen i hans produktion betecknar väl hans
på tre folioband uppdelade verk »Oldtidens Kunst i Danmark» med en
dittills ny, oprövad uppläggning, en konsthistoria eller kanske snarare en
det forndanska konsthantverkets historia, skriven på grundval av det
arkeologiska materialet, ett mästerstycke i intuition och skarpsinne. Det
förlorar inte i värde därigenom att Sophus Müller här, om inte i ord så i
handling, erkänner, att hans läromästare varit Oscar Montelius.

Det sista bandet av »Oldtidens Kunst» lämnade trycket tre veckor före
Sophus Müllers död, den 24 februari 1934. Han var då i det närmaste 88
år gammal.

Oscar Montelius' och Sophus Müllers epok bildar den nordiska
fornforskningens storhetstid. Ur ett dimhöljt dunkel stiger nu under en
människogenerations levnad den nordiska forntiden fram i solljuset.

Många äro de hjärnor och händer, som fört de båda mästarnas verk
vidare, och den nordiska fornforskningen förfogar i närvarande stund över
en flödande rik litteratur, som även den har sin givna plats i en skildring

av den nordiska fornforskningens historia. Men för att inte spränga ramen
komma vi i fortsättningen att huvudsakligen stanna vid sådana arbeten,
som mera direkt anknyta till Sverige och den i det föregående givna
framställningen av vårt lands förhistoriska bebyggelse.

En fullt modern, populärt hållen framställning av vårt lands fornhistoria
föreligger i <i>Sune Lindqvists</i> 1935 utgivna, elegant skrivna arbete
»Svenskarna i heden tid». För den som särskilt önskar en närmare inblick i
landets överväldigande rika fornminnesbestånd — man räknar med
närmare 1,000,000 — kan hänvisas till <i>Oscar Almgren,</i> »Sveriges fasta
fornlämningar», Uppsala 1934 (3:dje uppl.), där landskapsvis och gruppvis de
fasta, ovan mark synliga fornlämningarna beskrivas och tolkas. Men även
ur de översikter av grannländernas förhistoria, som föreligga, kunna
inhämtas många värdefulla upplysningar, som ha direkt tillämpning på
svenska förhållanden, detta av helt naturliga skäl, då hela forntiden igenom
de nordiska länderna bildade ett jämförelsevis enhetligt kulturområde med
under långa tider exakt samma kulturella prägel. Här kan hänvisas till:

<i>J. Bröndsted,</i> »Vort Folks Oldtidsliv og forhistoriske Minder» (i »Det
danske Folks Historie», band I, Köpenhamn 1927).

<i>H. Shetelig,</i> »Norges forhistorie», Oslo 1925.

<i>A. W. Brögger,</i> »Det norske folk i oldtiden», Oslo 1925.

<i>N. Åberg,</i> »Förhistorisk nordisk ornamentik», Uppsala 1925.

<i>G. Ekholm,</i> »Forntid och fornforskning i Skandinavien», Stockholm
1935.

<i>K. Friis Johansen</i> m. fl., »De förhistoriska tiderna i Europa»,
Stockholm 1927, en ypperlig sammanställning av hela det europeiska områdets
arkeologiska resultat, med särskild hänsyn tagen till de skandinaviska
länderna, vilka ingående behandlas i verkets andra del.

I övrigt äro vi i huvudsak hänvisade till en omfattande speciallitteratur,
som här skall omnämnas endast i den mån den mera omedelbart berör de
huvudfrågor, som upptagits till behandling i det föregående. Dessa
utredningar av olika slag kunna lämpligen uppdelas under
underavdelningarna stenålder, bronsålder och järnålder, och samtidigt därmed komma
viktigare, under årens lopp genomförda undersökningar i fältet att
behandlas.


<h2>STENÅLDERN.</h2>

Stenålderns mångskiftande problem stå alltjämt under livlig debatt. En
ingående utredning med nya, överraskande resultat lämnar <i>O. Rydbeck,</i>
»Stenåldershavets nivåförändringar och Nordens äldsta bebyggelse», Lund
1928; med detta arbete kunna jämföras <i>Sune Lindqvist,</i> »Stenåldersproblem
i stöpsleven» (Fornvännen 1929) samt <i>O. Rydbeck,</i> »Nordens äldsta
bebyggelse» (Fornvännen 1930). Diskussionen här liksom i andra inlägg rörande
den svenska stenåldern kretsar kring förhållandet mellan Skåne och
Uppsverige och gäller sådana spörsmål som, huruvida det existerat någon
nämnvärd bebyggelse norr om Skåne och öster om västkusten under äldre
stenålder; när tidpunkten för åkerbrukskulturens frammarsch mot
östsverige tog vid, etc.

Överraskande, nytt material till belysning av hithörande spörsmål har
under de senaste årtiondena framkommit genom <i>J. Alins</i> fältarbeten och
utgrävningar i södra Bohuslän och norra Halland, framför allt på olika
platser inom Onsala och Skredsviks socknar, och slutgiltig blev triumfen
genom upptäckten av den i det föregående omnämnda stenåldersboplatsen
vid Sandarna (<i>J. Alin m. fl.,</i> »Stenåldersboplatsen på Sandarna vid
Göteborg», Göteborg 1934), som tillhör Västsveriges äldsta bosättningsskede,
under Ancylustid.

Studiet av vårt lands bebyggelse under Litorinatid har befrämjats genom
en lång rad systematiska utgrävningar av boplatslämningar landet runt,
bland vilka särskilt kunna nämnas <i>K. Kjellmarks</i> undersökningar i
Järavallen vid Limhamn, strax söder om Malmö, grevarna <i>C. O.</i> och <i>F.
Reventlows</i> kring Ringsjöns stränder i centrum av Skåne, varvid framkommit ett
flintinventarium av flera tusental nummer från över tjugo olika platser;
vidare <i>G. Sarauws</i> vid Hästefjorden i Dalsland samt <i>Oskar Lidéns</i> kring
Bolmen i Småland och i Jonstorps socken mellan Kullen och Ängelholm
i Skåne.

Sveriges äldsta bondekultur, uppburen av stenkammargravarnas
byggherrar, har avsatt ett övermåttan rikt fyndmaterial, som — om vi bortse
från de lösa fynden — huvudsakligen stammar från utgrävningar av
gravar. Dylika ha undersökts på ett flertal platser i Skåne, bl. a. vid Gantofta
och Fjälkestad (<i>O. Almgren</i>), Höj, Lackalänga, Ramsbjer i Hagestads
socken, Fjälkinge (<i>F. Hansen</i>), Gillhög, Barsebäcks socken (<i>O. Rydbeck</i>) samt
Västra Hoby (<i>J. E. Forssander</i>). Ur Orusts och Tjörns talrika dösar och

gånggrifter ha <i>Arvid Enqvist</i> och <i>V. Ekman</i> upptagit ett jämförelsevis rikt
fyndbestånd (<i>A. Enqvist,</i> »Stenåldersbebyggelsen på Orust och Tjörn»,
Uppsala 1922).

Som ett nästan genomgående drag för dessa undersökningar gäller, att
de fynd, som påträffats inne i gravkamrarna, äro yngre än tiden för dessas
uppförande. Detta till synes förvånande faktum hänger samman därmed,
att efter hand som det blev trångt om utrymmet i den för gravsättningar
avsedda kammaren, det äldre innehållet, skelett, keramik, flintredskap,
prydnader o. a., helt enkelt städades ut. Men det spolierades inte helt utan
placerades omedelbart utanför gångmynningen till graven, där nästan
undantagslöst återfinnes ett kraftigt fyndförande skikt, huvudsakligen inrymmande
tusentals skärvor av sönderslagna gravkrukor samt åtskilliga fragment av
med våld söndersplittrade yxor och vapen. Vid Västra Hoby exempelvis
kunde konstateras, att här försiggått minst tre dylika »storstädningar». Vi
få naturligtvis inte tänka oss detta så, att någon gånggriftens vårdare vid
lämpligt tillfälle sopat rent golvet i gravkammaren; tvärtom måste dessa
ceremonier ha försiggått under utvecklande av mycken magi och säregen
kult, såsom framgår av det starkt söndersplittrade tillstånd, vari de
tillvaratagna fynden befinna sig. Det undanskaffade gravgodset förintades inte
utan tvärtom bevarades på detta egenartade sätt. Det hade i viss mån
förlorat sin egenskap av död mans egendom, men det var dock heligt, dess
samhörighet med döden måste respekteras. Därför krossades det eller slogs
sönder för att på så sätt göras obrukbart. Detta kan visserligen ej med
full säkerhet påvisas beträffande keramiken, som på grund av sin skörhet
lätt kan falla samman vid en vårdslös förflyttning el. dyl., men de
sönderbrutna flint- och grönstensredskapen ådagalägga obestridligt, att i dessa
fall avsikten varit att verkligen göra dem obrukbara, att utsätta dem för
en av respekt för döden dikterad förstörelse.

Samma bondekulturs tidiga (redan under den yngre stenålderns äldsta
avsnitt genomförda) frammarsch mot Östsverige har kunnat otvetydigt
påvisas genom <i>A. Bagges</i> och <i>K. Kjellmarks</i> utgrävningar av den sällsynt
rikt givande, omfattande boplatslämningen vid Siretorp i västra Blekinge
samt genom <i>Sten Florins</i> märkliga, i det föregående delvis refererade
fältarbeten i Södermanland (Vrå, Stora Malms socken). — Ett i östra Sverige
isolerat uppträdande utslag av en liknande, under gånggrifternas skede
återkommande expansion från bondekulturens område i väster och sydväst
har kunnat uppvisas genom <i>O. Frödins</i> utgrävningar i Dags mosse vid

Alvastra. Här har uppdagats ett omfattande boplatskomplex, anlagt ute i
mossen, medan denna var under bildande, av en från Sydvästskandinavien
stammande, åkerbrukande befolkning. Denna har synbarligen av det oroliga
grannskapet till fångstkulturens jagar- och fiskarstammar tvingats att välja
sina bostäder under sådana för Norden exceptionella förhållanden.
Bostäderna ha varit uppförda ute i den skyddande sanka mossen i form av
ett slags pålbyggnader, resta på ett underlag av vågrätt liggande stockar.
Då fynden ännu ej äro publicerade, ha de ej kunnat värdesättas för eller
infogas i den föregående framställningen.

Den egentliga inledningen till en mera allsidig granskning av den yngre
stenålderns fiskar- och jägarcivilisation beteckna <i>O. Almgrens</i> grävningar
å (i början av 1900-talet nyupptäckta) boplatser vid Åloppe i Uppland och
Säter i östergötland. Sedan dess ha ivriga forskningar bedrivits och
bedrivas alltjämt längs Sveriges kuster och längs äldre strandlinjer, främst
av <i>O. V. Wennersten</i> på Gotland, av <i>O. Frödin, G. Sarauw</i> och <i>J. Alin</i> i
Bohuslän, <i>G. Ekholm</i> i Uppland, <i>O. Lidén</i> i Småland samt slutligen <i>A. Bagge</i>
på skilda håll i Mellansverige.

Denna fornminnesgrupp får sin arkeologiska särprägel därav att
marken på den plats, där bebyggelsen legat, är översållad av krukskärvor och
därför lätt att igenkänna. Det bör framhållas, att här ha åkrarnas brukare
en viktig uppgift att fylla och kunna göra sig förtjänta av stor tacksamhet
genom att till närmaste museimyndighet inrapportera fynd av denna
karaktär.

Svårare att få grepp om äro stridsyxekulturens arkeologiska minnen,
eftersom dessa huvudsakligen utgöras av gravar, vilka ligga dolda under
markytan utan synligt märke ovan jord. Detta betydelsefulla avsnitt av
vår förhistoria kan till en icke oväsentlig del sägas ligga i händerna på
Sveriges jordbrukare att uppspåra, eftersom de eljest äro praktiskt taget
oåtkomliga. Snart sagt alla de fynd, varpå vi grunda vår kunskap i denna
sak, ha vi välvilliga krafter ute i bygderna att tacka för, och fyndmassans
tillväxt kan även i framtiden ske nästan endast på detta sätt. Det gäller
bara att hålla ögonen öppna vid plogen, då man stöter emot en anhopning

<i>PLANSCH Å MOTSTÅENDE SIDA. Gånggrift vid Viken i närheten av Falköping. —
Västergötlands rika bestånd av kammargravar från stenåldern vann tidigt forskningens
uppmärksamhet, och vårt lands äldsta, i modern mening systematiska
stenåldersundersökningar, under ledning av män som Bror Emil Hildebrand och Oscar Montelius, knyta
sig till dem.</i>


<img><i>Gånggrift i Viken nära Falköping. Akvarell av Ferdinand Boberg.</i></img>

av sten, vilken mycket väl kan vara det underjordiska röse, som ofta täcker
stridsyxekulturens gravar, eller vid grushämtningen, där gravgropen
avtecknar sig i schaktväggen som en halvcirkelformig, mörk skiftning i det
ljusa gruset. Genom dylika meddelanden ha senare undersökningar kunnat
komma till stånd, som blottlagt hela gravfält från stenåldern, exempelvis
vid Västerbjärs på Gotland, undersökt av <i>E. Floderus</i> och <i>M. Stenberger,</i>
vid Lilla Ramsjö, Vittinge socken i Uppland (<i>I. Schnell</i>), vid Lilla Bedinge,
Västra Klagstorp, Västra Hoby och andra platser i Skåne (<i>F. Hansen</i>).

Stenålderns arkeologiska material är landskapsvis förtecknat och
ingående värdesatt i en lång rad publikationer, bland vilka kan hänvisas till:
<i>N. Åberg,</i> »Kalmar läns stenålder» (1913); <i>N. Lithberg,</i> »Gotlands
stenålder» (1914); <i>J. Nihlén,</i> »Gotlands stenåldersboplatser» (1927); <i>B. Nermon,</i>
»Östergötlands stenålder» (1911); <i>G. Ekholm,</i> »Studier i Upplands
bebyggelsehistoria. I. Stenåldern» (1915); <i>S. Lindqvist,</i> »Från Nerikes sten- och
bronsålder» (1912); <i>K. E. Sahlström,</i> »Om Västergötlands
stenåldersbebyggelse» (1915); <i>E. Nygren,</i> »Värmlands stenålder» (1914) samt <i>G. Sarauw</i>
och <i>J. Alin,</i> »Götaälvsområdets fornminnen» (1923).

<h2>BRONSÅLDERN.</h2>

Forskningarna kring Sveriges bebyggelse under bronsåldern ha
knappast medfört något väsentligt nytt sedan Montelius' grundläggande
undersökningar, utöver en alltmer framträdande, i och för sig väsentlig revision
av grundsynen på bronsålderskulturens räckvidd och styrka inom olika
delar av vårt land, såsom framhållits i det föregående. Eljest har det genom
nyare undersökningar tillkomna materialet egentligen endast kunnat
bekräfta och komplettera det av Montelius givna kronologiska schemat. Det
framgår av landskapsvis uppordnade översikter såsom <i>N. Åberg,</i> »Kalmar
läns bronsålder» (1915); <i>H. Hansson,</i> »Gotlands bronsålder» (1927); <i>G.
Ekholm,</i> »Studier i Upplands bebyggelsehistoria. II. Bronsåldern» (1921).

Däremot ha nya och rikt givande perspektiv öppnat sig genom ett mera
intensivt inträngande i hällristningarnas bildskrift, och främst tack vare
<i>A. Nordéns</i> energiska efterforskningar i östergötland (»Östergötlands
bronsålder», 1925) samt <i>G. Ekholms</i> i Uppland har ett ståtligt, tidigare okänt
material kunnat inregistreras. En även i enskildheter djupplöjande
diskussion kring hithörande spörsmål ger <i>O. Almgren,</i> »Hällristningar och
kultbruk» (1923).


Bland fältarbeten av mera omfattande slag, berörande bronsåldern, bör
måhända främst nämnas den genomgripande restaurering, som den
märkliga Kiviksgraven nere i Skåne varit föremål för under de första åren av
1930-talet. Det kan ha sitt berättigande att i detta sammanhang gå närmare
in på en dylik detalj, då den kan ge en föreställning om både de
svårigheter och de möjligheter, som möta arkeologen inför de
fornminnesintresserades krav på fornminnenas restaurering i allmänhet.

Innan undersökningen vidtog 1931, tedde sig Kiviksgraven, eller, som
den folkliga traditionen älskade att benämna den, Kiviks Bredarör, som ett
gammalt övergivet stenupplag, där mindre och större stenhögar tornade
upp sig inom ett tämligen kvadratiskt, av taggtrådsstängsel inhägnat
område. Bortemot ena hörnet växte stenanhopningarna samman i ett större,
oregelbundet röse, i vars mitt placerats en takformig, grönmålad plåthuv.
Därunder dolde sig gravens stora hemlighet, kistan med sina bildristade
hällar.

Inom inhägnaden hade under tidernas lopp skjutit upp en riklig
vegetation, vilken hade den fördelen med sig, att den lyckades till stor del
undanskymma ruinens bedrövliga tillstånd och gav åt platsen en onekligen
stark stämning av förgången, heden tid. För de romantiker, som i denna
stämning se fornminnenas väsentligaste värde, måste de företagna
åtgärderna vid Kiviksgraven betraktas som ett fruktansvärt våldsdåd.

En mera omfattande restaurering av ett större fornminne kan knappast
undgå att göra ett svårartat ingrepp i den onekligen pittoreska miljö, som
en ohejdad natur alltid skapar kring en för vanvård utsatt ruin, förhistorisk
eller historisk. Här liksom på så många andra områden bör det gälla,
att man inte skall bruka större våld, än nöden kräver, men mången gång
låta sig dylika mer eller mindre känslobetonade synpunkter ej förlika med
de sakligt sett betydelsefullare hänsyn, som måste tagas till
restaureringsprojektets exakthet. Inför det romantiska skimret kring sammanstörtande
ruiner får man inte glömma det faktum, att flertalet av dessa fornlämningar
äro oersättliga historiska dokument, som vi inte ha rätt att överlämna åt
ett aldrig så pittoreskt men snabbt verkande förfall.

Mycket av den skira grönska, som omgav själva kistan, hade kanske
kunnat räddas, om inte den före restaureringen genomförda undersökningen
av området med otvetydig bevisning klarlagt, att det röse, som en gång
omslutit den egentliga gravkammaren, haft en omfattning av tämligen exakt
75 m:s diameter. Namnet Bredarör visade sig alltså ha allt fog för sig, icke


<img><i>Kiviks Bredarör (jfr bilder ovan sid. 131—133), sådant det tedde sig vid mitten av 1700-talet enligt en teckning av C. J. Beckerstedt
efter ett förlorat, sannolikt ej alltför vederhäftigt original av F. G. Feldt. Sedan dess har det väldiga röset varit utsatt för upprepade
skövlingar och skadegörelser ända fram mot vår egen tid, inte minst därigenom att det fått lämna material till traktens gärdsgårdar. I
början på 1930-talet blev emellertid graven föremål för en omfattande restaurering, som återgivit den något av dess forna mäktighet.</i></img>

minst som det har förbundits med Sveriges till utsträckningen obestridligt
största gravminnesmärke. Restaureringsprogrammets väsentliga och kanske
också ömtåligaste punkt blev efter detta frågan om hur rösets ursprungliga
omfattning skulle kunna på ett åskådligt sätt återgivas.

Det visade sig inte vara någon annan väg att gå än att upplägga röset
i hela sin klarlagda, väldiga omfattning; endast en relativt smal gång
utsparades för att förmedla tillträdet till kistan i centrum, och över
gravhällarna uppfördes en av rösemassan helt dold kammare av betong.

Man kan naturligtvis fråga sig, om man verkligen har rätt att »bygga
fornminnen» på det sättet, även om man vet, att förutsättningarna för en
dylik rekonstruktion äro riktiga. Allt vad åskådaren ser är dock nytt. Men
man måste också betänka, att i Kivik stå vi inför den nordiska bronsålderns
märkligaste monument; det är en ofrånkomlig forskningsuppgift att så vitt
möjligt söka återställa detta monuments yttre former för att på så sätt ge
de bildristade hällarna deras rätta miljö. Det sannskyldiga jätteröset
framhäver i lika hög grad fornminnets egenart som stenarna själva.

På ett annat håll i Sverige har man löst ett liknande
restaureringsproblem efter helt andra linjer. Det gäller en gravhög från bronsåldern
vid Lugnaro i södra Halland. Vid dennas undersökning påträffades i högens
botten en stor, skeppsformig stensättning av resta hällar (se vidstående
plansch), intill vilken var uppförd en mindre stenkista, innehållande en
kruka med brända ben och några toilettsaker som gravgods. För att kunna
ge åskådaren en tydlig bild av detta likaledes unika fornminne lät man över
skeppet välva ett betongvalv, som hade gravhögens form och höljdes med
jord, så att anläggningen utifrån sett ter sig som en ordinär bronsåldershög.
Genom en från ett intilliggande hus ledande underjordisk gång föres
besökaren in i högens inre och kan där bese det frilagda skeppet.

<i>PLANSCH Å MOTSTÅENDE SIDA. Lugnarohögen i södra Halland. Vid undersökning
av högen visade sig denna vara uppförd över en skeppsformig stensättning från
bronsåldern och en intill denna byggd mindre stenkista, innehållande en urna med brända ben.
Detta enastående fornminne har man sökt göra åskådligt i sin ursprungliga omgivning
genom att över stenskeppet gjuta ett väldigt betongvalv, som fått gravhögens form och
höljts med jord, så alt åskådaren får intryck av att stå inför en ordinär bronsåldershög.
Genom en underjordisk gång kan han emellertid komma ned i gravens inre, där det
märkliga stenskeppet frilagts.</i>


<img><i>Lugnarohögen i Halland — stenskepp i gravhögens inre. Akvarell av Ferdinand Boberg.</i></img>


<h2>JÄRNÅLDERN.</h2>

En god inblick i de problem, som knyta sig till den äldre järnåldern i
Sverige, ger <i>M. Stenberger,</i> »Öland under äldre järnåldern» (1933), där en
ingående belysning lämnas av den delvis ännu bevarade öländska
järnåldersbygden med sina tomtplatser, sina hägnadssystem och åkerlappar. Verket
har dessutom den förtjänsten, att det till en väsentlig del grundar sig på
ett förstahandsmaterial, som författaren själv hämtat ur den öländska
jorden. Motsvarande företeelser på Gotland ha översiktligt behandlats av
<i>J. Nihlén</i> och <i>Gerda Boëthius,</i> »Gotländska gårdar och byar under äldre
järnåldern» (1933), och för Mellansveriges vidkommande kan bl. a.
hänvisas till <i>A. Nordén,</i> »Östergötlands järnålder», I (1929).

För belysning av järnålderns näringsliv föreligga från övriga Sverige
endast smärre undersökningar i fältet, och litteraturen är också med
anledning härav mycket sparsam. En fullgod ersättning härför erbjuder
emellertid ett nyligen utkommet, lättskrivet och för en bredare publik
avsett arbete av den kände danske kulturgeografen och arkeologen <i>Gudmund
Hatt,</i> »Landbrug i Danmarks Oldtid» (1937), vilket ger en ypperlig översikt
av åkerbrukets och boskapsskötselns ställning i den danska forntiden.
Verket äger i de flesta stycken giltighet även för Sverige, och särskilt vidlyftigt
och ingående behandlas just förhållandena under äldre järnålder.

Om bebyggelsens karaktär och fornsaksmaterialets spridning kunna för
övrigt goda upplysningar inhämtas hos <i>O. Almgren</i> och <i>B. Nerman,</i> »Die
ältere Eisenzeit Gotlands», I—II (1918—23), samt <i>B. Nerman,</i> »Die
Völkerwanderungszeit Gotlands» (1935). Den historiska bakgrunden till det
arkeologiska materialets vittnesbörd kan lämpligast studeras hos <i>S. Bolin,</i>
»Romare och germaner» (1927).

Den yngre järnålderns rika fyndmassa från Östsverige har till en stor
del framkommit tack vare systematiska undersökningar ute i fältet. Bland
dessa intages främsta rummet av <i>Hjalmar Stolpes</i> utgrävningar vid Vendels
kyrka i Uppland (<i>Hj. Stolpe</i> och <i>T. J. Arne</i>, »Graffältet vid Vendel», 1912),
genom vilka denna epok för första gången fullt påtagligt och med ens rikt
dokumenterad trädde oss till mötes. Senare har härtill fogats ett likaledes
av Stolpe utforskat gravfält av samma karaktär vid Tuna i Alsike socken,
Uppland (<i>T. J. Arne,</i> »Das Bootgräberfeld von Tuna in Alsike», 1934) samt
ytterligare ett tredje vid Valsgärde i närheten av Gamla Uppsala.


Valsgärdegravfältet är ännu ej i sin helhet publicerat och inte heller
uttömmande undersökt, men det redan föreliggande materialet ger vid
handen, att det kommer att lämna det rikaste utbytet. Utgrävningarnas ledare
är här <i>S. Lindqvist,</i> som, med en stab av skickliga medarbetare och inte minst
en förträfflig konservator vid sin sida, kunnat ur det sammanrostade
järnskrot, som plockades upp ur gravarna, preparera fram alla de i det
föregående beskrivna praktpjäserna. Ett gott exempel på vilka möjligheter en
modern grävningsteknik arbetar med erbjuder den ståtliga
Valsgärdehjälmen (sid. 214—215), dyrgripen framför de flesta andra bland den svenska
forntidens till våra dagar bevarade föremålsbestånd. När den påträffades,
utgjorde den en enda stor rostklump eller rättare ett otal sammanrostade
småbitar, vilka minst av allt sågo ut att vara en av jordmassornas tryck
hoppressad hjälm. Från samma gravfält kan anföras en annan ur
grävningssynpunkt betydelsefull detalj av stort intresse.

Såsom i framställningen ovan skildrats, få de nyssnämnda gravfälten
sin särprägel därav att de döda jordats i båtar, men av dessa fanns inte
den minsta lilla smula trävirke i behåll. Men hur är det då möjligt att
påstå, att här förelegat båtar? Förklaringen är enkel nog och grundar
sig på de flera hundratal nitar och spikar av järn, som ligga spridda
i gruset. Genom en i minsta detalj noggrann inmätning och kartering av
spik för spik och nit för nit visa sig dessa på planen forma sig till en
långsmal figur, som utan vidare anger, vad de haft för uppgift. De ha tjänat att
binda samman jämsides löpande bordplankor i en båt. Om man tar med
i beräkningen de rubbningar av spikarnas ursprungliga lägen, som
förskjutningarna i gruset vållat, ställer det sig ej svårt att helt rekonstruera
farkosten.

De stilhistoriska spörsmål, som knyta sig till båtgravfältens
konsthantverk, ha ingående behandlats av <i>S. Lindqvist,</i> »Vendelkulturens ålder och
ursprung» (1927), men eljest föreligger inte någon samlad framställning av
detta utomordentligt intressanta skede av den nordiska förhistorien,
däremot en mängd uppsatser och småskrifter, som kretsa kring den i och för
sig tjusande tanken att binda dessa fyndgrupper samman med den till våra
dagar bevarade sagotraditionen om händelser som timat och personer som
verkat i dessa trakter under tider, som skulle kunna förlikas med den
datering fynden ge. Den moderna forskningen har till synes med full rätt
avvisat flertalet av dessa spekulationer kring sagostoffets förmodade
sanningshalt, men ett par väl dokumenterade sammanställningar tyda på att

vägen inte är alldeles oframkomlig. Det gäller Uppsala högar och
Ottarshögen i Uppland.

De tre »kungshögarna» vid Gamla Uppsala buro förr i tiden namn efter
de tre gudarna Oden, Frö och Tor, ett namnskick, som kan ledas tillbaka
till 1700-talets början och troligen skapats av den tidens lärda spekulation
som ett utslag av storhetstidens romantiska syn på den svenska fornhävden.
Reaktionen kom under upplysningstiden, då gravhögarna förklarades såsom
blott och bart naturbildningar, men så slets tvisten genom den utgrävning,
som på initiativ av dåvarande kronprinsen, sedermera konung <i>Karl XV</i> kom
till stånd år 1846 under ledning av dåvarande riksantikvarien <i>B. E.
Hildebrand,</i> och genom vilken högarnas karaktär av gravminnesmärken blev
klart påvisad. Därmed stod vägen på nytt öppen att sätta dem i samband
med från den svenska fornhistorien namngivna kungar. <i>Knut Stjerna</i> gav
uppslaget, och <i>Birger Nerman</i> lämnade den numera allmänt vedertagna
lösningen, att i Uppsalahögarna vila de tre sveakungarna Aun, Egil och Adils.

Om också denna lösning inte till alla delar är oavvisligt bestyrkt,
kvarstår som en värdefull vinst av sammankopplingen mellan arkeologiskt
material och sagotradition, att en 1600-talslärd som <i>Peringskiöld</i> och forskare
som <i>von Friesen</i> och <i>Nerman</i> träffat det rätta i fråga om Ottarshögen i
Vendel. En ingående diskussion av hithörande spörsmål lämnas av <i>S.
Lindqvist,</i> »Uppsala högar och Ottarshögen» (1936).

För vikingatidens historia kan hänvisas till <i>R. Nordenstreng,</i>
»Vikingafärderna» (1926), som lämnar en allmänfattlig framställning av folk och
händelser i Norden under tiden 800—1050, samt till <i>H. Arbman</i> och <i>M.
Stenberger,</i> »Vikingar i västerled» (1935), i vilket arbete erhålles en förträfflig,
överskådlig orientering i nordbornas färder i västerviking.

Till vikingatiden knyta sig Nordens tvenne första stadsbildningar av
något så när europeiskt snitt, Birka i Mälaren och Hedeby i södra Jylland.
Båda ha givit ett ovanligt rikt arkeologiskt material för bedömande av
deras ställning i den interskandinaviska och europeiska handeln, Birka
genom omfattande grävningar av främst Hj. Stolpe, Hedeby tack vare under
de senaste åren igångsatta undersökningar av en rad under museet i Kiel
sorterande forskare. Mycket mer än rent preliminära rapporter från dessa
grävningsfält föreligga ej tills dato, och vi ha anledning förvänta stora
överraskningar och märkliga nya resultat, när en gång det väldiga materialet
kan framläggas i tryck.
</chapter>

<chapter name="Om den arkeologiska forskningens medel">

<img><i>Utgrävning 1935 av en bålgrav frän vikingatiden vid Årby gård i Rasbokils socken, Uppland.</i><br><i>Skeletten i förgrunden tillhöra en häst och en vinthund, som fått följa sin herre i graven.</i></img>

<h2><small>OM DEN ARKEOLOGISKA FORSKNINGENS MEDEL.</small></h2>

När man vandrar genom museisalar och utställningshallar med
arkeologiskt material, får man lätt det intrycket, att forskningens enda strävan
är att typ efter typ sammanföra den brokiga fyndmassan, att åt varje
enskild fornsak ge dess rätta plats i ett kronologiskt schema. Men det är en
felsyn. Museernas stenyxor, bronssmycken och järnsvärd skola i första
hand betraktas med samma ögon som arkivens samlingar av handskrifter,
de äro liksom dessa historiska dokument, som berätta om en svunnen tid.
De ha det företrädet, att de för den oinvigde oftast äro roligare att se
på och kunna ge en viss estetisk njutning eller skänka fantasien en rikare
näring än böcker och luntor som utställningsföremål, men de ha också
den nackdelen, att de tala ett språk, som många gånger är oändligt mycket
svårare att förstå än den mänskliga skriften på pergament och papper.
För forskaren vid pergamentsrullen och forskaren bland stenyxorna är

<img><i>Utgrävning av en stenåldersboplats vid Dammstugan i Södermanland. Den punkterade
linjen anger strandlinjens belägenhet vid den tid, då stenålderns människor här rest
sina bopålar. Denna stenålderns strandkant ligger numera 43 m. över havet. Den
streckade linjen markerar bosättningens kulturskikt, anhopningar av avskräde och annat, som
under tidernas lopp sjunkit samman till en svartaktig mylla. Efter S. Florin.</i></img>

målet detsamma, att söka skingra det förgångnas dunkel, men medlet att
nå därhän måste bli ganska olikartat.

Vad bygger då den arkeologiska forskningen sin kunskap på? Man
skulle kunna svara med ett enda ord: fyndiakttagelsen.

En fornsak, en s. k. antikvitet rätt och slätt, har givetvis inte i och för
sig något historiskt intresse. Det får den först sedan den kunnat sättas in
i ett sammanhang, visas vara samtidig med andra fornsaker eller förbindas
med arkeologiska faktorer av annan art, som möjliggöra en för just det
ifrågavarande föremålet väsentlig <i>fyndiakttagelse.</i> Och denna måste från
fall till fall inriktas på delvis helt skilda mål, beroende av den geologiska,
geografiska eller rent arkeologiska omgivning, i vilken de skilda fynden
uppträda. Vi kunna belysa detta med hjälp av en del typiska exempel.

Den å sid. 33 återgivna hornyxan, som påträffats vid Höganäs i
nordvästra Skåne, kan tidfästas till övergångsskedet mellan Ancylustid och
Litorinatid. Hur är detta möjligt? Utgångspunkten för en kronologisk

bestämning av denna art bildar yxans ursprungliga läge (i förhållande till
markytan) inom den lerbank, ur vilken den vid fyndtillfället upptogs. Den
vidare forskningsproceduren består framför allt i <i>pollenanalys,</i> d. v. s. en
undersökning och bestämning av de från träd och växter stammande
frömjölskorn, som ligga inbäddade i de fynden omgivande jordlagren.

När växtligheten om våren gått i blom, begynner befruktningen, som
sker genom att frömjölet föres över från den ena blomman till den andra,
antingen med insekters omedvetna hjälp eller också av vinden. Men mycket
av detta frömjöl kommer aldrig att fylla sin uppgift utan sjunker ner till
marken och blir där liggande.

Under mikroskopet teckna sig de olika trädslagens stoftartade
pollenkorn helt olika till form och storlek, och på så sätt kan en given trakts
växtvärld bestämmas enbart genom studium av markens frömjöl, vilka om
de råka bli liggande i en fuktig terräng, förbli praktiskt taget oförstörbara.
För att få en föreställning om florans utseende under förhistorisk tid kan
givetvis detta faktum utnyttjas i lika hög grad. Med pollenanalysen som
ypperligt hjälpmedel har också våra skogars invandringshistoria kunnat
rekonstrueras och växtvärldens utseende under den förhistoriska tidens skilda
epoker kunnat fastställas.

När människan första gången under renjägartid satte sin fot på den
mark, som nu betecknar vårt land, mötte henne ett öppet tundre- och
stäpplandskap med <i>dvärgbjörk, polarpil</i> och fjällsippor. Den alltmer stegrade
temperaturförbättringen för med sig, att <i>björk</i> och <i>tall</i> börja utbreda sig på
de rent arktiska trädslagens bekostnad och uppträda redan före
Ancylustidens skede i form av slutna skogar. Ancylustiden är eljest i utpräglad
grad <i>tallskogarnas</i> samt <i>hassellundarnas</i> epok. Under övergångsskedet mot
Litorinatiden sker i så måtto en förändring, att tallen går starkt tillbaka
och undantränges <i>av</i> ek och <i>al.</i>

Någon gång under den yngre stenålderns senare del invandra <i>boken</i>
och vintereken och börja bilda skog i Sydsverige. — De följande skedena
av vårt lands skogshistoria karakteriseras av en växelverkan mellan det
sydligare och nordligare växtbeståndet i den riktningen, att granen redan

<i>PLANSCH Å MOTSTÅENDE SIDA. Silverbägare, funna vid Hoby i Danmark, tillverkade
av en grekisk konstnär i Italien under tiden närmast före Kristi födelse. — Dessa
praktpjäser äro endast enstaka exempel på den märkliga samling dyrgripar från förhistorisk
tid, som den danska jorden skänkt oss och därmed riktat vår kunskap inte bara om
den danska utan i lika hög grad om den svenska forntiden.</i>


<img><i>Bägarna från Hoby i Danmark.</i></img>

under järnåldern i etapper rycker ned i södra och västra Götaland, under
det att barrskogen tar överhand i norr; boken når under järnåldern upp
i Svealand men försvinner igen därifrån.

Nu kunna vi återvända till hornyxan från Höganäs för att undersöka de
frömjöl, som äro tillfinnandes dels i yxans egna skrymslen och skåror,
dels i fyndplatsens jordlager.

En närmare undersökning av fyndplatsen gav vid handen, att hornyxan
inte blivit nedgrävd utan synbarligen tappats eller lämnats kvar på det
ställe, där den i våra dagar återfunnits, d. v. s. på en markyta, som nu
ligger 3,50—3,70 m. under den nuvarande, ty så djupt i schaktväggen
påträffades den. En granskning av här uppträdande pollen bör sålunda kunna
ge en föreställning om den växtvärld, som dominerade den omgivande
trakten, när ännu ej de överliggande lagren bildats.

En dylik undersökning ger resultatet, att hornyxan tillhör en tid, då
Höganästraktens växtlighet får sin prägel av en dominerande ekblandskog.
Men därjämte har i närheten också funnits rikligt med tall och al samt
andra skogsträd, som sedda i sitt sammanhang ange, att vi befinna oss
under en övergångstid, då Västerhavet börjar bryta sig igenom de nuvarande
Bälten och Öresund och då Ancylussjöns sötvatten är på väg att ersättas
av Litorinahavets saltare och varmare vatten. Senare har i samband med
havets framryckning under Litorinatid fyndplatsens landfästa kustbälte
översköljts och därefter de mäktiga sand- och gyttjeavlagringar tillkommit,
som skilja den tidens markyta från vår egen tids.

Denna möjlighet att med det geologiska tidsschemats hjälp skapa en fast
kronologisk ryggrad för våra fornfynd föreligger även i viss utsträckning
för senare skeden av förhistorien, men förhållandet blir då snarare det
omvända, att yngre geologiska avlagringar måste tidfästas med
utgångspunkt från fornsaker, som av en tillfällighet eller på annat sätt råkat
komma i kontakt med sådana skikt.

Men pollenanalysen är ingalunda den enda framkomliga vägen ut ur
det arkeologiska materialets kaos fram till en tillförlitlig åldersbestämning,
utan vilken inga som helst historiska slutsatser stå att ernå. Vi kunna
belysa även detta med ett konkret exempel.

Nere i Syditalien inträffade år 79 efter Kristi födelse en fruktansvärd
katastrof genom ett utbrott av vulkanen Vesuvius, och tvenne städer, som
lågo vid bergets fot — Pompeji och Herculaneum — begravdes i vulkanens
glödande aska och lava. Allt sedan 1700-talet ha här omfattande

arkeologiska grävningar utförts med det resultat, att de båda städerna numera
delvis teckna sig för våra ögon så, som de stodo och levde den dag år 79,
då de förstördes.

Bland de övermåttan rika fynden från dessa undersökningar fäster sig
den nordiske fornforskaren särskilt vid en rad egenartade bronskärl, de i
det föregående (sid. 186) omtalade vinskoporna, som han mycket väl känner
igen från museerna här hemma. Det kan utan vidare konstateras, att de
i Sverige och Danmark funna exemplaren i varje detalj stämma överens
med dem från Pompeji, och detta gäller också den korta latinska inskrift
de bära, namnet på den romerske hantverkare, från vars verkstad
bronskärlen utgått.

Dessa båda föremålsgrupper äro sålunda relativt samtida och äro
förfärdigade under århundradet närmast efter Kristi födelse. Men därmed äro
de rent nordiska fabrikat, tillsammans med vilka de romerska bronserna
uppträda i de slutna fynden, ävenledes inom rätt rimliga gränser tidfästa,
eftersom de kommit i jorden samtidigt.

Det återstår endast att söka få en något så när klar uppfattning om,
hur lång tid det tar för en sydeuropeisk handelsvara, en vinskopa, ett
glaskärl, en silverskål, att vandra vägen från Italien upp till Sveriges
bondebygder. Man skulle kanske vilja vara frestad att tro, att den resans längd
vore fullständigt oberäknelig, men det är ett misstag.

När dylika ensartade importföremål dyka upp i ett stort antal slutna
nordiska fynd, innehållande också ett flertal andra fornsaker, visa sig dessa
nästan undantagslöst vara så ensartat präglade, att det inte kan råda någon
tvekan, att ifrågavarande import skett under enhetliga förhållanden och
inom en tydligen strängt avgränsad tidrymd. Konsekvenserna härav ha
vittgående intresse. Alla mera svårartade tillfälligheter äro därmed
avlägsnade, det handelsutbyte, som återspeglar sig i en dylik fyndmassa, har
haft konstant karaktär, så länge det varat, och bör givetvis då ha
genomförts under den tidrymd, då de tidsbestämda, utomnordiska föremålen
förfärdigades och voro säljbara även i sitt eget land. Det var på den tiden
inte antikviteter, som köpmännen från Italien, Grekland eller Orienten förde
ut i handeln. Detta kan dessutom kontrolleras för de tider, då
betalningsmedel i form av mynt kommo i omlopp, varigenom ytterligare ett fullt
tillförlitligt dateringsmedel tillförts de nordiska fornforskarna.

Efter liknande linjer har hela den nordiska fyndmassan från järnåldern
kunnat inordnas i ett i sina huvuddrag fast kronologiskt schema, men ju


<img><i>Kvinnograv från vikingatiden, upptäckt vid Hallvede, Eke socken på Gotland, under utgrävning.</i><br><i>Efter M. Stenberger.</i></img>
längre bort i tiden vi förflytta oss från denna tid, desto större bli
svårigheterna att erhålla tillförlitliga hållpunkter. Den del av vår jord, som då
ägde en på skrivna källor fotad historia, vilken kan bringas i kontakt med
vårt sätt att räkna tiden, krymper betänkligt samman, och vanskligheterna
ökas ytterligare därav att Nordeuropas betydligt primitivare kulturområden
visa sig inte ha haft möjlighet att upprätthålla intimare förbindelser med
denna för dem fullständigt främmande värld och därför inte heller kunnat
förvärva de för en närmare tidsbestämning så nödvändiga handelsvaror,
som utgått från historiskt kända verkstäder söderut.

Till bort emot år 1000 före vår tideräknings början kunna vi säga oss
stå på tämligen säker mark vid angivandet av data och årtal för olika fynd
och fyndgrupper, men när vi vandra längre tillbaka i tiden, blir gungflyn
under våra fötter allt kännbarare. De kronologiska hållpunkterna bli allt
färre och avståndet mellan dem allt större och större. Därför måste
anspråken på forskningen för dessa skeden ställas betydligt blygsammare, och
de eftertraktade dateringarna måste tänjas ut över ett par eller flera
århundraden, medan felmarginalen under åtminstone vissa avsnitt av
järnåldern kan ingränsas till ett femtiotal eller högst ett hundratal år.

Tillvägagångssättet att för dessa avlägsna skeden skapa en s. k. absolut
kronologi, d. v. s. en med årtal fixerad tidsbestämning, måste bli delvis
ett annat. Omkring exempelvis år 1500 före Kristi födelse härskar historisk
tid enbart i främre Orienten och i Egypten, men tack vare
handelsförbindelsen med östra Medelhavsbäckenets europeiska område, genom vilken
egyptisk keramik förts till Kreta, kan detta områdes arkeologiska material
tidfästas i enlighet med nyss angivna förfarande. Och eftersom härifrån
ett varuutbyte ägt rum med länderna norr om Alperna, blir även här en
viss fyndmassa knuten till ungefär samma tid. Föremål tillhörande denna
mellaneuropeiska grupp uppträda även längst uppe i norr, på den
Skandinaviska halvön, tillsammans med rent nordiska fornsaker, och på dessa
kan då i sista hand den till Kreta införda egyptiska keramikens datering
överföras, om nödig hänsyn tages till de felkällor, som ett dylikt
räknesystem helt naturligt måste vara behäftat med.

<i>PLANSCH Å MOTSTÅENDE SIDA. Plan över gravgodset i Vendelgrav I. Hj. Stolpes
mönstergilla undersökningar vid Vendels kyrka, vilka blottlade ett märkligt båtgravfält
från tiden 550—1000, höra till de förnämsta arkeologiska fältarbeten, som den äldre
svenska forskningen kan uppvisa. Bilden ger en god uppfattning om hans mästerliga
uppmätningar.</i>


<img><i>Gravgåvorna i en av Vendelgravarna. Planteckning av Hjalmar Stolpe.</i></img>


Gå vi tillbaka till fyndmaterialet fem hundra år tidigare, föreligger en
liknande möjlighet att bringa nordiskt, mellaneuropeiskt, orientaliskt och
egyptiskt samman i ett enhetligt system, och några århundraden efter
mitten av tredje årtusendet före vår tideräknings början yppar sig återigen
en utväg att rekonstruera ett kronologiskt likvärdigt skikt, som sträcker
sig från Egypten till Kreta, från Kreta till Italien, Alpländerna och Ungern
samt härifrån till Danmark—Sverige. Detta skikt ger oss anledning antaga,
att det epokskifte, som markeras av de första gånggrifternas byggande på
nordisk mark, tillhör tiden omkring år 2200 före Kristus.

Om nu dessa milstolpar i det kronologiska schemat kunna betraktas
som något så när säkra, hur skall då den nordiska fyndmassan grupperas
i sitt förhållande till dem, då såsom framgår av det ovan sagda det kan
förflyta ända upp till 500 år mellan ett par sådana fixpunkter?

De väsentliga hjälpmedlen att här bringa reda i det arkeologiska
materialet utgöra studiet av <i>stratigrafien</i> och <i>fyndkombinationerna.</i>

Den stratigrafiska metoden är utan tvivel den arkeologiska forskningens
tillförlitligaste hjälpmedel, men tyvärr är den i full utsträckning tillämplig
i endast ett relativt fåtal fall. Den arkeologiska stratigrafien sysselsätter
sig med tillkomsten av nya avlagringar över eller intill redan förefintliga,
varigenom med objektiv bevisning de fynd, som uppenbara sig i de
förstnämnda, kunna sägas ha kommit på sin plats först på ett senare stadium
än de fynd, som kunna upptagas ur de tidigare anlagda skikten.

På platsen för en intensiv och långvarig bosättning växer markytan i
takt med det avskräde, som människan kastar ifrån sig. Ett gott exempel
härpå erbjuder en i den sammanfattande framställningen ovan i förbigående
omnämnd järnåldersby vid Uppåkra strax utanför Lund. Den intensiva
bebyggelsen på platsen, som sträckte sig från tiden omkring Kristi födelse till
framemot år 500, hade under tidernas lopp skapat ett s. k. kulturlager av
ända upp till 3 m:s mäktighet. Detta har tillkommit på så sätt, att allt
avskräde, som blev över efter människornas måltider och verksamhet på
stället, undanskaffades genom att helt enkelt vräkas utanför husknuten.
Renlighetsbegreppen voro inte desamma då som nu. Inne i husen sköttes
städningen på så sätt, att man över det smutslager, som så småningom
naturnödvändigt utbildades, strödde ut sand eller grus för att undanrödja
de värsta bristerna i hygienen. Men då därmed golvet efter hand höjde sig,
tvingades man att även i andra avseenden följa med i höjden. Härden
försågs med ny stenläggning, och sandandet — som vi mycket väl känna igen


<img><i>Utgrävning av Gillhög i Barsebäcks socken, Skåne. Så tedde sig den väldiga gravhögen
före undersökningens början. Några kraftiga block, som voro synliga i kullens topp,
gåvo vissa antydningar om vad som dolde sig under jordtäcket. Jfr följande bilder.</i></img>

från våra egna stugors rengöringsbestyr — ersattes tidvis av ett alldeles
nytt golv, bestående av ett upptill decimetermäktigt stampat lerskikt.

På så sätt skapas en över fem århundraden omspännande horisontell
skiktning, som efter hand som tiden går stiger allt högre, ända till 3 m., mot
höjden. Detta förhållande är av största betydelse ur kronologisk synpunkt; på
en sådan fyndplats föreligga goda utsikter att göra stratigrafiska iakttagelser.

Eftersom den horisontella skiktningen är konsekvent genomförd över
hela byn och inga spår av väsentligare nedgrävningar, gropgrävningar eller
annat föreligga, ha vi full rätt att draga den slutsatsen, att de fynd, som
inom detta kompakta kulturlager påträffas djupast, äro åtskilligt äldre än
de föremål, som ligga uppe i ytan. På en sådan plats bör man tillförlitligt
kunna följa det arkeologiska materialets förändringar och därmed också
den rådande kulturens utveckling, i samma mån som bottenlagrets fynd
ställas gentemot de högre upp tillvaratagna och dessa i sin tur granskas
i sitt förhållande till den ännu ytligare belägna fyndmassan.

På samma sätt kunna våra bronsåldershögar ge värdefulla stratigrafiska


<img><i>Gillhög under utgrävning. Undersökningarna ha framskridit så långt, att monumentets
karaktär kunnat fastställas. Ursprungligen så gott som helt dold av jordmassorna
framträder en stenkammargrav av imponerande mått. Bilden är tagen från samma håll som
föregående. I förgrunden synes den frilagda ingångsporten.</i></img>

upplysningar. Om vi gräva oss ned i en av dessa, visar den sig ofta ha
fått sin slutgiltiga form genom påbyggnader i t. o. m. ett flertal etapper.
Tidigast anlades centralt en grav med stenkista eller ekkista från något av
den äldre bronsålderns avsnitt. Över denna grav uppkastades, såsom vår
grävning kan ge vid handen, ett lågt stenröse och däröver en jordmantel.
Så tillkommer en ny gravsättning, vilken emellertid inte sker på ursprunglig
marknivå utan i exempelvis kanten av den förefintliga gravkullen, som
härvid ökas dels i fråga om omkretsen, dels beträffande höjden. Men högen har
ännu en gång utvidgats i samband med anläggandet av ett par enkla, korta
stenkistor, innehållande en urna med brända ben, som upptagits i utkanten
av kullen men inom en jordmantel, vilken ligger ovanpå de nyss beskrivna.
Så kunna vi enbart av grävningsresultaten och de vid undersökningen
gjorda stratigrafiska iakttagelserna rekonstruera såsom i detta fall tre olika
skikt, som ävenledes visa sig motsvaras av tre olikartade fyndgrupper, både
vad gravskicket beträffar och i fråga om de bilagda gravgåvorna.


Men låtom oss deltaga i ännu en arkeologisk undersökning, en
undersökning, som kan ge ytterligare en del värdefulla synpunkter på den moderna
fornforskningens metoder. Vi stå inför en gånggrift, en stenkammargrav
från den yngre stenålderns nordiska bondekultur, vid Västra Hoby i Skåne.

Undersökningen begynner med att söka utröna, huruvida själva
gravkammaren har några fynd att ge. Den blir i det stora hela negativ, om vi
bortse från en del krukskärvor av delvis redan under stenålder sönderkrossad
keramik. I ingången till själva gravrummet påträffas emellertid lämningarna
efter ett par stycken gravsättningar med flintdolkar som gravgods, alltså
stammande från en tid, som ligger långt efter monumentets uppförande.
Gå vi ännu ett steg vidare mot gravens mynning, skola vi emellertid finna,
vad vi söka: det fornsaksmaterial, som tillhör gånggrifternas eget egentliga
skede. Det är en otrolig mängd keramik, flintredskap och bärnstenspärlor,
som omedelbart utanför mynningen torna upp sig till ett närmare
metermäktigt fyndskikt, starkt uppblandat med större och mindre stenar (jfr
ovan sid. 354).

Om vi ta oss före att gräva ut detta parti i horisontella skikt, från ytan
ned mot botten, såsom den skolade arkeologen bör göra, finna vi rätt snart,
att undersökningen ger det mest brokiga intryck. Keramikstilar av helt
olikartad karaktär blanda sig om varandra på ytan likaväl som i botten,
utan att någon reda på den vägen synes möjlig att erhålla. Men vad som
vid första ögonkastet ter sig som en oupplöslig trådhärva blir till ett väl
tillrättalagt mönster, om vi granska fynden inte i deras inbördes förhållande
till över- och underliggande fynd utan i stället studera dem i deras
samband med de föremål och krukskärvor, som påträffas närmare eller längre
bort från gångmynningen, utan att taga hänsyn till om de ligga högre upp
eller djupare ned i lagren.

En direkt anledning härtill ger den omständigheten, att krukskärvorna
närmare gångmynningen återfinnas i ett lager av klargult grus, medan de
längre ut belägna fyndskikten äro nästan sotfärgade. Följa vi denna
ledtråd, visar det sig, att de många krukskärvorna — de äro inemot 50,000 —
kunna ordnas upp efter ett stilschema, som innehåller fyra bestämt
särpräglade grupper och som skiftar karaktär i så att säga vertikal led; en
enhetlig stil bär skärvmaterialet strax utanför gångens yttersta sidostenspar, en
annan följer litet längre ut i periferien o. s. v. Men vilken av dessa är den
äldsta och vilken den yngsta? Utan någon som helst kännedom om tidigare
vunna resultat av undersökningarna kring gånggrifternas keramikbestånd


<img><i>Det yttre partiet av ingången till gånggriften i Gillhög, Barsebäcks socken, Skåne, under
utgrävning. Jfr bilderna å sid. 50, 51, 376 och 377.</i></img>

kan man slutgiltigt avgöra den frågan. Det nedre partiet av det
sotblandade, yttre skiktet är nämligen anlagt på det sättet, att det berör och därvid
överlagrar det inre, grusgula skiktet, vadan sålunda det senare måste vara
äldre än det förstnämnda och de olika partiernas fynd förhålla sig till
varandra i enlighet härmed.

Så kunna givande fyndomständigheter och fyndiakttagelser från enbart
en enda plats ge oss tillfälle att följa stenålderskeramikens utveckling under
gånggrifternas skede och inom bondesamfundets krets med förvånande
exakthet. Vi kunna se, hur krukmakerskorna — krukmakeriet var ett
kvinnogöra — arbeta under olika skeden av gånggriftstiden, hur de söka
variera sin formgivning och mönstring, hur de byta ut det ena
instrumentet för dekoreringen med det andra o. s. v. Gå vi från Västra Hoby till
andra kvarlevor av den syd- och västsvenska åkerbrukskulturens bebyggelse,
finna vi även här samma stilar representerade, samma stämplar och samma
förebilder använda. På så sätt vinner den på en punkt konstaterade regeln
allmängiltighet. Vad detta innebär, är lätt att föreställa sig, när man vet, att
enligt vad erfarenheten visar, en enstaka krukskärva mången gång kan

lämna betydelsefullare historiska upplysningar än även den förnämsta
praktpjäs, eftersom keramikens växlingar äro variationsrikare och följa mera
lagbundna linjer än något annat konsthantverk under äldre förhistorisk tid.

Men därmed ha vi övergått till nästa betydelsefulla hjälpkälla vid de
arkeologiska studierna och vid forskningarna i vår förhistoria. Det är
fyndkombinationerna.

En fyndkombination utgöres av två eller flera föremål, funna på sådant
sätt, att man med säkerhet kan säga, att de nedlagts samtidigt och av en
och samme man, de bilda tillsammans ett slutet fynd, en fyndkombination.
Det har redan i det föregående givits upprepade anledningar att hänvisa till
dylika företeelser, och de ha givetvis sitt obestridliga värde därigenom att
de ge en bild av hur det mångskiftande redskapsinventariet,
smyckeindustrien och vapentillverkningen tedde sig vid ett eller flera bestämda
tillfällen, vid de tider, då de olika slutna fynden kommo i jorden.

Ett närmare studium av dessa lämnar i första hand det otvetydiga
beskedet, att den arkeologiska forskningen på denna punkt inte behöver räkna
med tillfälligheters oberäkneliga spel, utan äger rätt att med så gott som
matematisk bevisning utnyttja de slutna fyndkombinationernas utsago,
därför att dessa alltid eller praktiskt taget alltid ha konstant karaktär. Låt oss
tänka oss den situationen, att en förmögen kvinna under sen bronsålder står
i begrepp att uppe i Mellansverige någonstans nedlägga sina dyrbara
smycken, sina halsringar, sina spännen och bröstprydnader, i den avlägsna
mossmarken, där hon vet, att de övernaturliga makter, som styra hennes öden,
hålla till. Om vi härifrån förflytta oss ned till Skåne eller annan trakt av
Sydsverige och där möta samma situation, skall det visa sig, att de
offergåvor, som den skånska kvinnan bringar de mäktiga andarna, äro tämligen
exakt desamma.

Denna lagbundenhet i människans likaväl som i naturens ordning tarvar
onekligen sin förklaring. Vad är det för egendomliga makters spel, som
driver exempelvis en bronsgjutare i Västergötland att till synes ovetande
om vad som sker i Skåne förfärdiga konstrikt formade och dekorerade
prydnader av olika slag, vilka visa sig i varje detalj överensstämma med
den skånske hantverkarens samtidiga produktion? Spörsmålet är inte fullt
så invecklat, som det kan förefalla. Här är det inte dunkelmän eller
oåtkomliga krafter som verkat utan i viss mån samma anda, som lockar våra
dagars arkitekter att rita och uppföra funkishus av samma utseende och
med samma planläggning som kollegerna i Frankrike eller i Amerika.


<img><i>Forntid och nutid mötas; flygfoto av en vid Tibble, sydost om Badelunda kyrka i
Västmanland belägen Trojaborg (se sid. 398), som framträder på bilden strax till häger om
skuggan av flygmaskinen. Flygmaskinen har under de senaste ären tagits alltmer i bruk
av arkeologien. Med dess hjälp kan en trakts forntida bebyggelse på ett överskådligt
och överraskande sätt iakttagas och mycket upptäckas i terrängen, som för vandraren
på marken blir fördolt.</i></img>

Den lagbundenhet, vars existens det arkeologiska materialet bär vittne
om, har sin grund i om icke en enskild människas vilja så åtminstone ett
särskilt framträdande industridistrikts dominerande betydelse för de över
ett givet kulturområde spridda mindre metallverkstädernas produktion —
på samma sätt som i våra dagar alla Sveriges skräddare och modeateljéer
tillverka kappor, klänningar och hattar efter Parismodeller eller Wienersnitt.
Jämförelsen kan verka något drastisk, men den ger säkerligen en tämligen
trogen uppfattning om även förhistoriska förhållanden. Den tolkar orsaken
till ensartade fyndkombinationers spridning över vidsträckta områden på
ett fullt naturligt sätt. Inkomna nyheter i »branschen», nya uppfinningar,
nya stilriktningar, som kommit i bruk inom den nordiska kulturens centrala
bygd spredos, genom handel och annat umgänge stammar och samfund

emellan, snabbt över bebyggelseomradet som helhet och efterbildades,
kopierades.

Om vi på det sättet kunna få en rimlig förklaring till
fyndkombinationernas enhetlighet, återstår att påvisa, i vad mån dessa kunna lämna
väsentliga bidrag till tolkningen av fornsaksmaterialets tysta språk.

I samma mån som ett bestämt slutet fynd, innehållande en serie
olikartade föremål, ett svärd, ett spänne, en yxa och en dräktprydnad, kan
visas ha en lång rad direkta motsvarigheter från andra håll, i lika mån kan
konstateras, att fornsaksmaterialet som helhet låter sig uppordna på dylika
men inbördes helt olikartat präglade fyndkombinationer. Det är denna
mängd av i förhållande till varandra avvikande samlade föremålsbestånd,
som måste knytas samman i en sluten, kronologisk serie, innan forskaren
har nått därhän, att han kan utforma slutledningar av historisk räckvidd.
Här vidtager ett intensivt sammanställande och jämförande av typ för typ,
mönster för mönster, innan slutligen den definitiva kronologiska
grundmuren kan resas. I denna bilda de särskilda grupperna av ensartade
fyndkombinationer de olika horisontella skikten i murens stenmaterial, varvid
naturligtvis i den mån det är möjligt stratigrafiska iakttagelser och
pollenanalytiska resultat utnyttjas, liksom också direkt daterande importvarors
utslag måste spela en avgörande roll.

Så är då den första etappen tillryggalagd vid studiet av det arkeologiska
materialet, men det säger sig självt, att detta skapande av ett schema, i
vilket varje fornsak, varje arkeologisk företeelse kan inordnas på sin rätta
plats och få sin tidsställning tillförlitligt fastställd, endast är ett medel och
inte ett slutgiltigt mål. Vi skulle inte ha haft anledning att bygga upp
fornsaksschemata och typologiska serier, om vi inte ansett oss ha möjlighet att
kunna tränga det döda fornsaksstoffet ännu ett steg närmare in på livet.
Det är i sista hand inte stenyxan eller bronsspännet, vi sträva efter att stifta
intimare bekantskap med, utan människan som skapat dem.

Den sammanfattande framställningen i det föregående har sökt visa,
att den möjligheten, det målet, inte är en orimlighet. Den <i>förhistoriska</i> tiden
måste för oss alltid förbli en tid utan personligheter och utan
dagboksantecknade händelser. Men dess <i>historiska</i> insats kan trots detta ganska
väl skönjas. Under de 10,000 åren mellan renjägartid och riksbyggartid har
vårt land varit skådeplatsen för större revolutioner i samfundsliv och i
trosföreställningar än någonsin under det tusental år, som enligt gammal
hävd intar den väsentliga platsen i vårt vetande om Sverige och svenskarna.
</chapter>

<chapter name="Översikt av den senkvartära tidens periodindelningar.">
<table o>
<td c><i>Översikt av den senkvartära tidens periodindelningar.</i>
</table>
<table b>
<td c>Tids-<br>skalan<td c>Östersjöns<br>utvecklings-<br>skeden<td c>Klimat-<br>historiska<br>huvudperioder<td c>Skogshistoriska<br>huvudperioder<br>i s. Sverige<td 2 c>Arkeologiska<br>perioder
<td v10 c>Kr. f.<br><br>1,000<br><br>2,000<br><br>3,000<br><br>4,000<br><br>5,000<br><br>6,000<br><br>7,000<br><br>8,000<br><br>9,000<br><br>10,000<br><br>11,000<br><br>12,000<td c>Myatid<td v2 c>Kyligt<br>havsklimat<td v8 c>(Granen rycker<br>fram till sin<br>nuv. s. v. gräns)<br>Bok- och<br>granskogar<br>(Granens s. v.<br>gräns vid<br>Växjö)<br>(Gran, bok<br>och avenbok<br>invandra)<br>Ekbland-<br>skogar<br>Hassel- och<br>tallskogar<td 2 c>Historisk tid
<td v4 c>Limnæatid<td 2 c>Järnålder
<td v3 c>Landklimat,<br>somrarna<br>varmare<br>än nu<td 2 c>Bronsålder
<td v3 c>Yngre<br>sten-<br>ålder<td c>Hällkisttid
<td c>Gånggriftstid
<td v2 c>Litorinatid<td v2 c>Varmt<br>havsklimat<td c>Döstid
<td v4 c>Äldre<br>nordisk<br>sten-<br>ålder<td v4 c>Den äldsta<br>boplatstiden<br>å Litorina-<br>havets högsta<br>strandvall<br>Ageröd<br>Sandarna<br>Renjägartid
<td c>Ancylustid<td c>Varmt<br>sommartorrt<br>havsklimat
<td c>Yoldiatid<td v2 c>Subarktisk<br>tid<br><br>Istidsklimat<br><br>Arktisk tid<td v2 c>(Björk och tall<br>allt rikligare)<br><br>Arktisk flora<br><tab><br><tab>
<td c>Baltiska<br>issjöns tid
</table>
</chapter>
<chapter name="Litteraturförteckning">

<h2><small>LITTERATURFÖRTECKNING.</small></h2>

<table>
<td>1. <td>LANDET BÖRJAR BEBYGGAS.

<td>   <td><i>V. Nordmann,</i> »Menneskets Indvandring til Norden» (Kbhvn 1936). — <i>C. M. Fürst,</i>
»Stångenäskraniets renässans» (i »Fornvännen», 1925). — <i>L. v. Post,</i> »Den svenska
skogen efter istiden» (Sthlm 1933). — <i>K. Stjerna,</i> »Före hällkisttiden (i »Antikv.
tidskr. f. Sverige», 1911). — <i>O. Rydbeck</i> m. fl., »Ornerad skafthålsyxa av hjorthorn
funnen i Höganäs» (i »Fornvännen», 1929).

<td>2. <td>VÅRT ÄLDSTA BONDESAMFUND.
<td>   <td><i>G. Sverdrup,</i> »Fra gravskikker til dødstro i nordisk stenålder» (Oslo 1928). — <i>J. E.
Forssander,</i> »Die schwedische Bootaxtkultur und ihre kontinentaleuropäischen
Voraussetzungen» (Lund 1933). — <i>G. Hallström,</i> »Nordskandinaviska hällristningar» (i
»Fornvännen», 1909—10).

<td>3. <td>EN MÄRKESTID I NORDENS FÖRHISTORIA RANDAS.
<td>   <td><i>J. E. Forssander,</i> »Der ostskandinavische Norden während der ältesten Metallzeit
Europas» (Lund 1936). — <i>Sophus Müller,</i> »Flintdolkene i den nordiske Stenalder»
(Kbhvn 1902). — <i>G. Hallström,</i> »Utriggade kanoter i Sverige» (i »Fornvännen», 1925).

<td>4. <td>BRONSÅLDERN.
<td>   <td><i>C. Neergaard,</i> »Haagfundet, en Affaldsdynge fra en Metalstøbers Hytte» (i »Aarbøger
f. nord. Oldkyndighed og Historie», 1908). — <i>H. C. Broholm</i> og <i>Margrethe Hald,</i>
»Danske Bronzealdersdragter» (Kbhvn 1935). — <i>C. M. Lund,</i> »Egekistefundet ved
Skydstrup» (i »Fra Nationalmuseets Arbejdsmark», 1936). — <i>Th. Thomsen,</i>
»Egekistefundet fra Egtved» (Kbhvn 1929). — <i>L. Ringbom,</i> »Entstehung und Entwicklung der
Spiralornamentik» (i »Acta archaeologica», 1933). — <i>L. v. Post</i> m. fl.,
»Bronsåldersmanteln från Gerumsberget i Västergötland» (Sthlm 1925). — <i>A. Nordén,</i>
»Kiviksgraven» (»Svenska fornminnesplatser», N:o 1, Sthlm 1930). — <i>Sophus Müller,</i>
»Solbilledet fra Trundholm» (Kbhvn 1903). — <i>O. Almgren,</i> »'Kung Björns hög' och andra
fornlämningar vid Håga» (Sthlm 1905). — <i>A. W. Persson,</i> »Åkerbruksriter och
hällristningar» (i »Fornvännen», 1930).

<td>5. <td>JÄRNÅLDERSBYGDER I SKÅNE OCH MELLANSVERIGE.
<td>   <td><i>S. Lindqvist,</i> »Den keltiska Hansan» (i »Fornvännen», 1920). — <i>A. Nordén,</i>
»Brandskogsskeppet» (i »Fornvännen», 1925). — <i>H. Shetelig,</i> »Das Nydamschiff» (i »Acta
archaeologica», 1930). — <i>Chr. Blinkenberg,</i> »Jærnets Hjemstavn» (i »Aarbøger», 1923).
— <i>G. Hatt,</i> »Nye Iagttagelser vedrørende Oldtidens Jernudvinding i Jylland» (i
»Aarbøger», 1936). — <i>G. Boëthius</i> och <i>J. Nihlén,</i> »Lojstahall» (i »Fornvännen», 1932). —
<i>K.-A. Gustawsson,</i> »Järnfynd från Seberneby, Öland» (i »Fornvännen», 1928).

<td>6. <td>GERMANERNA.
<td>   <td><i>L. Weibull,</i> »Upptäckten av den skandinaviska Norden» (i »Scandia», 1934). — <i>G.
Ekholm,</i> »Handelsvägarna mellan Skandinavien och det Romerska riket» (i »Scandia»,
1937). — <i>G. Ekholm,</i> »Romerska glasvaror i Skandinavien» (i »Fornvännen», 1937).
— <i>S. Bolin,</i> »Fynden av romerska mynt i det fria Germanien» (Lund 1926). — <i>J. E.
Forssander,</i> »Provinzialrömisches und Germanisches» (i »Meddelanden fr. Lunds univ.
hist. mus.», 1937).

<td>7. <td>SKANDIA.
<td>   <td><i>L. Weibull,</i> »Jordanes' framställning av Scandza och dess folk» (i
»Vetenskapssocietetens i Lund årsbok», 1925). — <i>B. Nerman,</i> »Vilka konungar ligga i Uppsala högar»
(Uppsala 1913). — <i>B. Nerman,</i> »Ottar Vendelkråka och Ottarshögen i Vendel» (i
»Upplands fornminnesförenings tidskrift». 1917). — <i>C. Weibull,</i> »Sveriges och
</table>
<table>
<td>   <td>Danmarks äldsta historia» (Lund 1922). — <i>S. Lindqvist,</i> »Ottarshögen i Vendel» (i
»Fornvännen», 1917). — <i>P. Fahlbeck,</i> »Beowulfskvädet som källa för nordisk fornhistoria»
(i »Vitterhetsakad. handlingar», N. F. 13, 1913). — <i>S. Lindqvist,</i> »Den svenska
folkvandringsstilens uppkomst» (i »Rig», 1919). — <i>S. Lindqvist,</i> »Ynglingaättens gravskick»
(i »Fornvännen», 1921). — <i>S. Lindqvist,</i> »Gotlands bildstenar» (i »Rig», 1933). —
<i>E. Floderus,</i> »Inglingehög» (»Svenska fornminnesplatser», N:o 20). — <i>Mogens B.
Mackeprang,</i> »Guldhornene» (i »Aarbøger», 1936). — <i>I. Lindquist,</i> »Eddornas bild av
Ull och guldhornens» (i »Namn och bygd», 1927). — <i>B. Nerman,</i> »Fynden från Grobin
i Lettland» (i »Fornvännen», 1930).

<td>8. <td>VIKINGATID.
<td>   <td><i>J. Steenstrup,</i> »Normannerne» (1876—82). — <i>O. v. Friesen,</i> »Runorna i Sverige» (Sthlm
1928). — <i>L. Wimmer,</i> »De danske Runemindesmærker» (Kbhvn 1914). — <i>E. Brate,</i>
»Svenska runristare» (Sthlm 1926). — <i>E. Brate,</i> »Sveriges runinskrifter» (Sthlm 1922).
— <i>T. J. Arne,</i> »Det stora Svitjod» (Sthlm 1917). — <i>T. J. Arne,</i> »La Suède et l'Orient»
(Uppsala 1914). — <i>E. Wadstein,</i> »Norden och Västeuropa i gammal tid» (Sthlm 1925).
— <i>H. Arbman,</i> »Schweden und das karolingische Reich. Studien zu den
Handelsverbindungen des 9. Jahrhunderts» (Sthlm 1937). — <i>H. Jahnkuhn,</i> »Haithabu»
(Neumünster 1937). — <i>H. Shetelig,</i> »Vikingeminner i Vest-Europa» (Oslo 1933). — <i>C.
Weibull,</i> »Om det svenska och det danska rikets uppkomst» (Lund 1921). — <i>C. Weibull,</i>
»Den äldsta gränsläggningen mellan Sverige och Danmark» (i »Historisk tidskr. f.
Skåneland», 1917—21). — <i>C. Weibull,</i> »Sverige och dess nordiska grannmakter» (Lund
1921).

<td>9. <td>TRO OCH KULT VID VIKINGATIDENS SLUT.
<td>   <td>Litteraturen till den fornnordiska religionshistorien är mycket stor; här kunna endast
nämnas vissa viktiga arbeten och översättningar. Ett standardverk (på tyska) är <i>Jan
de Vries,</i> »Altgermanische Religionsgeschichte» (2 bd, 1935—37), vars senare del
behandlar nordgermanerna. I dess första del finnes en utomordentligt utförlig
litteraturförteckning, som upptager ett stort antal svenska undersökningar. På nordiskt språk
kommer sannolikt det nu under utgivning varande <i>A. Olrik</i> och <i>H. Ellekilde,</i> »Nordens
Gudeverden» (1926 ff.) att bli det viktigaste samlingsarbetet. Det har sin särskilda
förtjänst däri, att det i stor utsträckning tager hänsyn till resultat, som
folkminnesforskningen kommit fram till. På svenska sakna vi ett motsvarande verk. Däremot
finnas givetvis en mängd specialarbeten. Ett fåtal av dessa följa här. Studier i fråga
om Uppsala tempel få bygga på <i>S. Lindqvist,</i> »Hednatemplet i Uppsala» (i
»Fornvännen», 1923). I ett grundläggande arbete av <i>E. Wessén,</i> »Studier till Sveriges hedna
mytologi och fornhistoria» (1924), granskas Adam av Bremen som källa för svensk
religionshistoria m. m. Ortnamnsfrågor behandlas i ett stort antal uppsatser i den
av <i>J. Sahlgren</i> utgivna tidskriften »Namn och bygd»; en populär sammanfattning är
samme författares »Vad våra ortnamn berätta» (1932, i »Studentföreningen Verdandis
småskrifter», 351; citatet sid. 300 är hämtat därifrån). Sist må också nämnas ett arbete
(på danska), <i>V. Grönbech,</i> »Vor Folkeæt i Oldtiden» (4 bd, 1909—12), som blivit
utgångspunkten för vidare forskning angående religionens ställning i nordiskt samhällsliv.

I fråga om översättningar av texter, som röra nordisk och särskilt svensk
religionshistoria, må här blott hänvisas till dem, som äro lätt tillgängliga i <i>V. Grönbech,</i>
»Nordiska myter och sagor» (i serien »Myter och sagor», 6) samt i »Främmande
religionsurkunder» utgivna av <i>N. Söderblom</i> (del 3, 1908). Tacitus' »Germanerna» finns
i svensk översättning av <i>N. E. Hammarstedt</i> (1921); Adam av Bremen i dansk
översättning av <i>L. Henrichsen</i> (1930), varjämte viktiga partier återfinnas i de ovannämnda
arbetena av <i>Lindqvist</i> och <i>Wessén;</i> den poetiska Eddan i flera svenska tolkningar,
senast av <i>A. Åkerblom</i> (2 bd, 1920—21).
</table>
</chapter>

<chapter name="Översikt över de olika kapitlens innehåll.">
ÖVERSIKT ÖVER DE OLIKA KAPITLENS INNEHÅLL.

<table>
<td>1. <td>LANDET BÖRJAR BEBYGGAS.
<td>   <td>Istidens kultur ute i Europa, sid. 17. — Renjägartid i Norden, sid. 21. — Det första
stora kolonisationsskedet i Sveriges historia, sid. 24. — Landet sjunker, sid. 31. —
Den äldre stenålderns fångstkultur, sid. 34.

<td>2. <td>VÅRT ÄLDSTA BONDESAMFUND.
<td>   <td>Den yngre stenålderns inträde, sid. 38. — Monumentalt gravskick, sid. 39. —
Åkerbruk och boskapsskötsel, sid. 47. — Stenålderns bondekultur i Sverige, sid. 53. —
Stenålderns handel, sid. 57. — Stridsyxekulturen erövrar Sverige, sid. 66. —
Nordskandinavisk stenålderskonst, sid. 76. — Hästen blir husdjur, sid. 84.

<td>3. <td>EN MÄRKESTID I NORDENS FÖRHISTORIA RANDAS.
<td>   <td>Ett epokskifte i Europas förhistoria under tiden 1900—1800 f. Kr., sid. 87. — Den
nordiska flintdolken, sid. 88. — Metallimporten till Norden växer, sid. 92. — De
första gjutmästarverkstäderna på nuvarande svensk botten, sid. 97.

<td>4. <td>BRONSÅLDERN.
<td>   <td>Bronsålderns karaktär, sid. 102. — Bronsgjutning, sid. 106. — Konsthantverket i
metallindustrin, sid. 110. — Bronsålderns dräktskick, sid. 114. — Bronsålderns
näringar, sid. 122. — Dödstro och kult, sid. 128. — Kiviksgraven, sid. 130. —
Bronsålderns hällristningar, sid. 135. — Soldyrkan och äringsriter, sid. 138. —
Likbränningens införande, sid. 140.

<td>5. <td>JÄRNÅLDERSBYGDEN I SKÄNE OCH MELLANSVERIGE.
<td>   <td>Bronsålderskulturens fall och Mellaneuropas kulturuppsving, sid. 149. —
Fimbulvinters sid. 152. — Jordbrukets intensifiering, sid. 153. — Järnet, sid. 157. — Den
äldsta järnhanteringen på nordisk botten, sid. 159. — Järnåldersbygdens karaktär,
sid. 162. — Skiljelinjer i syd- och mellansvensk järnålderskultur, sid. 167. — Den
moderna nyorganisationens uppkomst, sid. 174.

<td>6. <td>GERMANERNA.
<td>   <td>Germanien, sid. 177. — Romare och germaner i fredlig handel, sid. 180. — De äldsta
präglade betalningsmedlen i Sverige, sid. 186. — Handelns vägar, sid. 189. —
Goterna, sid. 192. — Runskriften, sid. 192. — Sydrysslands betydelse för den
nordgermanska metallindustrin, sid. 193. — Den germanska djurornamentikens ursprung,
sid. 196. — Guldbrakteaterna, sid. 199.

<td>7. <td>SKANDIA.
<td>   <td>Nordens guldålder, sid. 205. — En orostid i Norden, sid. 207. — De nordgermanska
stamsamfunden, sid. 209. — Ett epokskifte i det nordiska bebyggelseområdets
historia omkring år 500, sid. 215. — Fornborgarna, sid. 216. — Kungshögarna i
Uppsala och Vendel, sid. 218. — Sveakonungarna Aun, Adils och Ottar, sid. 221. —
Storbondesläkter i folkvandringstidens Mellansverige, sid. 226. — Den östsvenska
bygdens uppsving, sid. 230. — Handelns vägar, sid. 232. — Vägen till Sydtyskland,
sid. 233. — Vägen till Västeuropa, sid. 234. — Inglingehögen i Småland, sid. 236.
— Färder i österled, sid. 239. — Om trosföreställningar i Nordens järnålder, sid. 240.

<td>8. <td>VIKINGATID.
<td>   <td>Vikingafärder i västerled, sid. 245. — Tågen mot de brittiska öarna, sid. 246. —
Tågen mot frankerriket, sid. 247. — Vikingatågen förändra karaktär, sid. 248. —
</table>

<table>
<td>   <td>Besittningstagandet av Normandie, sid. 250. — Danalagen, sid. 252. — Danagälderna,
sid. 253. — Englands erövring, sid. 254. — Färder i österled, sid. 255. — Russerna,
sid. 257. — Araberna, sid. 261. — En samtida arabisk skildring av nordiska
förhållanden, sid. 262. — Varuutbytet med öster, sid. 264. — Birka, sid. 265. — Hedeby,
sid. 270. — Svearnas erövring av Hedeby, sid. 271. — Vikingatidens Sverige, sid. 272.
— Västeuropa i nordiskt konsthantverk, sid. 274. — Den iriska konstens betydelse
för Nordeuropa, sid. 278. — Vikingatidens svenska diktning, sid. 283. — De
politiska förhållandena i Norden vid vikingatidens början, sid. 288. — Skånes ställning,
sid. 289. — Svearnas maktställning vid Östersjön, sid. 290. — Erik Segersäll, sid. 291.
— Slaget vid Svolder, sid. 292. — Olof Skötkonung, sid. 292.

<td r>9. <td>TRO OCH KULT VID VIKINGATIDENS SLUT. (<i>Av fil. d:r Th. Palm.</i>)
<td>     <td>Uppsala tempel, den förkristna svenska religionens centrala plats, sid. 294. —
Växtlighetens gudar, sid. 296. — Ortnamnsforskningens vittnesbörd, sid. 299. — Historien
om norrmannen Gunnar Helming, som kom till Uppsala och spelade guden Frös roll,
sid. 302. — Heliga djur, sid. 306. — Oden, sid. 308. — Tor, sid. 313. — Den isländska
eddadiktningen som källa för kunskapen om våra förfäders tro, sid. 320. — Helig
mark, harg och hög, sid. 326. — Heliga lundar, träddyrkan, sid. 330. — Blot, sid.
334. — Övergången till kristendomen — hednisk anda i kristen form, sid. 337.

<td r>10. <td>FORSKNINGAR OCH FÄLTARBETEN I NORDISK FÖRHISTORIA.
<td>      <td>Fornforskningen under 1600-talet, sid. 339. — Fornforskningen under 1700-talet, sid.
342. — Christian Jürgensen Thomsen, sid. 344. — Bror Emil Hildebrand, sid. 346.
— J. J. A. Worsaae, sid. 348. — Oscar Montelius, sid. 349. — Det s. k. typologiska
systemet, sid. 350. — Sophus Müller, sid. 354. — Huvudarbeten rörande Nordens
förhistoria, sid. 357. — Stenåldersundersökningar, sid. 358. —
Bronsåldersundersökningar, sid. 361. — Järnåldersundersökningar, sid. 365.

<td r>11. <td>OM DEN ARKEOLOGISKA FORSKNINGENS MEDEL.
<td>      <td>Det arkeologiska materialet som historiska dokument, sid. 368 — Pollenanalysen,
sid. 370. — Fastställandet av en absolut kronologi, sid. 371. — Den s. k. stratigrafiska
metoden, sid. 375. — De slutna fyndkombinationernas betydelse, sid. 379.

<td r>12. <td>ÖVERSIKT AV DEN SENKVARTÄRA TIDENS PERIODINDELNINGAR, sid. 383.
</table>
</chapter>

<chapter name="Förteckning över färg- och djuptrycksplanscherna.">
FÖRTECKNING ÖVER FÄRG- OCH DJUPTRYCKSPLANSCHERNA.

<table>
<td>                                                                 <td>Vid sid.
<td>DET SYDSVENSKA TUNDRELANDSKAPET FÖR OMKRING 10,000 ÅR SEDAN.<br>
 <tab>Akvarell för detta arbete av H. Charpentier                     <td r>20
<td>STENÅLDERSFISKE.<br>
 <tab>Akvarell — efter H. Charpentier — för detta arbete av G. Gottorp <td r>26
<td>KARTA ÖVER NORDEUROPA UNDER ANCYLUSTIDEN.<br>
 <tab>Efter E. Granlund                                                <td r>30
<td>KARTA ÖVER NORDEUROPA UNDER LITORINATIDEN.<br>
 <tab>Efter E. Granlund                                                <td r>32
<td>DÖS VID HÅSLÖV I SKÅNE.<br>
 <tab>Akvarell av Ferdinand Boberg. Antikvarisk-topografiska arkivet
(Statens historiska museum)                                            <td r>40
<td>GÅNGGRIFT VID LUTTRA I VÄSTERGÖTLAND.<br>
 <tab>Akvarell av Ferdinand Boberg, tillhörig riksantikvarien,
fil. d:r S. Curman                                                     <td r>52
<td>HUSBYGGE OCH FLINTSLAGNING INOM DEN YNGRE STENÅLDERNS
BONDESAMFUND.<br>
 <tab>Akvarell för detta arbete av H. Charpentier                      <td r>58
<td>DÖS VID RAVLUNDA I SKÅNE.<br>
 <tab>Akvarell av Ferdinand Boberg. Antikvarisk-topografiska arkivet   <td r>66
<td>ETT MÄSTERSTYCKE UR DEN YNGRE STENÅLDERNS KRUKMAKARVERKSTAD
— ETT LERKÄRL FRÅN SKETTILLJUNGA I SKÅNE.<br>
 <tab>Statens historiska museum                                        <td r>70
<td>ETT PAR GODA PROV PÅ STENÅLDERNS KONSTHANTVERK I FLINTA OCH
GRÖNSTEN.<br>
 <tab>Lunds universitets historiska museum                             <td r>82
<td>BRONSÅLDERSMAN.<br>
 <tab>Akvarell för detta arbete av H. Charpentier, efter
rekonstruktion av H. Kühn                                              <td r>112
<td>BRONSÅLDERSKVINNANS SMYCKEN.<br>
 <tab>Nationalmuseum, Köpenhamn                                        <td r>118
<td>BRONSÄLDERSKVINNA.<br>
 <tab>Akvarell för detta arbete av H. Charpentier, efter
rekonstruktion av H. Kühn                                              <td r>124
<td>DEN ÄLDSTA KÄNDA BILDEN AV EN SVENSK PLOG.<br>
 <tab>Hällristningsfragment i akvarellavbildning för detta arbete av
H. Charpentier. Tanum, Bohuslän                                        <td r>130
<td>TRUNDHOLMSVAGNEN.<br>
 <tab>Nationalmuseum, Köpenhamn                                        <td r>134
<td>HÄLLRISTARE I ARBETE.<br>
 <tab>Akvarell för detta arbete av H. Charpentier                      <td r>138
<td>KULTSCENER Å HÄLLRISTNING FRÅN BRONSÅLDERN.<br>
 <tab>Akvarellavbildning för detta arbete av H. Charpentier.
Tanum, Bohuslän                                                        <td r>140
</table>

<table>
<td>                                                                <td>Vid sid.
<td>GRAVURNA FRÅN STORA HAMMAR I SKÅNE.<br>
 <tab>Akvarell i Antikvarisk-topografiska arkivet                   <td r>146
<td>GERMANER OCH KELTER I STRID.<br>
 <tab>Akvarell för detta arbete av G. Gottorp, i anslutning till
en målning av Gerhard Beuthner, återgiven i <i>E. Petersen,</i>
»Wie unsere Urväter lebten» (Curt Kabitsch Verlag, Leipzig 1935)    <td r>152
<td>GERMANSK KULTSCEN FRÅN ÅRHUNDRADENA NÄRMAST EFTER KRISTI<br>
FÖDELSE.
 <tab>Akvarell för detta arbete av G. Gottorp, i anslutning till en
målning av Gerhard Beuthner, återgiven i <i>E. Petersen,
»Wie unsere Urväter lebten»                                         <td r>166
<td>GERMANSKA KRIGARE HALSHUGGAS.<br>
 <tab>Relief å Marcus Aurelius-pelaren på Piazza Colonna i Rom,
rest till ära för kejsarens segrar över markomannerna och andra
germanstammar                                                       <td r>178
<td>NORDGERMANER PÅ KRIGSSTIGEN.<br>
 <tab>Akvarell — efter H. Charpentier — för detta arbete av
G. Gottorp                                                          <td r>190
<td>FÖRGYLLT DRÄKTSPÄNNE FRÅN SENT 400-TAL. GOTLAND.<br>
 <tab>Statens historiska museum                                     <td r>200
<td>GULDHALSKRAGE FRÅN ÅLLEBERG I KARLEBY SOCKEN, VÄSTERGÖTLAND.<br>
 <tab>Statens historiska museum                                     <td r>206
<td>PRAKTHJÄLM FRÅN VALSGÄRDE I UPPLAND.<br>
 <tab>Museet för nordiska fornsaker, Uppsala                        <td r>214
<td>SVÄRDFÄSTE FRÅN EN AV BÅTGRAVARNA VID VENDELS KYRKA, UPPLAND.<br>
 <tab>Statens historiska museum                                     <td r>216
<td>DE TRE KUNGSHÖGARNA INVID GAMLA UPPSALA.<br>
 <tab>Akvarell av Ferdinand Boberg. Antikvarisk-topografiska arkivet<td r>220
<td>RHENLÄNDSKT GLAS FRÅN VALSGÄRDE I UPPLAND.<br>
 <tab>Museet för nordiska fornsaker, Uppsala. Efter G. Arwidsson    <td r>230
<td>VIKINGASKEPP FRÅN OSEBERG I NORGE.<br>
 <tab>Norsk folkemuseum, Bygdöy, Norge                              <td r>246
<td>VIKINGAFLOTTA.<br>
 <tab>Akvarell för detta arbete av G. Gottorp                       <td r>252
<td>BÅTBYGGE UNDER VIKINGATID.<br>
 <tab>Detalj av Bayeuxtapeten                                       <td r>256
<td>VAGN FRÅN VIKINGATIDEN.<br>
 <tab>Ur Osebergsfyndet. Universitetets oldsaksamling, Oslo, Norge  <td r>272
<td>VIKINGATIDENS RUNRISTARE I ARBETE (HUNNESTADSMONUMENTET).<br>
 <tab>Akvarell för detta arbete av H. Charpentier                   <td r>282
<td>SKEPPSSÄTTNINGEN VID KÅSEBERGA I SKÅNE.<br>
 <tab>Akvarell av Ferdinand Boberg. Antikvarisk-topografiska arkivet<td r>290
</table>

<table>
<td>                                                               <td>Vid sid.
<td>EN SIDA UR FLATÖBOKEN.<br>
 <tab>Facsimil efter originalmanuskriptet i Det Kongelige
Bibliotek, Köpenhamn                                               <td r>298
<td>BILDSTEN FRÅN SANDA PÅ GOTLAND.<br>
 <tab>Statens historiska museum                                    <td r>312
<td>RUNSTENEN FRÅN RÖK I ÖSTERGÖTLAND                              <td r> 322
<td>»TORS STRID MED JÄTTARNA».<br>
 <tab>Målning av M. E. Winge 1872. Nationalmuseum                  <td r>326
<td>ILLUSTRATION TILL »NIALS SAGA».<br>
 <tab>Akvarell av J. Aug. Malmström. Lunds universitets konstmuseum<td r>350
<td>GÅNGGRIFT VID VIKEN I VÄSTERGÖTLAND.<br>
 <tab>Akvarell av Ferdinand Boberg. Antikvarisk-topografiska arkivet<td r>360
<td>LUGNAROHÖGEN I SÖDRA HALLAND.<br> 
 <tab>Akvarell av Ferdinand Boberg. Antikvarisk-topografiska arkivet<td r>364
<td>SILVERBÄGARNA FRÅN HOBY I DANMARK.<br>
 <tab>Nationalmuseum, Köpenhamn                                     <td r>370
<td>GRAVGODSET I VENDELGRAV I.<br>
 <tab>Planteckning av Hj. Stolpe. Antikvarisk-topografiska arkivet  <td r>374
</table>
</chapter>

<chapter name="Förteckning över textillustrationer jämte uppgifte om var de
avbildade föremålen befinna sig.">
FÖRTECKNING ÖVER TEXTILLUSTRATIONER JÄMTE UPPGIFTER
OM VAR DE AVBILDADE FÖREMÅLEN BEFINNA SIG.
<table>
<td>                                                                  <td>Sid.
<td>Fjällandskap. Foto G. Heurlin ur Svenska Turistföreningens bildarkiv <td r>17

<td>Huggvapen av renhorn, funnet i Danmark, nu i Nationalmuseum, Köpenhamn, och
en motsvarighet från nordamerikanska indianstammar. Efter V. Nordmann <td r>22

<td>7,000-årig hornyxa från Ystadstrakten, nu i Statens historiska museum, med
rekonstruerat träskaft                                                <td r>23

<td>Svea älvs fallbrant vid Degerfors. Foto C. G. Rosenberg ur Svenska
Turistföreningens bildarkiv                                           <td r>25

<td>Fiskedon från äldre stenåldern. 1—3 i Lunds universitets historiska museum,
4—5 i Statens historiska museum                                       <td r>27

<td>Stenåldersboplatser kring Ringsjöns stränder. Foto Flygvapnet     <td r>29

<td>Primitiva redskap av flinta och kvartsit från Sandarna vid Göteborg.
Göteborgs museum. Efter J. Alin m. fl                                 <td r>31

<td>Hornyxa från Höganäs, från övergången mellan Ancylus- och Litorinatid.
Lunds universitets historiska museum                                  <td r>33

<td>Halssmycke från stenåldern. Lunds universitets historiska museum  <td r>34

<td>Pärlor av ben och bärnsten från stenåldern. Statens historiska museum <td r>36

<td>Dös vid Bårslöv, Skåne                                            <td r>38

<td>Stenkammargravarnas utbredning i Sverige under yngre stenålder.
Efter O. Rydbeck                                                      <td r>41

<td>Stenkammargrav vid Haga på Orust, Bohuslän. Ur Svenska Trafikförbundets
bildarkiv                                                             <td r>43

<td>En stenkammargrav bygges i Västsverige. Rekonstruktionsförsök efter
J. Lechler                                                            <td r>44

<td>Dös vid Köpingebro, Skåne                                         <td r>45

<td>Stridsyxa av grönsten. Lunds universitets historiska museum       <td r>46

<td>Gånggrift i Järrestads socken, Skåne. Foto R. Lundin              <td r>48

<td>Gånggrift i Lackalänga, Skåne                                     <td r>49

<td>Ingången till gånggriften i Gillhög, Barsebäcks socken, Skåne     <td r>50

<td>Det inre av gånggriften i Gillhög                                 <td r>51

<td>Rektangulär husgrund från Katrineholmstrakten. Efter S. Florin    <td r>53

<td>Vetekornsavtryck i keramikgods, funna i Östra Vrå, Stora Malms socken i
Södermanland. Efter S. Florin                                         <td r>54

<td>Avtryck av vindruvekärnor i keramikgods, funnet i östra Vrå.
Efter S. Florin                                                       <td r>55

<td>Pålbyggnader från yngre stenåldern. Efter J. Lechler              <td r>56

<td>Dubbeleggad stridsyxa. Lunds universitets historiska museum       <td r>57

<td>I flintgruvan. Rekonstruktionsförsök efter J. Lechler             <td r>59

<td>Stenålderskruka från Skåne. Lunds universitets historiska museum  <td r>60

<td>Redskap för sågning av grönstenen. Rekonstruktionsförsök efter
J. Lechler                                                            <td r>61

<td>Stenborrningsapparat. Rekonstruktionsförsök efter J. Lechler      <td r>62

<td>Kopparfyndet från Bygholm i Jylland. Nationalmuseum, Köpenhamn    <td r>63

<td>Slipstenar från yngre stenåldern. Lunds universitets historiska
museum                                                                <td r>64

<td>Boplatsliv från yngre stenålder. Rekonstruktionsförsök efter
J. Lechler                                                            <td r>65

<td>Stridsyxekulturens bärare på vandring i Europa. Karta efter
J. Lechler                                                            <td r>67

<td>Markgrav från yngre stenålder, från Fredriksberg i Oxie socken, Skåne <td r>68

<td>Innehållet i markgraven från Fredriksberg, Oxie socken, Skåne. Lunds
universitets historiska museum                                        <td r>69

<td>Stenyxor från omkring 2000 f. Kr. Lunds universitets historiska
museum                                                                <td r>73

<td>Hällristning från Landverk, Åre socken i Jämtland. Efter G. Hallström <td r>77
</table>

<table>
<td>                                                                 <td>Sid.
<td>Hällristning från yngre stenålder, från Evenhus i Nord-Tröndelag, Norge.
Efter G. Gjessing                                                    <td r>78

<td>Hällristning från Bola, Nord-Tröndelag, Norge. Efter G. Hallström<td r>79

<td>Fotografi av Lapplandsren. Efter G. Hallström                    <td r>79

<td>Hällristning från Flatruet, Härjedalen                           <td r>80

<td>Älghuvud, stenskulptur från Alunda, Uppland. Statens historiska
museum                                                               <td r>81

<td>Älghuvud, stenskulptur från Hvittis i Satakunda, Finland. Nationalmuseum,
Helsingfors                                                          <td r>83

<td>Benkam från Gullrum på Gotland. Statens historiska museum        <td r>85

<td>Hällkista från stenåldern, Gillhög, Barsebäcks socken i Skåne    <td r>87

<td>Gravgodset i hällkistan från Gillhög. Lunds universitets historiska
museum                                                               <td r>89

<td>En mellansvensk hällkista förfärdigas. Rekonstruktionsförsök efter
J. Lechler                                                           <td r>90

<td>Ättegrift, hällkista från Trumpetaregården, Häriunda socken i
Västergötland                                                        <td r>91

<td>Nordisk stenålder i skuggan av Europas metallålder. 1 och 3 Lunds
universitets historiska museum, 2 museet i Schwerin, Tyskland        <td r>93

<td>Krumsvärd från Norre, Heda socken i Östergötland. Statens historiska
museum                                                               <td r>94

<td>Trepanerade stenålderskranier. Lunds universitets historiska museum <td r>96

<td>I stenålderns »sjukstuga». Rekonstruktionsförsök efter J. Lechler<td r>97

<td>Hästkranium från Ullstorpsån med kvarsittande fragment av en flintdolk.
Museet i Ystad                                                       <td r>98

<td>Hästoffer under stenåldern. Rekonstruktionsförsök efter J. Lechler<td r>99

<td>Försök till rekonstruktion av skeppen å bronsålderns hällristningar.
Efter »Mannus» 1933                                                  <td r>100

<td>Försök till rekonstruktion av skeppen å bronsålderns hällristningar.
Efter »Mannus» 1933                                                  <td r>101

<td>Storhögar från bronsåldern i Stora Köpinge i Skåne. Foto C.-A.
Althin                                                               <td r>102

<td>Bronssvärd från Segerstad i Västergötland. Statens historiska museum<td r>103

<td>Bronssköld från Nackhälla, Spannarps socken i Halland. Statens
historiska museum                                                    <td r>104

<td>Ristad gravhäll från Vallby socken i Skåne. Lunds universitets
historiska museum                                                    <td r>105

<td>Italisk bronsspann, funnen vid Bergsjöholm i Skåne. Statens
historiska museum                                                    <td r>106

<td>Offerfynd från Hassle, Glanshammars socken i Närke. Statens
historiska museum                                                    <td r>107

<td>Lurblåsare från bronsåldern. Hällristningsfragment från Tanum,
Bohuslän, jämte ett rekonstruktionsförsök efter J. Lechler           <td r>108

<td>I bronsgjutarens verkstad. Rekonstruktionsförsök efter J. Lechler<td r>109

<td>Bronsgjutning, holkyxa och gjutform. Nationalmuseum, Köpenhamn   <td r>110

<td>Bronslurar. Nationalmuseum, Köpenhamn                            <td r>111

<td>Rakkniv från yngre bronsåldern, ur ett depåfynd från Södra
Hjärpetan, Grava socken i Värmland. Statens historiska museum        <td r>113

<td>Guldskål från Nättraby socken i Blekinge. Statens historiska museum<td r>113

<td>Försök att rekonstruera framställandet av dekoren å bronskärlet
å bilden sid. 115. Efter L. Ringbom                                  <td r>114

<td>Hängkärl från yngre bronsålder, funnet i Västergötland. Statens
historiska museum                                                    <td r>115

<td>Försök att rekonstruera framställandet av den äldre bronsålderns
spiraldekor. Efter L. Ringbom                                        <td r>116

<td>Kvinnoprydnader från äldre bronsålder, från Stockhult, Loshults
socken i Skåne. Statens historiska museum                            <td r>117

<td>Stridsyxa av brons, från Lundby, Slöinge socken i Halland.
Statens historiska museum                                            <td r>119

<td>Bronsåldersmanteln från Gerumsberget i Västergötland. Statens
historiska museum. Efter E. Klein                                    <td r>120

<td>Detalj av bronsåldersmanteln från Gerumsberget                   <td r>121

<td>Handkvarn av enkel typ. Rekonstruktionsförsök efter J. Lechler   <td r>122
</table>

<table>
<td>                                                                 <td>Sid.

<td>Dräktspänne från sen bronsålder. Lunds universitets historiska museum<td r>122

<td>»Skrydstrupkvinnan». Nationalmuseum, Köpenhamn                   <td r>123

<td>Tröja till bronsålderns kvinnodräkt. Nationalmuseum, Köpenhamn   <td r>125

<td>Bronsålderskjol från ett gravfynd vid Egtved i Danmark. Nationalmuseum,
Köpenhamn                                                            <td r>125

<td>Vävstol från bronsåldern. Rekonstruktionsförsök efter J. Lechler <td r>125

<td>Hårnät från bronsåldern, skiss efter G. Schwantes, visande nätets
användning                                                           <td r>126

<td>Hårnät från bronsåldern, påträffat i en dansk grav.
Nationalmuseum, Köpenhamn                                            <td r>127

<td>Gravhög från bronsåldern vid Brösarp i Skåne                     <td r>128

<td>Gravhög från bronsåldern vid Hög, väster om Kävlinge i Skåne     <td r>129

<td>Stenröse från bronsåldern, Bredarör vid Kivik, Skåne             <td r>131

<td>Stenkistan i Bredarör, norra långsidans ristade hällar           <td r>132

<td>Stenkistan i Bredarör, södra långsidans ristade hällar           <td r>133

<td>Ena sidohällen i Bredarörs stenkista                             <td r>135

<td>Bronsyxor från Skogstorp i Södermanland. Statens historiska museum<td r>136

<td>Fragment av hällristningar: kultskepp (Bohuslän), svinhjord
(östergötland) och manliga figurer kring ett solhjul (Bohuslän)      <td r>137

<td>Hällristningsyta från bronsåldern, Tanums socken i Bohuslän      <td r>139

<td>Parti av en hällristning i Bohuslän, tolkad som en jaktscen      <td r>141

<td>Försök till rekonstruktion av hällristningsscenen å föregående
bild. Efter J. Lechler                                               <td r>141

<td>Plöjare. Hällristningsfragment från Bohuslän                     <td r>142

<td>Mansfigur, bärande en kultyxa. Hällristningsfragment från Bohuslän<td r>142

<td>Hällristning vid Ekensberg, östra Eneby socken i Östergötland    <td r>143

<td>Hällristning i Tegnaby, Tanums socken, Bohuslän                  <td r>144

<td>Försök till rekonstruktion av hällristningsscenen å föregående
bild. Efter J. Lechler                                               <td r>144

<td>Hällristning vid Finntorp, Tanums socken i Bohuslän              <td r>145

<td>Försök till rekonstruktion av kultprocession under bronsålderns
senare del. Efter J. Lechler                                         <td r>147

<td>Gravurna från yngre bronsålder från Lundåkra i Barsebäcks socken,
Skåne. Lunds universitets historiska museum                          <td r>148

<td>Skeppsformig stensättning vid Gnisvärd, Tofta socken på Gotland.
Foto R. Lundin                                                       <td r>149

<td>Hällristning i Brandskogen, Boglösa socken i Uppland             <td r>150

<td>Båten sjösättes för ett härnadståg. Försök till rekonstruktion
efter ett fynd från Hjortspring på ön Als i Danmark. Efter J. Lechler<td r>151

<td>Nydambåten. Modell efter fyndet i Nydam mosse i Jylland, Danmark.
Museet i Kiel                                                        <td r>153

<td>Nydambåten iordningställes. Rekonstruktionsförsök efter J. Lechler<td r>154

<td>En modern motsvarighet till NydambÅten. Efter J. Lechler         <td r>155

<td>Plogbruk under äldre järnålder. Rekonstruktionsförsök efter J. Lechler<td r>156

<td>Säden mejas. Rekonstruktionsförsök efter J. Lechler              <td r>156

<td>Järnbarrer från tidig järnålder. Efter J. Lechler                <td r>158

<td>Primitiv anordning för utvinnande av rent järn, funnen vid Bjärsgård
i Skåne. Efter J. Nihlén                                             <td r>159

<td>Svenska järnföremål från en krigargrav vid övre Älebäck, Norra
Möckleby socken på Öland. Statens historiska museum. Efter E. Klein  <td r>160

<td>Gravfält från äldre järnålder, strax väster om Trelleborg        <td r>161

<td>Gravhög från äldre järnålder, »Uggarde råir» i Rone socken på
Gotland. Foto G. Lundquist ur Svenska Turistföreningens bildarkiv    <td r>162

<td>Husgrund från järnåldern, Brostorps by i Glemminge socken på
Öland. Efter M. Stenberger                                           <td r>163

<td>Husgrund från järnåldern i Södra Greda i Föra socken på Öland.
Flygfoto G. Hård. Efter M. Stenberger                                <td r>165
</table>

<table>
<td>                                                                 <td>Sid.

<td>Husgrund vid Lojsta på Gotland. Foto H. Svensson 167

<td>Parti av järnåldersbebyggelse från Fallet i Tingstäde på Gotland.
Efter G. Boethius                                                    <td r>168

<td>Lojstahusets exteriör. Efter G. Boëthius och J. Nihlén           <td r>169

<td>Lojstahusets interiör. Efter G. Boëthius och J. Nihlén           <td r>169

<td>En modern motsvarighet till den äldre järnålderns mellansvenska
hustyp, ännu existerande på Hebriderna utanför Skottlands västkust.
Efter M. Stenberger                                                  <td r>170

<td>Handkvarn av tidig typ. Lunds universitets historiska museum     <td r>171

<td>Roterande kvarn. Efter G. Hatt                                   <td r>171

<td>Byxor från Torsbjerg, Sönderbraarup i Danmark. Museet i Kiel     <td r>172

<td>Bautasten, »Frodestenen» vid Fjärås bräcka i Nordhalland.
Foto R. Lundin                                                       <td r>173

<td>Ett parti brädspel på gårdstomten. Rekonstruktionsförsök efter
J. Lechler                                                           <td r>175

<td>Dryckeshorn av glas, funnet vid östervarv i östergötland.
Statens historiska museum                                            <td r>177

<td>Romerska krigare bortföra tillfångatagna germaner med kvinnor
och boskap. Relief på Marcus Aurelius-kolonnen på Piazza Colonna i Rom<td r>179

<td>Romarrikets gräns mot det fria Germanien under kejsar Augustus'
tid. Karta efter S. Lindqvist                                        <td r>180

<td>En avliden germansk krigare brännes å bål. Rekonstruktionsförsök
efter J. Lechler                                                     <td r>181

<td>Bronsskål funnen vid Sojvide på Gotland. Statens historiska museum<td r>182

<td>Bronsspann från Öremölla, Skivarps socken i Skåne. Statens
historiska museum                                                    <td r>183

<td>Glasbägare ur Öremöllafyndet. Statens historiska museum          <td r>183

<td>Romersk bronskanna från Öyerbo i Västergötland. Statens
historiska museum                                                    <td r>184

<td>Romersk bronsvas, helgad åt Apollo Grannus, anträffad vid
Fycklinge, Björkesta socken i Västmanland. Statens historiska museum <td r>185

<td>Vinskopa, funnen vid Gödåker, Tensta socken i Uppland. Statens
historiska museum                                                    <td r>186

<td>Vinskopa från Roes, Rone socken på Gotland. Statens historiska
museum                                                               <td r>187

<td>Handtag till en bronskanna, funnet vid Lenstad på Öland. Statens
historiska museum                                                    <td r>188

<td>Bronskanna, funnen i Hässelby, Spånga socken i Uppland. Statens
historiska museum                                                    <td r>189

<td>Det gotiska runalfabetet                                         <td r>191

<td>Nordgermanska krigare i full rustning. Efter Sophus Müller       <td r>193

<td>Nordgermanska guldringar. Den svenska i Statens historiska
museum, den tyska i museet i Breslau                                 <td r>195

<td>Guldfingerring från Berga-Vrå, Kjula socken i Södermanland.
Statens historiska museum                                            <td r>196

<td>Halsring av guld från Burahus, Ravlunda socken i Skåne.
Statens historiska museum                                            <td r>197

<td>Silverbägare av nordisk tillverkning. Nationalmuseum, Köpenhamn  <td r>198

<td>Detalj av dekoren på silverbägaren å föregående bild             <td r>199

<td>Guldbrakteater från Senoren i Rlekinge (Statens historiska
museum) jämte förebilderna från västgotiskt område (Nationalmuseum,
Budapest)                                                            <td r>201

<td>Ett urval silver- och bronsarbeten ur Sösdalafyndet. Lunds
universitets historiska museum                                       <td r>202

<td>Offerfynd från Sjörup, Häglinge socken i Skåne. Statens
historiska museum                                                    <td r>203

<td>Brakteaten från Tjurkö i Blekinge (Lunds universitets
historiska museum) jämte en dansk brakteat (Nationalmuseum, Köpenhamn)
samt förebilden, ett romerskt mynt                                   <td r>204

<td>En serie svenska guldfynd från 400- och 500-talen. Statens
historiska museum. Efter E. Klein                                    <td r>205

<td>Formar för pressning av bronsplåtar till utsmyckning av hjälmar
från folkvandringstid. Björnhovda, Torslunda socken på Öland.
Statens historiska museum                                            <td r>207 

<td>Två bronsplåtar ur Björnhovdafyndet. Statens historiska museum   <td r>208

<td>Fornborgen Stenby, sydost om Munktorp i Västmanland. Foto Flygvapnet<td r>209

<td>Gråborg i Algutsrums socken på Öland. Flygfoto G. Hård. Efter
M. Stenberger                                                        <td r>210

<td>»Triberga borg» i Hulterstads socken på Öland. Flygfoto G. Hård.
Efter M. Stenberger                                                  <td r>211
</table>

<table>
<td>                                                                 <td r>Sid.
<td>Fornborg av yngre järnålderstyp i Sandby socken på Öland.
Efter M. Stenberger                                                  <td r>212

<td>»Ismantorps borg» i Långlöts socken på Öland. Efter M.
Stenberger                                                           <td r>213

<td>Prakthjälm från Valsgärde. Museet för nordiska fornsaker, Uppsala<td r>215

<td>Den västligaste av kungshögarna vid Gamla Uppsala under
utgrävning. Efter S. Lindqvist                                       <td r>217

<td>Ottarshögen vid Vendel i Uppland. Efter S. Lindqvist             <td r>219

<td>Domarringar vid Smålandsstenar i Småland. Foto R. Lundin         <td r>221

<td>Skeppssättningar vid foten av Anundshögen på Badelundaåsen
nära Västerås. Foto ur Svenska Trafikförbundets bildarkiv            <td r>222

<td>Hjälm från en av båtgravarna vid Vendel. Statens historiska
museum                                                               <td r>225

<td>Bronsbleck å en av Vendelhjälmarna. Statens historiska museum    <td r>226

<td>Rekonstruerad sköld från yngre järnålder, från en av
båtgravarna vid Vendel. Statens historiska museum .                  <td r>227

<td>Plan över en av båtgravarna vid Vendel i Uppland. Efter
T. J. Arne                                                       <td r>228—229

<td>Praktbetsel ur en av Vendelgravarna. Statens historiska museum   <td r>229

<td>Ett sydgermanskt (museum i Rom) och ett nordgermanskt svärd
från Vallstenarum på Gotland (Statens historiska museum). Efter
S. Lindqvist                                                         <td r>231

<td>Germansk djurornamentik: ett bronsbleck från Vendel (Statens
historiska museum) och en bronsplatta från Fétigny i Schweiz
(museum i Bern)                                                      <td r>233

<td>Bildstenar från Vallstenarum och Havor på Gotland. Statens
historiska museum                                                    <td r>235

<td>Spjutspets från Vendel. Statens historiska museum                <td r>236

<td>Bronsbeslag från en av Vendelgravarna. Statens historiska museum <td r>237

<td>Stenarna på toppen av Inglinge hög. Foto R. Lundin               <td r>238

<td>Inglingehögens stenklot                                          <td r>238

<td>Nordians hög i Norrsunda socken i Uppland                        <td r>239

<td>Dryckeshornen från Gallehus i Jylland. Kopior i Nationalmuseum,
Köpenhamn                                                            <td r>241

<td>Det kortare Gallehushornets bilder                               <td r>242

<td>Det större Gallehushornets bilder                                <td r>243

<td>Nordisk viking. Träskulptur från Osebergsfyndet, nu i
Universitetets oldsaksamling, Oslo. Teckningar av M. Storm. Efter
A. W. Brögger                                                        <td r>245

<td>De onda makterna. Gravsten från ett kloster pá ön Lindisfarne
i England                                                            <td r>247

<td>Karta över vikingarnas färder                                    <td r>248

<td>Vikingaskepp på en bildsten från Lillbjärs i Stenkyrka socken
på Gotland. Statens historiska museum                                <td r>249

<td>Bildsten från Smiss i Stenkyrka socken på Gotland. Gotlands
fornsal, Visby                                                       <td r>250

<td>Bildsten från Stora Hammars i Lärbro socken på Gotland. Bunge
museum, Bunge                                                        <td r>251

<td>Skattfynd från Haglunda, Alböke socken på Öland. Statens
historiska museum                                                    <td r>253

<td>Skattfynd från Haglunda, Alböke socken på Öland. Statens
historiska museum                                                    <td r>254

<td>Skattfynd från Gannarve, Halls socken på Gotland. Statens
historiska museum                                                    <td r>255

<td>Vikingavapen, svärd och spjutspets. Statens historiska museum    <td r>257

<td>Stridsscen enligt Bayeuxtapeten                                  <td r>258

<td>Vikingaskepp enligt Bayeuxtapeten                                <td r>259

<td>Silverskålar från Kungsgården, Gamla Uppsala socken i Uppland.
Statens historiska museum                                            <td r>260

<td>Silverskål från Lilla Valla, Rute socken på Gotland. Statens
historiska museum                                                    <td r>261

<td>Våg med viktdosa från Vårdinge socken i Södermanland. Statens
historiska museum. Efter E. Klein                                    <td r>263

<td>Björkön i Mälaren, platsen för vikingatidens Birka. Flygfoto.
Efter E. Klein                                                       <td r>266

<td>Ett parti av Birkas gravfält                                     <td r>267

<td>Frankiskt lergods från Birkagravar. Statens historiska museum    <td r>268

<td>Frankiskt glas från en grav i Birka. Statens historiska museum   <td r>268
</table>

<table>
<td>                                                                 <td r>Sid.
<td>Kvinnosmycken och vävnadsfragment från en av Birkas gravar.
Efter E. Klein                                                       <td r>269

<td>Hedeby. Flygfoto. Efter H. Jahnkuhn                              <td r>271

<td>Snidade hörnstolpar till möbler ur Osebergsfyndet.
Universitetets oldsaksamling, Oslo                                   <td r>273

<td>I vikingatidens nordiska vapensmedja. Rekonstruktionsförsök
efter J. Lechler                                                     <td r>274

<td>Snickar- och smidesverktyg ur fyndet från Mästermyr, Silte
socken på Gotland. Statens historiska museum                         <td r>275

<td>Dräktsmycken ur ett skattfynd från östra Påboda, Söderåkra
socken i Småland. Statens historiska museum                          <td r>276

<td>Melallbeslag till en bokpärm från klostret Lindau i Schweiz      <td r>277

<td>Silverspänne från Skabersjö socken i Skåne. Lunds universitets
historiska museum                                                    <td r>278

<td>Praktspänne från Othems socken på Gotland. Statens historiska
museum                                                               <td r>279

<td>Silver-»statyetter» från Tuna, Alsike socken i Uppland och
Kinstaby, Köpings socken på Öland. Statens historiska museum         <td r>280

<td>Silverskatt från Visby. Statens historiska museum                <td r>281

<td>Kvinnosmycke från Jämjö i Gärdslösa socken på Öland. Statens
historiska museum                                                    <td r>283

<td>Bronsbeslag till en hästmundering från Broa i Halla socken på
Gotland. Statens historiska museum                                   <td r>284

<td>Sigurdsristningen på Ramsundsberget i Södermanland               <td r>285

<td>Runstenen vid Sparlösa kyrka i Västergötland. Efter H. Jungner <td r>286—287

<td>Runstenen vid Möjebro, Hagby socken i Uppland                    <td r>288

<td>Lumbers hög vid Norra Vånga i Västergötland. Foto Sam. Lindskog  <td r>289

<td>Skeppssättningen vid Kåseberga på Skånes sydkust. Flygfoto       <td r>291

<td>Stensättning vid Hjortahammar i Blekinge. Foto C. G. Rosenberg
ur Svenska Turistföreningens bildarkiv                               <td r>293 

<td>Odensframställning på en bildsten från Sanda på Gotland.
Statens historiska museum                                            <td r>294

<td>En fruktbarhetsgudinna drager ut för att välsigna jorden.
Rekonstruktionsförsök efter J. Lechler                               <td r>297

<td>Frö-bild från Rällinge, Lunda socken i Södermanland. Statens
historiska museum                                                    <td r>301

<td>Ristning på en av stenarna i Hunnestadsmonumentet. Lunds
universitets historiska museum                                       <td r>305

<td>Bildsten från Tjängvide på Gotland. Statens historiska museum    <td r>309

<td>Bronsbleck från en av Vendelgravarna. Stafens historiska museum  <td r>311

<td>Ättestupa på Solberget i Växjö. Foto P. G. Vejde                 <td r>315

<td>Alundastenen i Uppland med framställning av Tors fiske           <td r>316

<td>»Tors fiske», akvarell av Ossian Elgström                        <td r>317

<td>Torshammare från Öland. Statens historiska museum                <td r>319

<td>Skarpåkerstenen i Södermanland. Foto H. Faith-Ell                <td r>321

<td>Hårgabergets topp i Hälsingland. Folo W. Sohlberg ur Svenska
Turistföreningens bildarkiv                                          <td r>328

<td>Inglinge hög i östra Torsås socken i Småland. Foto R. Lundin     <td r>329

<td>»Resestenar» i en lund vid Sjöbylund, Skatelövs socken i Småland.
Foto P. G. Vejde                                                     <td r>331

<td>Klasahall i sjön Mien på gränsen mellan Småland och Blekinge. Foto
P. G. Vejde                                                          <td r>333

<td>Offerscen på en bildsten från Stora Hammars, Lärbro socken på
Gotland. Bunge museum, Bunge                                         <td r>335

<td>Hunnestadsmonumentet enligt Ole Worm 1643                        <td r>339

<td>Hunnestadsmonumentets bevarade stenar. Lunds universitets
historiska museum                                                    <td r>340

<td>Titelsida och illustrationer ur <i>Johannes Schefferus,</i>
 »De orbibus tribus aureis», 1675                                     <td r>341 

<td>»Gamla Upsala högar och hedniska ättebackar» enligt kopparstick
i <i>Johan Peringskiöld,</i> »Then första boken af Swea och Götha
minnings-merken vthi Uplandz första del Thiundaland», 1719           <td r>342
</table>

<table>
<td>                                                                 <td r>Sid.
<td>»Om Thors Beläte», facsimil ur <i>Johan Peringskiöld,</i>
»Ulleråkerz häradz minnings-merken med nya Upsala», 1709             <td r>343

<td>Inglinge hög i Småland och det ornerade klotet på dess topp,
enligt kopparstick i Erik Dahlberg, »Suecia antiqua et hodierna», 1717<td r>345

<td>»Ramunder dödar jättarna», lavyr av Pehr Hörberg 1801.
Nationalmuseum                                                       <td r>347

<td>Oscar Montelius. Framsidan av en 1913 präglad plakett, utförd
av E. Lindberg                                                       <td r>348

<td>Baksidan av E. Lindbergs Monteliusplakett                        <td r>349

<td>En av Montelius' illustrationer till hans tolkning av det s. k.
»typologiska systemets» innebörd                                     <td r>351

<td>»Frithiofs frieri», illustration till Tegnérs »Frithiofs saga»,
av Knut Ekwall, 1879                                                 <td r>352

<td>»Erik Röde», akvarell av Ossian Elgström                         <td r>353

<td>»Bältespännarna» av J. P. Molin. Nationalmuseum, Stockholm       <td r>355

<td>Kiviks Bredarör vid mitten av 1700-talet, enligt teckning av
C. J. Beckersledt efter F. G. Feldt. Kungliga biblioteket, Stockholm <td r>363

<td>Utgrävning av en båtgrav vid Årby, Rasbokils socken i Uppland    <td r>368

<td>Utgrävning av en stenåldersboplats vid Dammstugan i
Södermanland. Efter S. Florin                                        <td r>369

<td>Kvinnograv från vikingatiden vid Hallvede, Eke socken på Gotland,
under utgrävning. Efter M. Stenberger                                <td r>373

<td>Gånggriften vid Gillhög, Barsebäcks socken i Skåne, före
utgrävningen                                                         <td r>376

<td>Gillhögsgånggriften under utgrävning                             <td r>377

<td>Det yttre partiet av ingången till gånggriften i Gillhög under
utgrävning                                                           <td r>379

<td>Trojaborg vid Tibble i Badelunda socken, Västmanland. Foto
Flygvapnet                                                           <td r>381
</table>

De med »J. Lechler» som ursprungsbeteckning försedda bilderna äro jämte copyright
med vederbörligt tillstånd övertagna från förlag Curt Kabitzsch, Leipzig, ur <i>J. Lechler,</i>
»5000 Jahre Deutschland. Germanisches Leben in 700 Bildern». 2:a uppl., 9—19:e tus.,
218 sid.
</chapter>

<chapter name="Förklaringer, tillägg och rättelser.">
FÖRKLARINGAR, TILLÄGG OCH RÄTTELSER.

Sid 24. <i>Grönsten,</i> i arkeologiskt språkbruk sammanfattande benämning för alla de
vid redskapstillverkningen använda bergarterna med undantag av flintan.

Sid. 36, bildunderskriften, 4:de raden <i>står:</i> Strandskogen, <i>skall vara:</i> Sandskogen.

Sid. 102. <i>Brons</i> är en legering av koppar och tenn. Det härdigaste resultatet erhölls
vid en procentfördelning av 90 delar koppar och 10 delar tenn.

Sid. 105. <i>Älvkvarnar,</i> små runda, skålformiga fördjupningar, inhuggna på lösa stenar
och stenblock eller fasta bergytor. De äro i särskild grad förbundna med bronsålderns
hällristningar och ha liksom dessa tolkats som utslag av vissa äringsriter.

Sid. 113, övre bildunderskriften, <i>står:</i> Hjärpsten, <i>skall vara:</i> Hjärpetan.

Sid. 233. <i>Bilderna byta plats.</i>

Sid. 235, bildunderskriften, <i>står:</i> Slavor, <i>skall vara:</i> Havor.

Sid. 242. <i>Ullr,</i> annan namnform för <i>Ull.</i>

Sid. 305. <i>Ane,</i> annan namnform för <i>Aun.</i>

Sid. 332, 13:e raden nerifrån, <i>står:</i> sid. 331, <i>skall vara:</i> sid. 301.

Sid. 339. <i>Johannes Bureus,</i> som redan 1604 fick i uppdrag att avteckna runstenar
o. dyl., kan betraktas som Sveriges förste riksantikvarie.

Sid. 381. <i>Trojaborg,</i> labyrintliknande anläggningar, uppförda i ursprungligen kultiskt
syfte. De äro byggda av mindre stenblock och ha formen av ett invecklat gångsystem,
som det gäller att passera utan att ledas på villospår, för att nå fram till centrum.

Sid. 383. <i>Myatid,</i> det skede i östersjöns utveckling, som infaller under historisk tid.
— <i>Limnaeatid,</i> det skede i Östersjöns utveckling, som infaller under yngre stenålder och
fram till historisk tid. — <i>Voldiatid,</i> skedet mellan istid och Ancylustid i Östersjöbäckenets
utveckling.

Sid. 388. <i>Antikvarisk-topografiska arkivet</i> utgör en del av Vitterhets historie och
antikvitets akademiens samlingar och förvaras i Statens historiska museum, Stockholm.
</chapter>

<chapter name="Register">
<h1>REGISTER</h1>


<b>I nedanstående register äro endast namn å personer (historiska och mytologiska) samt å
orter (gårdar, byar, socknar, städer) medtagna; där ett namn i texten förekommer endast
i sammansättning, ex. Beowulfskvädet, Rökstenen, upptages i registret endast denna
sammansättning. Använda förkortningar: Blek. = Blekinge, Bohusl. = Bohuslän, Dalsl.
= Dalsland, Gotl. = Gotland, Hall. = Halland, Hälsingl. = Hälsingland, Härjed. =
Härjedalen, Jämtl. = Jämtland, Lappl. = Lappland, Norrb. = Norrbotten, Sk. = Skåne, Smål.
= Småland, Södermanl. = Södermanland, Uppl. = Uppland, Vg. = Västergötland, Värml.
= Värmland. Västerb. = Västerbotten, Västmanl. = Västmanland, Ångermanl. =
Ångermanland, Öl. = Öland; myt. = mytologiskt namn, ff. = och följande sidor; kursiv siffra
betecknar bild.</b>

<table>
<td>                              <td r> Sid.
<td>Adam av Bremen                <td r>294, 301, 318, 330, 331, 335

<td>Adils                         <td r>221, 223, 225, 226, 228, 305, 367

<td>Ageröd, Sk.                   <td r>28, 383

<td>Alarik                        <td r>206

<td>Alböke, Öl.                   <td r><i>253,</i> 254

<td>Algutsrum, Öl.                <td r><i>210</i>

<td>Alkuin                        <td r>246

<td>Als, Danmark                  <td r><i>151</i>

<td>Alsen, Jämtl.                 <td r>81

<td>Alsike, Uppl.                 <td r>226, <i>280,</i> 365

<td>Alunda, Uppl.                 <td r><i>81,</i> 314, 315, <i>316</i>

<td>Alvastra, Ög.                 <td r><i>56,</i> 360

<td>Ane den gamle                 <td r>221, 223, 226, 305, 311, 312, 367

<td>Ankarsund, Lappl.             <td r>76

<td>Antrea, Finland               <td r>27

<td>Anundshögen                   <td r><i>222</i>

<td>Anund Jakob                   <td r>293

<td>Apollo Grannus, <i>myt.</i>   <td r>185, <i>185</i>

<td>Ariovistus                    <td r>179

<td>Asfrid                        <td r>272

<td>Asmundtorp, Sk.               <td r>167

<td>Augustus                      <td r>180

<td>Aun, se <i>Ane den gamle.</i>

<td ><tab>

<td>Badelunda, Västmanl.          <td r><i>222,</i> 381

<td>Balder, <i>myt.</i>           <td r>299, <i>305</i>

<td>Bare mosse, Sk.               <td r>28

<td>Barsebäck, Sk.                <td r><i>50, 51, 87, 89, 358, 376, 377, 379</i>

<td>Bayeuxtapeten                 <td r><i>256, 258, 259</i>

<td>Beowulfskvädet                <td r>220 ff., 226

<td>Berga Vrå, Kjula s:n, Södermanl.<td r> 195, <i>196</i>

<td>Bergsjöholm, Sk.              <td r><i>106</i>

<td>Birka, Björkön i Mälaren      <td r>265 ff., <i>267, 268, 269,</i> 343, 367

<td>Bjurselet, Skellefteå s:n,
Västerb.                          <td r>59

<td>Bjäre, Sk.                    <td r>212, 214

<td>Bjärsgärd, Sk.                <td r><i>159</i>

<td>Björkesta, Västmanl.          <td r>185, 185

<td>Björkön i Mälaren, se <i>Birka.</i>

<td>Björnhovda, Torslunda s:n, Öl.<td r><i>207, 208</i>

<td>Boglösa, Uppl.                <td r><i>150,</i> 151

<td>Bollstad, Kareby s:n, Bohusl. <td r>95
</table>

<table>
<td>                              <td r>Sid.

<td>Bolmen, Smål.                 <td r>358

<td>Bolstad, Dalsl.               <td r>81

<td>Bornholm, Danmark             <td r>191

<td>Brage, <i>myt.</i>            <td r>307

<td>Brandskogen, Boglösa s:n, Uppl.<td r><i>150,</i> 151

<td>Bredarör, Kivik, Sk.          <td r><i>131, 132, 133, 135,</i> 362, <i>363</i>

<td>Bro, Bohusl.                  <td r>37

<td>Broa, Haila s:n, Gotl.        <td r>279, <i>284</i>

<td>Brostorp, Glemminge s:n, Öl.  <td r><i>163</i>

<td>Brösarp, Sk.                  <td r><i>128</i>

<td>Burahus, Ravlunda s:n, Sk.    <td r>193, <i>197</i>

<td>Burgundarholm, se <i>Bornholm.</i>

<td>Bygholm, Danmark              <td r>61, <i>63</i>

<td>Byske älv, Västerb.           <td r>59

<td>Bårslöv, Sk.                  <td r><i>38</i>

<td>Böla, Nord-Tröndelag, Norge   <td r><i>79</i>

<td 2><tab> 

<td>Caesar, Julius                <td r>179

<td>Chattusil II                  <td r>157

<td 2><tab>

<td>Dags mosse, Ög.               <td r><i>56, 359</i>

<td>Dalbergsån, Bolstads s:n, Dalsl.<td r>81

<td>Dammstugan, Södermanl.        <td r><i>369</i>

<td>Danalagen                     <td r>252

<td>Degerfors, Värml.             <td r>24, <i>25,</i> 30

<td>Dejbjerg, Danmark             <td r><i>297</i>

<td>Döde mosse, Sk.               <td r>28

<td>Domalde                       <td r>334

<td>Dorestad, Holland             <td r>271

<td>Draupnir, <i>myt.</i>         <td r>244, 304

<td 2><tab>

<td>Egil                          <td r>224, 367

<td>Eglved, Danmark               <td r>116, 124, <i>125</i>

<td>Eke, Gotl.                    <td r>373

<td>Ekensberg, Ö. Eneby s:n, Ög.  <td r><i>143</i>

<td>Enköping, Uppl.               <td r>136

<td>Erik den helige               <td r>306

<td>Erik Jarl                     <td r>292

<td>Erik Röde                     <td r><i>343</i>

<td>Erik Segersäll                <td r>290, 291, 311

<td>Evenhus, Nord-Tröndelag, Norge<td r><i>78</i>

<td 2><tab>

<td>Fagervik, Krokeks s:n, Ög.    <td r>52, 66, 70

<td>Falbygden, Vg.                <td r>48, 52, 53

<td>Falköping, Vg.                <td r>360

<td>Fallet, Tingstäde s:n, Gotl.  <td r><i>168</i>

<td>Favne, <i>myt.</i>            <td r><i>285</i>

<td>Finnmarken, Norge             <td r><i>77</i>

<td>Finntorp, Tanums s:n, Bohusl. <td r><i>145</i>

<td>Finnveden, Smål.              <td r>212, 214

<td>Fjolner, <i>myt.</i>          <td r>305, 306
</table>

<table>
<td>                              <td r>Sid.

<td>Fjälkestad, Sk.               <td r>358

<td>Fjälkinge, Sk.                <td r>358

<td>Fjäre, Hall.                  <td r>213, 214

<td>Fjärås bräcka, Hall.          <td r><i>173</i>

<td>Flatruet, Storsjö s:n, Härjed.<td r><i>80,</i> 81

<td>Flatöboken                    <td r><i>298</i>

<td>Folkvang, <i>myt.</i>         <td r>325

<td>Fredriksberg, Oxie s:n, Sk.   <td r><i>68, 69</i>

<td>Frej, Frey, <i>myt.,</i> se <i>Frö.</i>

<td>Fricco, <i>myt.</i>
(se <i>Frö</i>)                   <td r>295

<td>Frigg, Frigga, <i>myt.</i>    <td r><i>294,</i> 299

<td>Frillestad, Sk.               <td r>175

<td>Frithiofs saga                <td r>323, <i>352</i>

<td>Frö, <i>myt.</i>              <td r>223, <i>242,</i> 244, 296, <i>301,</i> 332

<td>Fröja, <i>myt.</i>            <td r>324

<td>Frötuna                       <td r>299

<td>Fycklinge, Björkesta s.n,
Västmanl.                         <td r>185, <i>185</i>

<td>Fyrisvall, Uppl.              <td r>290, 291, 311

<td>Färjestaden, Öl.              <td r>206

<td>Föllinge, Jämtl.              <td r>81

<td>Föra, Öl.                     <td r>164, <i>165</i>

<td 2><tab>

<td>Gallehus, Danmark             <td r>240, <i>241, 242, 243</i>

<td>Gamla Uppsala                 <td>142, <i>217,</i> 218 ff., <i>220,</i> 232, 260, 264,<br> 269, 290, 294, 330, 335, 343, 367

<td>Gannarve, Halls s:n, Gotl.    <td r><i>255</i>

<td>Gantofta, Sk.                 <td r>358

<td>Gerumsberget, Östra Gerums
s:n, Vg                           <td r>116, <i>120,</i> 121

<td>Gierröd, <i>myt.</i>          <td r>299, 310

<td>Gillhög, Barsebäcks s:n, Sk.  <td r><i>50, 51, 87, 89, 358, 376, 377, 379</i>

<td>Gisslause, Lärbro s:n, Gotl.  <td r>31

<td>Glanshammar, Närke            <td r><i>107</i>

<td>Glömminge, Öl.                <td r><i>163</i>

<td>Glosa, Jämtl.                 <td r>81

<td>Gnisvärd, Tofta s:n, Gotl.    <td r><i>149</i>

<td>Gnupa                         <td r>272

<td>Gokstad, Norge                <td r>259

<td>Gotlandslagen                 <td r>326, 338

<td>Grane, <i>myt.</i>            <td r><i>285</i>

<td>Grava, Värml.                 <td r><i>113</i>

<td>Grobin, Lettland              <td r>239

<td>Gråborg, Algutsrums s:n, Öl.  <td r><i>210</i>

<td>Gudrum                        <td r>252

<td>Gulliuborsti, <i>myt.</i>     <td r>306

<td>Gullrum, Gotl.                <td ><i>85</i>

<td>Gungnir, <i>myt.</i>          <td r>244, <i>294</i>

<td>Gunnar Helming                <td r>302 ff.

<td>Gunnlöd, <i>myt.</i>          <td r>310

<td>Gyme, <i>myt.</i>             <td r>304, 305

<td>Gånge-Rolf                    <td r>250, 252

<td>Gårdslånga, Sk.               <td r>245, 319

<td>Gällby Östergården, Gällby
s:n, Vg.                          <td r>95
</table>

<table>
<td>                              <td r>Sid.

<td>Gärd, <i>myt.</i>             <td r>304, 305

<td>Gärdeån, Offerdals s:n, Jämtl.<td r>81

<td>Gärdslösa, Öl.                <td r>207, <i>283</i>

<td>Gödåker, Tensta s:n, Uppl.    <td r><i>186</i>

<td>Göta älv                      <td r>213

<td>Göteborg                      <td r>30, 358

<td 2><tab>

<td>Haga, Orust, Bohusl.          <td r><i>43</i>

<td>Hagby, Uppl.                  <td r><i>288</i>

<td>Hagestad, Sk.                 <td r>358

<td>Haglunda, Alböke s:n, Öl.     <td r><i>253, 254</i>

<td>Hall, Gotl.                    <td r><i>255</i>

<td>Halla, Gotl.                  <td r>279, <i>284</i>

<td>Hallvede, Eke s:n, Gotl.      <td r><i>373</i>

<td>Hallandsåsen                  <td r>212, 214

<td>Hamburg, Tyskland             <td r>21

<td>Harjager, Sk.                 <td r>60

<td>Hassle, Glanshammars s:n, Närke<td r><i>107</i>

<td>Hasslöv, Hall.                <td r><i>364</i>

<td>Havamal                       <td r>282, 310, 323

<td>Havor, Gotl. (se
<i>rättelse</i> sid. 398)         <td r><i>235</i>

<td>Heda, Ög.                     <td r><i>94</i>

<td>Hedeby, Tyskland              <td r>265, 270 ff., <i>271,</i> 290, 367

<td>Heidrik                       <td r>307

<td>Heimdal, <i>myt.</i>          <td r>308

<td>Hemse, Gotl.                  <td r>187

<td>Hertha, <i>myt.</i>           <td r><i>297</i>

<td>Hjortahammar, Blek.           <td r><i>293</i>

<td>Hjortspring, Als, Danmark     <td r><i>151</i>

<td>Hoby, Danmark                 <td r><i>370</i>

<td>Horsens, Danmark              <td r>61

<td>Hugin, <i>myt.</i>            <td r>310, <i>311</i>

<td>Hulterstad, Öl.               <td r><i>211</i>

<td>Humlekärrshult, Smål.         <td r>52

<td>Hunnestad, Skärby s:n, Sk.    <td r><i>282, 305, 339, 340</i>

<td>Husby-Lyhundra, Uppl.         <td r>253

<td>Hvittis, Satakunda, Finland   <td r>82, <i>83</i>

<td>Hymer, <i>myt.</i>            <td r>314, 316, 325

<td>Hyrning                       <td r>292

<td>Hyrrokin, <i>myt.</i>         <td r>282, 305

<td>Håga, Läby s:n, Uppl.         <td r>142

<td>Hågaberget, Hälsingl.         <td r><i>328</i>

<td>Håkon den gode                <td r>308, 319

<td>Håslöv, Sk.                   <td r><i>40</i>

<td>Häglinge, Sk.                 <td r><i>203</i>

<td>Hällestad, Sk.                <td r>290

<td>Hälsingborg                   <td r>132, 212

<td>Härlunda, Vg.                 <td r><i>91</i>

<td>Hässleby, Spånga s:n, Uppl.   <td r><i>189</i>

<td>Hästefjorden, Dalsl.          <td r>358

<td>Hästskotjärn, Kalls sal, Jämtl.<td r> 81
</table>

<table>
<td>                              <td r>Sid.

<td>Hög, Hälsingl.                <td r>182

<td>Hög, Sk.                      <td r><i>129</i>

<td>Höganäs, Sk.                  <td r><i>33,</i> 369, 371

<td>Höj, Sk.                      <td r>358

<td>Höne, Vg.                     <td r><i>206</i>

<td 2><tab>

<td>Ibn Fadhlan                   <td r>261, 262, 264

<td>Idun, <i>myt.</i>             <td r>308

<td>Inge, se <i>Inglingehögen.</i>

<td>Ingelstad, Sk.                <td r>175

<td>Ingelstad, Smål., se <i>Inglingehögen.</i>

<td>Inglingehögen, Östra Torsås s:n<td r>236 ff., <i>238, 329,</i> 330, <i>345</i>

<td>Ismantorp, Långlöts s:n, Öl.  <td r><i>213</i>

<td>Ivetofta, Sk.                 <td r>250

<td 2><tab>

<td>Jonstorp, Sk.                 <td r>358

<td>Jordanes                      <td r>191, 212, 232

<td>Jolunheim, <i>myt.</i>        <td r>305

<td>Jämjö, Gärdslösa s:n, Öl.    <td r><i>283</i>

<td>Järavallen, Limhamn, Sk.      <td r>358

<td>Järrestad, Sk.                <td r><i>48</i>

<td 2><tab>

<td>Kall, Jämtl.                  <td r>81

<td>Kareby, Bohusl                <td r>95

<td>Karleby, Vg.                  <td r><i>206</i>

<td>Karl den store                <td r>246, 283

<td>Katrineholm                   <td r><i>53</i>

<td>Kinstaby, Köpings s:n, Öl.    <td r><i>280</i>

<td>Kivik, Sk.                    <td r>130 ff., <i>131, 132, 133, 135, 362, 363</i>

<td>Kjula, Södermanl.             <td r>195

<td>Klasahall i Mien              <td r><i>333</i>

<td>Knut den store                <td r>254, 259

<td>Kristianstad                  <td r>342

<td>Krokek, Ög.                   <td r>52, 70

<td>Kungsgården, Gamla Uppsala
s:n, Uppl.                        <td r><i>260</i>

<td>Kungsgården, Högs s:n, Hälsingl. <td r>182

<td>Kungsmarken vid Lund          <td r>171

<td>Kvarnby, Sk.                  <td r>58, 59

<td>Kåseberga, Valleberga s:n, Sk.<td r><i>290, 291</i>

<td>Kävlinge, Sk.                 <td r><i>129</i>

<td>Köping, Öl.                   <td r><i>280</i>

<td>Köpingebro, Sk.               <td r><i>45</i>

<td 2><tab>

<td>Lackalänga, Sk.               <td r><i>49,</i> 61, 230, 358

<td>Landskrona                    <td r>167

<td>Landverk, Åre s:n, Jämtl.     <td r><i>77,</i> 81

<td>Lappmarken                    <td r>77

<td>Leif Erikson                  <td r>343

<td>Lenstad, Öl.                  <td r><i>188</i>

<td>Lilla Bedinge, Sk.            <td r>361

<td>Lilla Jored, Bohusl.          <td r>197, 200

<td>Lilla Ramsjö, Vittinge
s:n, Uppl.                        <td r>33, 361
</table>

<table>
<td>                              <td r>Sid.

<td>Lilla Sojvide, Sjonhems
s:n, Gotl.                        <td r>190

<td>Lilla Valla, Rute s:n, Gotl.  <td r><i>261</i>

<td>Lillbjers, Stenkyrka s:n, Gotl.<td r><i>249</i>

<td>Limhamn, Sk.                  <td r>30, 358

<td>Lindisfarne, England          <td r>246, <i>247,</i> 252

<td>Lindsberg, Vallentuna
s:n, Uppl.                        <td r>253

<td>Livius                        <td r>208

<td>Lojsta, Gotl.                 <td r><i>167,</i> 169

<td>Loke, <i>myt.</i>             <td r>313, 324

<td>Loshult, Sk.                  <td r><i>117</i>

<td>Luggude, Sk.                  <td r>212, 214

<td>Lugnarohögen, Hasslövs s:n,
Hall.                             <td r><i>364</i>

<td>Lumber                        <td r><i>289</i>

<td>Lund                          <td r>28, 111, 171, 245

<td>Lunda, Södermanl.             <td r><i>301</i>

<td>Lundby, Slöinge s:n, Hall.    <td r><i>119</i>

<td>Lundby, Vg.                   <td r><i>36, 52</i>

<td>Långlöt, Öl.                  <td r>111, <i>213</i>

<td>Läby, Uppl.                   <td r>142

<td>Lärbro, Gotl.                 <td r>31, 251, <i>335</i>

<td 2><tab>

<td>Malmö                         <td r>30

<td>Marcus Aurelius               <td r><i>178, 179</i>

<td>Mela, Pomponius               <td r>178

<td>Midgårdsormen, <i>myt.</i>    <td r>315, <i>316</i>

<td>Mien                          <td r><i>333</i>

<td>Mjölner, <i>myt.</i>          <td r>318

<td>Munin, <i>myt.</i>            <td r>310, <i>311</i>

<td>Munktorp, Västmanl.           <td r><i>209</i>

<td>Mysinge, Resmo s:n, Öl.       <td r>53

<td>Mästermyr, Silte s:n, Gotl.   <td r><i>275</i>

<td>Möjebro, Hagby s:n, Uppl.     <td r><i>288</i>

<td 2><tab>

<td>Nackhälla, Spannarps s:n, Hall.<td r><i>104</i>

<td>Nerthus, <i>myt.</i>          <td r>296, 297, 298, 306

<td>Nestorskrönikan               <td r>257, 258

<td>Nial                          <td r><i>350</i>

<td>Nils Olofsgården, Lundby
s:n, Vg.                          <td r><i>36</i>

<td>Njord, <i>myt.</i>            <td r>298, 305

<td>Njärd, <i>myt.</i>            <td r>300

<td>Nordians hög, Norrsunda s:n,
Uppl.                             <td r><i>239</i>

<td>Nord-Tröndelag, Norge         <td r><i>78, 79</i>

<td>Norra Möckleby, Öl.           <td r><i>160</i>

<td>Norra Vånga, Vg.              <td r><i>289</i>

<td>Norre, Heda s:n, Ög.          <td r><i>94</i>

<td>Norrköping                    <td r>136

<td>Norrsunda, Uppl.              <td r><i>239</i>

<td>Nydam, Danmark                <td r><i>153, 154, 155</i>

<td>Nämnforsen, Ångermanl         <td r>81

<td>Nättraby, Blek.               <td r><i>113</i>

<td>Nävelsjö, Smål.               <td r>253
</table>

<table>
<td>                              <td r>Sid.

<td>Oden, <i>myt.</i>             <td r>242, 244, 282, <i>294,</i> 296, 308 ff., <i>309,</i> 323

<td>Odensjö, Smål.                <td r>299

<td>Odinkar                       <td r>272

<td>Odovakar                      <td r>206

<td>Offerdal, Jämtl.              <td r><i>27,</i> 30, 81

<td>Olav Tryggvason               <td r>253, 292, 302, 303

<td>Olav den helige               <td r>327, 336

<td>Olof, hövding från Birka      <td r>271, 272

<td>Olof Skötkonung               <td r>292

<td>Omberg, Ög.                   <td r>329

<td>Onsala, Hall.                 <td r>358

<td>Orust, Bohusl.                <td r><i>43,</i> 358

<td>Oseberg, Norge                <td r><i>245, 246, 259, 272, 273,</i> 280, 281

<td>Oskarshamn                    <td r>52

<td>Othem, Gotl.                  <td r><i>279</i>

<td>Ottar (Vendelkråka)           <td r><i>219,</i> 223 ff., 305

<td>Ottarshögen, Uppl.            <td r><i>219,</i> 224, 367

<td>Oxie, Sk.                     <td r><i>68,</i> 69

<td 2><tab>

<td>Piteå                         <td r>76

<td>Plinius                       <td r>181

<td>Pomponius, se <i>Mela.</i>

<td>Ptolemaios                    <td r>211

<td>Pyteas                        <td r>152

<td>Påarp, Västra Karups s:n, Sk. <td r>111

<td 2><tab>

<td>Ragnar Lodbrok                <td r>248

<td>Ramunder, <i>myt.</i>         <td r><i>347</i>

<td>Ramshjer, Hagestads s:n, Sk.  <td r>358

<td>Ramses II                     <td r>157

<td>Ramsundsberget, Södermanl.    <td r><i>285</i>

<td>Ranrike, Bohusl.              <td r>213

<td>Rasbokil, Uppl.               <td r>368

<td>Ravlunda, Sk.                 <td r><i>66,</i> 195

<td>Regin, <i>myt.</i>            <td r><i>285</i>

<td>Resmo, Öl.                    <td r>53

<td>Ringsjön                      <td r>28, <i>29,</i> 358

<td>Roes, Rone s:n, Gotl.         <td r><i>187</i>

<td>Rollo                         <td r>250, 252

<td>Romerike, Norge               <td r>213

<td>Rone, Gotl.                   <td r><i>162, 187</i>

<td>Roslagen, Uppl.               <td r>258

<td>Runtuna, Södermanl.           <td r>320, <i>321</i>

<td>Rurik                         <td r>257, 258

<td>Rule, Gotl.                   <td r><i>261</i>

<td>Rällinge, Lunda s:n, Södermanl<td r><i> 301</i>

<td>Röe, Bro s:n, Bohusl.         <td r>37

<td>Rökstenen                     <td r>283, 322, <i>322</i>

<td>Rönneholm, Stehags s:n, Sk.   <td r>28

<td>Rönnerum, Öl.                 <td r>195

<td>Rösås, Nävelsjö s:n, Smål.    <td r>253
</table>

<table>
<td>                              <td r>Sid.

<td>Sanda, Gotl.                  <td r><i>294, 312</i>

<td>Sandarna, Göteborg            <td r>30, <i>31, 35,</i> 383, 358

<td>Sandby, Sandby s:n, Öl.       <td r><i>212</i>

<td>Sandskogen vid Ystad (se
<i>rättelse</i> sid. 398)         <td r>36

<td>Satakunda, Finland            <td r>82, <i>83</i>

<td>Segerstad, Vg.                <td r><i>103</i>

<td>Senoren, Blek.                <td r><i>201</i>

<td>Sigtryg                       <td r>272, 290

<td>Sigtuna                       <td r>300

<td>Sigurd Favnesbane, <i>myt.</i><td r><i> 285,</i> 307

<td>Sigurdsristningen             <td r>285

<td>Sigvat Jarl                   <td r>336

<td>Silte, Gotl.                  <td r><i>275</i>

<td>Simrishamn                    <td r>28, 130, 136

<td>Sindarve, Hemse s:n, Gotl.    <td r>187

<td>Siretorp, Blek.               <td r>359

<td>Sjonhem, Gotl.                <td r>190

<td>Sjöbylund, Skatelövs s:n, Smål.<td r><i>331</i>

<td>Sjörup, Häglinge s:n, Sk.     <td r><i>203,</i> 207, 234, 290

<td>Skabersjö, Sk.                <td r><i>278</i>

<td>Skara                         <td r>289

<td>Skarpåker, Runtuna s:n,
Södermanl.                        <td r>320, <i>321</i>

<td>Skatelöv, Smål.               <td r><i>330</i>

<td>Skedemosse, Gärdslösa s:n, Öl.<td r>207

<td>Skegrie, Sk.                  <td r>70

<td>Skellefteå                    <td r>59

<td>Skettilljunga, Sk.            <td r><i>70</i>

<td>Skirne, <i>myt.</i>           <td r>304, 305

<td>Skivarp, Sk.                  <td r><i>183,</i> 184

<td>Skogstorp, Södermanl.         <td r><i>136</i>

<td>Skredsvik, Bohusl.            <td r>358

<td>Skrydstrup, Danmark           <td r><i>123</i>

<td>Skälderviken, Sk.             <td r>212, 214

<td>Skärvången, Föllinge s:n, Jämtl.<td r> 81

<td>Skövde                        <td r>205

<td>Sleipner, <i>myt.</i>         <td r><i>309,</i> 310, 325

<td>Slöinge, Hall.                <td r><i>119</i>

<td>Smiss, Stenkyrka s:n, Gotl.   <td r><i>250</i>

<td>Smålandsstenar, Villstads s:n,
Smål.                             <td r><i>221</i>

<td>Snorre Sturlason              <td r>305, 323

<td>Sojvide, Gotl.                <td r><i>182</i>

<td>Solberget, Växjö, Smål.       <td r><i>315</i>

<td>Solnäs, Västra Klagstorps
s:n, Sk.                          <td r>70

<td>Spannarp, Hall.               <td r><i>104</i>

<td>Sparlösa, Vg.                 <td r><i>286, 287</i>

<td>Spånga, Uppl.                 <td r><i>189</i>

<td>Staffan, helgon               <td r>308

<td>Stenby, Munktorps s:n, Västmanl.<td r><i>209</i>

<td>Stenkyrka, Gotl.              <td r><i>249, 250</i>

<td>Stockhult, Loshults s:n, Sk.  <td r><i>117</i>

<td>Stora Hammars, Lärbro s:n, Gotl.<td r><i>251, 335</i>
</table>

<table>
<td>                              <td r>Sid.

<td>Stora Hammar, Sk.             <td r><i>146,</i> 150

<td>Stora Karlsö, Gotl.           <td r>230

<td>Stora Köpinge, Sk.            <td r><i>102</i>

<td>Stora Malm, Södermanl.        <td r>48, <i>54, 55,</i> 359

<td>Stora Vångeslätt, Åby s:n, Smål.<td r>62

<td>Storsjö, Härjed.              <td r><i>80, 81</i>

<td>Storuman                      <td r>76

<td>Styrbjörn                     <td r>311

<td>Stångenäs, Bro s:n, Bohnsl.   <td r>37

<td>Suntak, Vg.                   <td r>273

<td>Suttung, <i>myt.</i>          <td r>310

<td>Svalöv, Sk.                   <td r>175

<td>Svartby, Överkalix s:n, Norrb.<td r>76

<td>Svea älv                      <td r>24, <i>25,</i> 30

<td>Sven Estridsson               <td r>293

<td>Sven Tveskägg                 <td r>254, 259, 292, 293

<td>Svensby, Piteå s:n, Norrb.    <td r>76

<td>Svolder                       <td r>292

<td>Särimner, <i>myt.</i>         <td r>312

<td>Säter, Kvarsebo s:n, Ög.      <td r>66, 360

<td>Söderåkra, Smål.              <td r><i>276</i>

<td>Södra Greda, Föra s:n, Öl.    <td r>164, <i>165</i>

<td>Södra Hjärpetan, Grava s:n,
Värml. (se <i>rättelse</i> sid. 398)<td r><i>113</i>

<td>Södra Sallerup, Sk.           <td r>58, 59

<td>Sönderbrarup, Danmark         <td r><i>172</i>

<td>Sösdala, Sk.                  <td r><i>202,</i> 207, 208, 234

<td 2><tab>

<td>Tacitus                       <td r>181, 209, 210, 211, 296, 297, 298

<td>Tanum, Bohusl.                <td r><i>108,</i> 136, 139, <i>140, 144, 145</i>

<td>Tegnaby, Tanums s:n, Bohusl.  <td r><i>144</i>

<td>Tensta, Uppl.                 <td r><i>186</i>

<td>Teodorik                      <td r>283

<td>Tibble, Västmanl.             <td r><i>381</i>

<td>Timboholm, Vg.                <td r>205

<td>Tingstäde, Gotl.              <td r><i>168</i>

<td>Tjalve, <i>myt.</i>           <td r>313

<td>Tjelvar, <i>myt.</i>          <td r>313

<td>Tjodolf                       <td r>222, 225

<td>Tjodrek                       <td r>283, 322

<td>Tjurkö, Blek.                 <td r><i>204</i>

<td>Tjuteån, Sk.                  <td r>212, 214

<td>Tjörn, Bohusl.                <td r>358

<td>Tjängvide, Gotl.              <td r><i>309,</i> 310

<td>Tofta, Gotl.                  <td r><i>149</i>

<td>Tor, <i>myt.</i>              <td r><i>242,</i> 244, 295, 296, 313 ff., <i>326, 342</i>

<td>Torne träsk                   <td r><i>77</i>

<td>Torps gård, Senoren, Blek.    <td r>200, <i>201</i>

<td>Torsbjerg, Sönderbrarup,
Danmark                           <td r><i>172</i>

<td>Torshälla                     <td r>329

<td>Torslunda, Öland              <td r><i>207, 208</i>

<td>Torsåker                      <td r>299
</table>

<table>
<td>                              <td r>Sid.

<td>Totmes III                    <td r>157

<td>Trelleborg                    <td r>28, <i>161</i>

<td>Triberga, Hulterstads s:n, Öl.<td r><i> 211</i>

<td>Trudvang, <i>myt.</i>         <td r>325

<td>Trumpetaregården, Härlunda
s:n, Vg.                          <td r><i>91</i>

<td>Trundholm, Danmark            <td r>132, <i>134</i>

<td>Trym, <i>myt.</i>             <td r>324

<td>Trymskvida, <i>myt.</i>       <td r>324

<td>Trälleborg, se <i>Trelleborg.</i>

<td>Tuna, Alsike s:n, Uppl.       <td r>195, 226, 229, 230, 232, <i>280, 365</i>

<td>Tyr, <i>myt.</i>              <td r>314

<td>Tågaborg, Hälsingborg, Sk.    <td r>132

<td 2><tab>

<td>»Uggarde råir», Rone s:n, Gotl.<td r><i>162</i>

<td>Ull, Ullr, <i>myt.</i>        <td r><i>242,</i> 244, 298, 299, 300

<td>Ulleråker, Uppl.              <td r>300

<td>Ullstorpsån, Sk.              <td r><i>98</i>

<td>Ultuna, Uppl.                 <td r>226, 229, 232, 269

<td>Uppsala högar, Uppl.          <td r><i>220,</i> 330, 367

<td>Uppsala, se <i>Gamla Uppsala.</i>

<td>Uppåkra, Sk.                  <td r>168, 170, 246, 370, 375

<td 2><tab>

<td>Vackerby, Södermanl.          <td r>195

<td>Vaftrudne, <i>myt.</i>        <td r>308, 310

<td>Valens                        <td r>200

<td>Valhall, <i>myt.</i>          <td r><i>294,</i> 311, 312

<td>Vallby, Sk.                   <td r><i>105</i>

<td>Valleberga, Sk.               <td r>245, <i>290</i>

<td>Vallentuna, Uppl.             <td r>253

<td>Vallstenarum, Gotl.           <td r><i>281, 235</i>

<td>Valsgärde, Uppl.              <td r><i>214, 215,</i> 226, 228, 229, 230, 269, 365, 366

<td>Vellinge, Sk.                 <td r>85

<td>Vendel, Uppl.                 <td r><i>216, 219,</i> 224,
225, <i>225,</i> 226, <i>226, 227, 228,</i> 229,<br>
<i>229,</i> 232, <i>233, 236, 237,</i> 265, 269, <i>311,</i> 365, 366, <i>374</i>

<td>Viken, nära Falköping, Vg.    <td r>360

<td>Visby                         <td r><i>281</i>

<td>Vittinge, Uppl.               <td r>33, 361

<td>Wodan, <i>myt.</i>
(se <i>Oden</i>)                  <td r>295

<td>Voluspa                       <td r>320, 321

<td>Vrå, se <i>Östra Vrå.</i>

<td>Wulfstan                      <td r>289

<td>Vårdinge, Södermanl.          <td r><i>263</i>

<td>Vä, Sk.                       <td r><i>341,</i> 342

<td>Västerbjärs, Gotl.            <td r>361

<td>Västerås                      <td r>222

<td>Västgötalagen                 <td r>289, 293

<td>Västra Hoby, Sk.              <td r>358, 359, 361, 378

<td>Västra Karup, Sk.             <td r>111

<td>Västra Klägstorp, Sk.         <td r>70, 361

<td>Växjö                         <td r>315
</table>

<table>
<td>                              <td r>Sid.

<td>Yggdrasil, <i>myt.</i>        <td r>330

<td>Ynglingatal                   <td r>222, 225, 283, 305

<td>Ystad                         <td r><i>23,</i> 36, 147

<td 2><tab>

<td>Åby, Smål.                    <td r>62

<td>Ålleberg, Karleby s:n, Vg.    <td r><i>206,</i> 329

<td>Åloppe, Nysätra-Östersunda
s:n, Uppl.                        <td r>360

<td>Åmossen vid Trelleborg, Sk.   <td r>28

<td>Ångermanälven                 <td r>81

<td>Årby gård, Rasbokils s:n, Uppl.<td r><i>368</i>

<td>Åre, Jämtl.                   <td r><i>77,</i> 81

<td>Åsa                           <td r>246, 272

<td>Åsaka, Vg.                    <td r>62

<td 2><tab>

<td>Öge, <i>myt.</i>              <td r>314, 324

<td>Öremölla, Skivarps s:n, Sk.   <td r><i>183,</i> 184

<td>Östervarv, Ög.                <td r><i>177</i>

<td>Östra Eneby, Ög.              <td r><i>143</i>

<td>Östra Gerum, Vg.              <td r>116, <i>120,</i> 121

<td>Östra Påboda, Söderåkra s:n,
Smål.                             <td r><i>276</i>

<td>Östra Spångby, Uppl.          <td r>195

<td>Östra Torsås, Smål.           <td r>236, <i>238, 329,</i> 330, <i>345</i>

<td>Östra Vrå, Stora Malms s:n,
Södermanl.                        <td r>48, 49, 52, <i>54, 55,</i> 150, 359

<td>överbo, Vg.                   <td r><i>184</i>

<td>Överkalix, Norrb.             <td r>76

<td>Övre Ålebäck, Norra Möckleby
s:n, Öl.                          <td r><i>160</i>
</table>
</chapter>

<h2>BANDETS INNEHÅLL:</h2>

<table>
<td>                                                  <td r>Sid.

<td>Landet börjar bebyggas                            <td r>17

<td>Vårt äldsta bondesamfund                          <td r>38

<td>En märkestid i Nordens förhistoria randas         <td r>87

<td>Bronsåldern                                       <td r>102

<td>Järnåldersbygden i Skåne och Mellansverige        <td r>149

<td>Germanerna                                        <td r>177

<td>Skandia                                           <td r>205

<td>Vikingatid                                        <td r>245

<td>Tro och kult vid vikingatidens slut               <td r>294

<td>Forskningar och fältarbeten i nordisk förhistoria <td r>339

<td>Om den arkeologiska forskningens medel            <td r>368

<td>Översikt över den senkvartära tidens
periodindelningar                                     <td r>383

<td>Litteraturförteckning                             <td r>384

<td>Översikt av de olika kapitlens innehåll           <td r>386

<td>Förteckning över färg- och djuptrycksplanscherna  <td r>388

<td>Förteckning över textillustrationerna jämte
uppgifter om var de avbildade föremålen befinna sig   <td r>391

<td>Förklaringar, tillägg och rättelser               <td r>398

<td>Register                                          <td r>399
</table>

<table o>
<td c>COPYRIGHT<br><i>Tidskriftsförlaget Allhem A.-B.</i><br><i>Malmö 1938</i>
<td c>
<td c>MALMÖ 1938<br>TIDSKRIFTSFÖRLAGET ALLHEM A.-B.<br>BOKTR.
</table>
