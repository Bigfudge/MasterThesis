<table o>
<td c><h1>EN SOMMAR <sc>i</sc> SMÅLAND.</h1>
<td c><h2>BERÄTTELSE</h2>
<td c>Af
<td c><big><b>KARL KULLBERG.</b></big>
</table>
﻿
<table o>
<td c><h2>﻿EN SOMMAR</h2>
<td c><b>I</b>
<td c><h1>SMÅLAND.</h1>
<td c>
<td c><big><b>BERÄTTELSE</b></big>
<td c><small>AF</small>
<td c><b>KARL KULLBERG.</b>
<td c>–––
<td c><b>STOCKHOLM.</b><br><small>TRYCKT HOS N. H. THOMSON</small>,<br>1847.
</table>
﻿
<chapter name="Kapitel 1">
﻿<h2>FÖRSTA KAPITLET.</h2>

Ofvanom en täck insjö af de många hvilka i Småland
bekransas af vackra skogsdungar, vänligt grönskande
kullar och frodiga ängar — der änderna muntert 
plaska i vassen och fisken, skimrande, vänder sig i 
vattenytan — låg på en sakta sluttande höjd det gamla
herresätet Segerstad. Fordomdags hade Segerstad, en
stolt riddarborg, varit beläget alldeles invid sjön och
speglat sina skinande, koppartäckta torn i dess lugna
vatten; men nu skymtade endast några mossiga ruiner
fram mellan ekskogens yppiga grönska, och skänkte,
genom afbrottet, en förhöjd glans åt den landtligt
vackra taflan. Korparne hade efterträdt feodalherrarne
i de taklösa salarne; murgrönan var den nakna 
väggens enda prydnad. Omkring 1720-talet hade en vådeld 
lagt den gamla borgen i aska, och en ättling af de
fordna borgherrarne åtnöjde sig med att, i stället för
det nedbrända <i>slottet</i>, bygga ett <i>hus</i> på den höjd,
som beherrskade sjön och kringliggande trakt. Denna
byggnad, uppförd i sin tids smaklösa stil, var försedd
med tvenne våningar, och uppbar på midten af sin
fasad ett temligen spensligt torn, hvarifrån en urtafla
med stannadt verk enformigt bligade ner på de 

ankommande. Till denna hufvudbyggnad slöto sig tvenne
betydligt lägre flyglar, den ena för spannmålen, den
andra för betjeningen, och vi behöfva kanske icke
nämna, att den förra tog högra handen af den sednare.
I allmänhet finner man på Svenska herregods en 
skärande motsats emellan hufvudbyggnad och flyglar; det
förefaller liksom godsherren tänkt alltför mycket på sig
sjelf, för att tänka något på sin omgifning. Strax
nedanför det prydligt målade staketet till gården, 
hvilken ännu någon gång, gamla traditioner till ära, 
kallades borggården, vidtog en park af betydligt omfång,
som, vexlande mellan täcka trädgrupper och öppna
platser, der urblekta Chinesiska pagoder och förfallna
ekotempel fått sin plats, här blottade det sparsamma
silfverglittret af ett konstgjordt vattendrag och der i
djup skugga gömde de blyga, men yppiga formerna af
en i trä skuren Diana. Med den slingriga fyndighet,
som tillhör en konstmessig park, letade den sig 
slutligen ned till sjöns, den så kallade Frida-sjöns, vassrika
strand, hvilken ändtligen satte en gräns för de djerfva
dryadernas vidare framträngande. På andra sidan sjön,
ungefär midt emot murarne af den fallna borgen, kunde
man skönja ruinen af traktens största historiska 
märkvärdighet, det vidtberyktade Frida kloster. I en lund
af ekar, hvilka skyddande slöto sig tillsamman öfver de
härjade lemningarne af denna forntida fristad, utgjorde
ännu en lutande mur med trenne i ädlaste spetsbågsstil 
skulpterade fönster den besökande arkitektens 
förtjusning, och en i sten huggen biskopsbild, med mitra
och kräckla, vaktade ännu ingången till klostret, hvars
tinnar nyponbusken smyckade med sina blommor, hvars
remnade hvalfbågar spindeln var som bäst sysselsatt
att drapera.


I grannskapet af de åldriga, men vördnadsbjudande
ruinerna, feodalborgen och klostret, låg det nya så
kallade corps-de-logiet som en modern platthet.

Vi införa läsaren uti ett af de största rummen i
denna boning, i en salong, hvars fyra höga fönster
öppnade utsigten åt Frida-sjön och dess täcka omgifningar. 
Bland salongens ursprungligen åldriga möblering
hade en sednare tids smak och förfining gjort intrång.
Ännu kläddes väggarne af en till längden gigantisk
soffa och högryggade länstolar, träverket förgyldt och
öfvertyget af blått siden; men här och hvar hade man
inskjutit en emma eller en chaise-longue, och en 
athenienne förvarade åtskilliga små eleganta lyxartiklar,
intressevärda naturalster och väl arbetade dyrbarheter.
Väggarne pryddes af porträtter från en försvunnen tid,
sirliga, välsnörda damer med svällande styfkjortlar,
högtfriserade lockar och tulipaner i händerna, ståtliga
herrar med rikt utvecklade halskrås, pudrade, lockiga
peruker och paljetterade kostymer; men midt på golfvet
fanns uppställd en modern biljard, skulpterad i 
mahogny och för öfrigt utrustad med mycken prakt. De
höga fönstren stodo uppslagna, för att låta sommarvinden 
fritt inströmma med vällukter, i flygten fångade
från parkens blommande lindar, från trädgårdens 
rosenterrasser.

I rummet funnos endast tvenne personer. Den ene,
en lång, smärt man, med ett regelbundet, men blekt
ansigte, ur hvilket med tankfullt uttryck strålade ett
par mörka, genomträngande ögon, satt i en länstol
vid ett af fönstren, och betraktade spöket af det gamla
slottet, ruinen, som höjde sig vid Frida-sjön. Den ena
af hans vackra, nästan qvinligt fina händer stödde hans
hufvud och hade vecklat in sig i de rika lockarne af 
ett korpsvart hår, medan den andra, smekande, hvilade
på det vänligt framskjutna hufvudet af en stor, vacker
rapphönshund, som tacksam, men obemärkt, blickade
upp till hans i betraktelser försjunkne herre. Den 
andre af de båda vännerna — ty de voro verkligen 
vänner och detta kanske i högre mening, än ordets 
hvardagliga betydelse ger vid handen — sysselsatte sig med
att ensam göra mästerstötar på biljarden: han 
uppställde svårigheter endast för att öfvervinna dem; han
lekte med bollarne på ett sätt, hvilket skulle väckt
beundran hos hvarje annan biljardspelare, än hans
tankspridde vän, som icke egnade spelet en enda blick
ur sitt mörka, grubblande öga. Mannen med queuen
föreföll några år äldre, än filosofen vid fönstret. Hans
hy hade den brunaktiga, men helsosamma färg, som
vid mognare ålder vanligen intager rodnadens ställe;
hans grå ögon strålade af ett lifligt, någon gång ett
satiriskt uttryck; en bred, välbildad panna häntydde
på mindre vanliga själsförmögenheter; ett drag af 
välvilja och humanitet hvilade öfver de fylliga läpparne,
öfver den starkt utbildade nederdelen af ansigtet, hvilket, 
jemte en viss böjelse för fetma, inför psykologen
förrådde goddagspilten.

Ungefär en halvtimma förgick. Biljardspelaren 
spelade; filosofen vid fönstret filosoferade; icke ett ord 
vexlades. Till slut kastade spelaren queuen på biljarden
och närmade sig filosofen.

»Min bäste Segerstjerna,» yttrade den förre, »du 
begrafver dig i dina dystra betraktelser, som Kettil 
Okristen i sin hög; du måste till slut duka under, ty
i striden mot din mjeltsjuka är du alldeles för mycket
sybarit. Jag frågar dig icke hvad du har att beklaga
dig öfver, ty en sådan fråga, ställd till melankolien, 
är oftast omöjlig att besvara; men jag säger dig 
uppriktigt, att du har många skäl att prisa dig lycklig.
Se ut öfver dessa sköna, fruktbärande nejder: de äro
dina. Här öppnar sig för dig en väl tyst och obemärkt,
men ädel och vidsträckt verksamhet. Se huru längs
sjön röken stiger från tjogtals boningar: i hvar och en
af dem finnes för dig mycket godt att uträtta. Är
du fåfäng och sporras du vid åsynen af dina förfäders
borg till ansträngningar, jemförliga med deras — nå väl:
kasta dig in i det politiska lifvet, skapa dig ett rykte
eller förvärfva dig en embetsmannaplats, som kan 
tillfredsställa dina anspråk. Vill du endast njuta af 
lifvets behag, vill du gå din väg bland sång och 
blomsterdoft, ila då till södern; med din förmögenhet kan
du lefva som en furste i det vänliga Florens, i det
präktiga Neapel. Men skaka af dig dessa svarta 
griller; ett djerft försök är nog för att lyckas. Man har
sagt, att melankolien är olyckans vällust; du, som
knappt vetat hvad olycka vill säga, har ingen rätt att
tillegna dig denna fremmande egendom.»

Utan att ändra ställning, alltjemt blickande utåt
landskapet och sjön, svarade arftagaren med en djup,
men välljudande stämma:	»Ah, om du visste, hvilken
förfärlig tomhet som förföljer mig midt i det lifligaste
hvimmel, midt i det yraste tumult! Jag bär en öken
med mig, hvart jag går. Ingenting som anslår, 
ingenting som lifvar, ingenting som hänrycker mig!
Ack, kunde jag blott för alla mina rikedomar återköpa 
ett enda år från den tid af min lefnad, då jag
ännu i fullt mått kände lifvet strömma genom mina
ådror, då jag njöt och hoppades! Nu erfar jag en
äcklande afsmak för allt; jag har öfverlefvat den hjertats 
död, som kallas likgiltighet för allt; för mig 
återstår icke annat, än att med första söka mig en
plats i Segerstjernska grafkoret. Hvem vet, om man
icke sofver ljuft och behagligt äfven i dödens armar?»

»En sinnesstämning, som din, är en epidemi, hvilken 
ofta angriper män kring trettiotalet. Illusionerna
ha bleknat; man erfar de första lätta känningarne af
rheumatism; hvarken fantasi eller helsa räcker mera
till, som förr; man börjar bli missnöjd med sol, måne,
väderlek och menniskor. Men du måste försöka en
radikalkur: du bör gifta dig.»

»Jag gifta mig!» ropade Segerstjerna med ett slags
uttryck af fasa; »det skulle, med mitt förstämda lynne,
bli ett herrligt lif!»

»Tänk dig bara en adertonårig, tjusande fästmö,
vacker som man för ett halft sekel tillbaka var det i
Sverige, vexten af en nymf, foten af ett barn, leendet
af en engel! Hvilken glädje att se utvecklas, hvar
efter annan, de slutna blommorna i denna unga qvinnas 
själ! Hvilken stolthet att kalla denna ädla, sköna 
varelse din!»

»Aldrig, min kära bror, spelas med någon en mera
fulländad maskrad, än med en man, som uppträder
i egenskap af epouseur. Kanske finge jag slutligen
plats i ett hjerta, vidt som en salong, fastän der 
endast borde finnas rum för mig. Liksom en qvinnas
vext ofta är ett mästerstycke af komposition, är 
hennes själ icke sällan en outtömlig grufva af 
förställning.»

»Jag delar icke dina tankar om qvinnan. Jag vördar 
och älskar henne: jag vördar de gamla damerna
och älskar de unga. Jag medger, med allt detta, att
qvinnan har sina svagheter. Kanske ega få unga 
fruntimmer nog mod att emotstå frestelsen af det eldorado 
siden, diamanter, spetsar, som blomstrar emot dem i
äktenskapet med en ung arftagare. Men du är, utan
smicker, tillräckligt hygglig karl, att kunna älskas för
din egen skull. Alltså: gift dig, blif lycklig make till
en älskvärd qvinna, förtjust far till blomstrande små!
Du får då något som fäster dig, som rycker dig undan
dina mörka fantasier!»

»Ser du, jag älskade en gång, varmt, innerligt, ur
hjertats djupaste djup, och henne tog döden ifrån mig.
Mina tårar föllo, brännheta, på mitt hjerta och 
förtorkade det.»

»Tro mina ord, min bror,» yttrade den äldre af de
båda samtalande, och ett drag af vemod flög öfver hans
ansigte: »man måste ha begråtit lefvande, för att veta,
huru ljuft det är att begråta döda.»

»Hade jag ännu min mor i lifvet, tror jag, att det
skulle vara annorlunda; hon skulle vara min goda
genius och lysa frid öfver mina kämpande tankar.
Men jag var barn, då hon gick bort, och mången gång
har jag förgäfves sökt att redigt återkalla hennes bild;
nästan med förtviflan har jag funnit det vara mig 
omöjligt. Jag minnes blott att hennes öga lyste, som en
vänlig stjerna, öfver min bädd, att hennes röst sjöng
mig till sömn, att hennes kyssar tystade min klagan.
Med en far, som var vansinnig, utan syster, utan bror,
hade jag så väl behöft en mor.»

Samtalet tystnade för några minuter. Det upptogs
först, nu liksom nyss, af biljardspelaren. hvilken 
under tiden vandrat några slag fram och tillbaka i 
rummet.

»Öfvergif emellertid ditt eremitlif,» yttrade han till
sin vän, »kasta dig in i umgängeslifvet, sådant som
landsbygden här kan erbjuda det; gör visiter, 
resonera politik och åkerbruk med herrarne, kurtisera 
damerna, eröfra ryktet af på samma gång en klok och en
älskvärd man — två egenskaper, som just icke bestämdt
hänga ihop — och vill du drifva den allmänna 
enthusiasmen till sin höjd, så ge en bal! En bal utan 
värdinna är någonting nytt, någonting oerhördt, och alla
de ogifta damerna skola uppbjuda hela sin förmåga att
för en blifvande bal kunna fylla bristen. Det der är
lumpet, är obetydligt, jag medger det; men tro mig,
det distraherar. Ditt första behof är att komma 
undan ditt eget elaka lynne, och i sällskap med 
fremmande är du för stolt, för mycket gentleman, att ge
det luft. Befall fram ditt ekipage, stig i och res — 
likgiltigt hvarthän. Skulle du äfven komma i ett sällskap, 
som förargar dig, så gör det dig godt: du ryckes
dymedelst undan dina eviga grubblerier, in i det 
verkliga lifvet, som, med sina rispor, sina sår, är vida
att föredraga framför en dof, inom sig sjelf sluten 
likgiltighet för allt.»

»Du vill kanske, att jag skall fara ned till Strutenäs,
på besök hos köpingens solidaste firmor, göra bekantskap 
med damer, ogenerade som bromsstungna kalfvar,
med herrar, fulländade mönster för städade betjenter?
Låt vara, att dessa personer äro godt och beskedligt
folk; men hvad umgängeslilvet angår, trifs jag bättre
med en mauvais-sujet af god ton, än med en hederlig
karl, hvilken är lika oborstad och tråkig, som han är
hederlig.»

»Jag delar icke fullkomligt dina åsigter. Äfven på
Strutenäs kan mången erfarenhet göras, intressant till
och med för verldsmannen. Man kan der lyckas kasta 
en blick in i det mera underordnade sociala lifvets
ställningar och förhållanden, som icke är utan hvarken 
sitt nöje eller sin nytta. Men om köpingen förefaller
dig så motbjudande, hvarför icke rikta dina utflygter
åt närmare och, man måste medge det, mera lockande
håll? Vi ha nu i fjorton dagars tid på det gamla
Wikingbo haft en ung tjuguårig borgfru, utan att,
som sannskyldiga riddare egnar och anstår, sadla våra
springare, för att, med böjda knän, egna henne vår
välkomsthelsning. Den åldrige general Stormhjelm har
hemfört en blomstrande brud till sina fäders borg, och
vi, som i Stockholm så ofta gapat på brudar, ha ännu
icke egnat en blick åt denna. Usch, hvad landet 
försoffar! Hon lär vara lika skön som god. Hon är de
fattigas skyddsgudinna; redan på tröskeln till armodets 
boningar lisar hennes hulda blick, hennes vänliga
uppsyn de lidandes jemmer. Sqvallret påstår, att hon
icke allenast delar sitt öfverflöd med dem — vid en
dödssäng, der en mor begret sitt barn, hade hon äfven
blandat sina tårar med dennas.»

»Säkert, min kära Stålkula, är hon en slipad kokett,
som köpslår med sitt torra öga om några tårar, för
att sedan, i vittnens närvaro, behagsjukt aftorka dem
med spetsnäsduken, och låta verlden, beundrande, tala
om hennes barmhertighet. Kan du inbilla dig, att en
verkligt ädel qvinna, som anser sig sjelf något bättre, än
en handelsvara, fal för guld och glitter, otvungen 
räcker sin hand åt en gammal, utlefvad general, den 
förtorkade mumien af en krigare, reliken efter tjugu 
genomkämpade fälttåg? Antingen är hon en amazon,
med sinne endast för krigaräran, eller ett fåfängt
stycke, som, kosta hvad det vill, önskar heta 
generalska.»

»I dag erkänner du ingen förträfflighet, hvilken jag
än må framdraga för din misstänksamma, granskande 
blick. Annorlunda var det i fordna tider, bror 
Ludvig! Minns du, under vår gemensamma utländska resa,
hur förtjust du var i Malibran, i Pasta, i Taglioni?
Minns du din beundran för den undersköna improvisatrisen 
i Rom? Minns du din klockarkärlek för den
blonda, ljuft blickande Engelskan vid Lago Maggiore?
Nå, men se då icke så surmulen ut!

<poem><tab><tab> Plaisirs, qu’on se rappelle,
<tab><tab> Sont encor`de plaisirs.”</poem>

»Ja,» svarade Segerstjerna med en suck, »då var jag
ännu glad och lycklig; jag vet icke sjelf, hvilka 
olyckstankar sedandess fått makt med mig. Då lefde jag
full af ungdomslust med i lifvet; nu står jag der 
ensam, öfvergifven, en eremit midt i hvimlet,»

»Och så talar en rik arftagare, en man i blomman
af sina år! Har du icke hört det gamla ordspråket,
att endast den är öfvergifven, som skilts från sin sista
riksdaler?»

»Tror du icke, att rikedomen har sina eländen, så
väl som armodet? Se baron Björnklo på Björneborg,
vår nära granne! Hans skatter lemna honom icke en
dags lugn, icke en natts hvila. Visste han, att han
kunde gnaga guld af sin lekamen, skulle han äta sig,
liksom de gamla hundarne. Se mig! Jag skulle vilja
ge ett hemman af mitt gods, för att köpa mig en glad
tanke, en ljuf dröm!»

»En af sistnämnda slag skulle du gratis fått af mig.
Jag drömde just i natt, att jag åkte utför ”montagnes
Russes” med den vackraste flicka i Stockholm. Hon
svindlade; men jag hindrade henne, med begge mina
armar slagna om hennes lif, att falla. Ridderligt, skulle
jag tro. Vore du, som jag, en fattig f-n, hade du 
hvarje natt sådana drömmar; nu är du stenrik, och
drömmer endast om gräsligheter. Så genomgås verlden
af en strängt dömande rättvisa. Der har du den egentliga 
theorien af din sats om rikedomens eländen.»

Ett flygtigt, matt leende spelade öfver den unge 
arftagarens läppar, medan hans ögon alltjemt dröjde vid
ett uppskjutande torn af borgruinen, hvars bågfönster
ännu visade spår af de sirliga broderier i sten, hvarmed 
våra förfäder visste att så ståtligt smycka sina
byggnader.

Ett drag af belåtenhet öfverfor Stålkulas ansigte.
Detta svaga leende var det första matta lifstecken, han
förmått aflocka Segerstjernas förstelnade skrattmuskler.
Han beslöt smida medan jernet var varmt, och inföll
raskt och bestämdt, liksom saken varit fullkomligt 
afgjord: »Vi måste gå på jagt, Ludvig! Luften är icke
alltför varm, och hundarne blifva alldeles försoffade,
om de icke begagnas; snart eger du i dem gårdvarar,
i stället för jagthundar. Dessutom skall litet rörelse
göra dig godt.»

»Gå på jagt!» utropade Segerstjerna nästan med 
förskräckelse; »det var mycket länge sedan jag försökte min
lycka som skytt.»

»Desto mera skall det roa dig; det blir ju nästan
något nytt för dig. Jag skall gå in i ditt rum efter
ditt älsklingsgevär; det var med den bössan du skjöt
den stora varghonan vid Surringe — låt se, i sommar
blir det två år sedan.»

»Ja, jag köpte den sjelf i Offenbach. Ett ypperligt
gevär!» inföll Segerstjerna, som, fordom passionerad
jägare, äfven nu icke kunde hindra en tanke att, undan
hans annars allt uppslukande mjeltsjuka, stjäla sig 
tillbaka till det förra älsklings-tidsfördrifvet.


»Det vore synd att låta ett sådant gevär hänga 
obegagnadt, då skogen hvimlar af harar, och orrarne,
om morgnarne, spela oss alldeles in på näsan. Det
tyckes nästan, som om skogens invånare redan skulle
fått nys om ditt beslut att lefva som eremit och att 
således icke hedra dem med några besök. I fordna 
dagar skulle de icke vågat vara så närgångna, medan
Ludvig Segerstjernas halloh nästan dagligen gaf genljud
mot bergen och skotten blixtrade friskt i skogsbackarne. 
Det var ett muntert lif, bror Ludvig; då
tömde vi mången flaska ädel drufsaft. Och hvad 
matsäcksmaten smakade väl, efter en hel morgons och en
half förmiddags kringströfvande! Du vet, att jag 
alltifrån mina yngre år har en viss böjelse för sund och
närande föda; tänk, om vi skulle låta din betjent
medföra vår middag i en korg — jaha, i en respektabel 
korg, ty jag känner, att jag kommer att få en
kannibalisk aptit. Man har ändå sina förträffliga idéer.
Jag vill nästan svärja på, att vi skola göra oss en 
munter dag.»

Och Stålkula började gnola melodien till jägarkören 
i Friskytten.

»Men» . . . invände Segerstjerna, tvekande.

»Inga men,» afbröt Slålkula, skrattande; »som 
artig värd kan du väl icke neka din gäst det lilla nöje,
han tagit sig friheten föreslå. Jag skall ringa, så att
vi få hundarne kopplade och framledda.»

Nästan mot sin vilja, tvingades Segerstjerna sålunda
till en förströelse, som han fordom älskat med passion.
Inom en kort stund hade jägarne beväpnat sig, och
med förvåning såg betjeningen på Segerstad sin 
husbonde utgå till en förlustelse, hvilken han tycktes
hafva alldeles afsvurit.


Medan jägarne på en smal, löfskuggad byväg närma
sig den skogstrakt, hvilken borde blifva skådeplatsen för
deras ansträngningar och bragder, torde det tillåtas
oss att kasta en blick tillbaka på Segerstjernas 
förflutna lif.

Enda barnet, förlorade han vid fyra års ålder sin
mor, en utmärkt, rikt begåfvad qvinna, om hvilken
ännu, några och tjugu år efter hennes frånfälle, hennes
efterlefvande bekanta talade med förtjusning, och hvars
rykte, såsom armodets hjelp och lidandets tröst, ännu
qvarlefde i kojorna kring Segerstad. Någon tid derefter
blef Segerstjernas far vansinnig. Han hade aldrig haft att
skryta af något serdeles öfverlägset förstånd, och 
dessutom var själsförvirring ett arf, hvilket flerfaldigt 
hemsökt Segerstjernska slägten. Denna vansinnighet hade
dock intet af det storartade, som man någon gång 
återfinner äfven i dårens cell; den var mera egnad att
framkalla en känsla af löjlighet, än af hemskhet. Den
gamle Segerstjerna inbillade sig, att han var af glas,
och gick ständigt beväpnad med en lång smällpiska,
för att hålla på afstånd hvarje ovarsam, hvilken annars
kunnat stöta till honom och göra om intet hans sköra
organism. Han lade sig och steg upp med 
utomordentlig försigtighet, för att icke, vid en tvär 
vändning, slå i bitar något af sina glaspartier. Han 
vågade aldrig taga plats i ett åkdon, ty han fruktade
skakningen; han mindes, att han sjelf fått åtskilligt
glas sönderslaget vid en transport mellan Strutenäs och
Segerstad. Halkade han och föll omkull, var alltid
hans första fråga, om något blifvit spräckt. Endast
en ganska kort tid, då man ännu alltjemt hoppades
på den sinnessvages återställande, var den sjuårige
Segerstjerna ett förskräckt vittne till dessa 
tragico-komiska scener; men outplånligt fästade sig bilden
deraf i hans barnsliga sinne — det var den första fasa,
som skakat hans späda nerver. Han flyttades i en
pension på landet. Han hörde de andra pensionärerne 
med varm hängifvenhet tala om sina föräldrar, sina
syskon. Segerstjernas mor var död, hans far vansinnig; 
han hade ingen syster, ingen bror; han kände sig
ensam midt ibland de många kamraterna. Redan nu,
i menniskolifvets gladaste år, fick hans sinne en 
dyster riktning. Knappt inträdd i ynglingaåren, afgick
han, under en informators skyddande uppsigt, till 
akademien. Här läste han med ovanlig flit, emedan han
starkt erfor behofvet af sysselsättning, för att motarbeta
tungsintheten. För studentlifvets vilda nöjen studsade
han tillbaka, dels af naturlig skygghet, dels af bestämd
afsmak för den råhet, hvarmed förströelsen ej sällan
iklädde sig skepnad af orgie. I en lång följd hade
Segerstjernas förfäder varit krigare; de hade med sitt
blod fuktat Tysklands slätter och Ukräns ödemarker;
deras stamfader hade förvärfvat sitt adelsbref på en
valplats, och hans efterkommande hade med säkra steg
trädt i hans fotspår. Någon annan lefnadsbana, än
krigarens, blef således icke ens satt i fråga för den
unge arftagaren, som, vid aderton års ålder, för 
första gången iklädde sig uniformen af en fändrik vid
kongl. Svea lifgarde, utan att just innandess hafva
serdeles gjort sig reda för sin lämplighet, eller icke,
till vapnens hugstora yrke. Punktlig och otadlig i
tjensten, tycktes dock Segerstjerna icke med någon
varmare håg vilja egna sig åt kamrat- eller sällskapslifvets 
förströelser. Då hans jemnåriga inom regementet 
vid en rykande bål på Blå Porten muntert 
fördrefvo qvällen efter en het exersisdag, irrade han, 


försjunken i sina tankar, längsåt Brunnsvikens idylliskt
vackra stränder, eller red han med lösa tyglar, med blickar 
som sväfvade ut i det vida, kring de ensliga, men
sköna nejder, hvilka utom Skans och Danviks tullar 
angränsa Stockholm. När Segerstjernas kamrater, i 
dansens glada hvimmel, hyllade dagens skönheter, när en
eller annan af dem måhända, pröfvande, vägde de 
tillstädesvarande arftagerskornas tunnor guld, men 
mängden muntert svärmade efter nöjet och njutningen, då
fortsatte Segerstjerna, vid lampans milda sken, sina
yngre års studier, vidgade sitt vetande, skärpte sin
tankes egg. Också bar han vid regementet det bland
unga, glada krigare tvetydiga namnet: filosofen. Men
en gång om året jemkade filosofen sina åsigter ända
till epikureism: han gaf då en middag för sina 
kamrater, hvilken gjorde desto mera epok, som björnen
vid detta tillfälle fullkomligt trädde ur sitt ide, endast
för att dagen derpå dit återvända. Då var han en 
ytterst artig värd vid ett ytterst rikligt bord; den strängt
fåordige hade då ett förekommande ord för en hvar af
sina gäster; antingen han nu tvingade sig eller lydde
en ögonblicklig drift af sällskaplighet, nog af, han 
fyllde ända in i de minsta omständigheter sin pligt af
en fulländad Amphitryon. Han förmådde mer än en
af sina gäster att, vid bortgåendet, utropa: »För att
vara den trefligaste supbror i verlden, fordras det 
Segerstjerna icke mer än — viljan!» Men afskeden
hade icke väl försiggått, förrän Segerstjerna åter 
inträdde i sina gamla vanor, tog igen sina böcker, sina
ensliga promenader, sina ridter utåt Stockholms minst
besökta omgifningar. »Det är honom omöjligt att vara
hygglig mer än en gång om året!» suckade åtskilliga
af hans yngre kamrater, hvilka icke skulle haft något 
emot, om den rike arftagarens middagar fallit något
tätare, än nu var förhållandet.

Segerstjerna hade redan varit några år i tjenst, hade
förvärfvat ryktet af en ej oskicklig officer och en
högst besynnerlig menniska, då han för första gången
såg fröken Strålkrona. Mannen har ofta svårt att inom
sig bestämma, huruvida hans känsla för en qvinna är
tycke eller verklig passion; misstagen härutinnan 
hafva varit mångahanda. Segerstjerna bedömde den känsla, 
han snart erfor för fröken Cecilia Strålkrona, såsom
ett tycke; han tog den, till att börja med, ganska lätt;
han såg i den en rosensky, som purprade den enformiga, 
tunga himlen af hans lif — ett flygtigt skimmer
och ingenting annat. Men han fann snart, att han
bedragit sig. Den ljufva bilden af »henne» stod 
ständigt för hans fantasi; den lemnade honom icke ens
då han förde paraden och exerserade rekryter; hon var
hans Valkyria i krigslekarne, hans Egeria, då han,
vid sina böcker, drack ur vishetens källa. Han friade. 
En rik arftagare och vacker karl får i allmänhet
icke gerna afslag; men här mötte kärleken kärlek — 
de hade vexlat hjertan, innan de vexlade ringar. Nu
öppnade sig för den stackars enslingen en tid af ljufva 
drömmar och ännu ljufvare verklighet; bilden af
hans fästmö fyllde all den tomhet, han förut känt i
lifvet; glädjen blomstrade åter upp på hans läppar,
tändes åter i hans blickar; den tyste, slutne 
misantropen blef vältalig, då han talade om eller inför sin
brud. Men denna sällhetsperiod blef icke långvarig:
en våldsam feber slet, efter några få dagars kamp,
bruden ur brudgummens armar. Man väntade förtviflade 
utbrott från denne sednares sida; man fruktade
sjelfmord, och följde honom, vakande, i spåren. Men 
han reste sig snarare, än någon kunde förmoda, ur
sin sorg. I stället för att begrafva sig i sina minnen,
närmade han sig mera, än någonsin, sina kamrater;
han började taga plats i deras muntra gillen; den djupt
sårade behöfde döfvande medel. Han reste utomlands, 
genomströfvade halfva Europa, jagade från rike
till rike, från stad till stad; han försökte att, genom
de yttre intryckens ständiga vexling, bringa qvalen i
sitt inre till tystnad. Han vann äfven ett slags lugn,
konstladt eller verkligt, är svårt att afgöra, kanske 
något af hvartdera. Han hade till och med ögonblick,
då han var blixtrande glad; men i denna glädje låg
något konvulsiviskt, något af ansträngning, som 
gjorde dess naturlighet misstänkt. Han omfattade med
ett slags begärlighet alla tillfällen att anslås och 
hänryckas af den bildande konstens mästerstycken, af 
theaterns fängslande illusioner; i glansen af dem ljusnade, 
åtminstone ögonblickligt, hans mörka grubblerier,
och de tjugufem åren, det glada oberoendet, ungdomen 
och rikedomen togo ut sin rätt. Medan Segerstjerna 
irrade omkring vid Pyrenéer-baden, girig efter
förströelse och omvexling, afled plötsligen hans far.
Vid randen af grafven uppflammade åter förnuftets 
länge fördunklade låga; döende vaknade den gamle 
mannen till känsla af sig sjelf; glasfantasierna veko, och
hans sista ord voro en öm helsning till den i fjerran
land vallfärdande sonen. Då underrättelsen härom,
efter åtskilliga omvägar, träffade Segerstjerna, hade
hans faders stoft redan ett par månader multnat i 
grafven. Han återvände emellertid genast till Sverige.
Han återsåg sin barndoms lekplatser, de välkända från
fordom; dalen, skogen, kullarne, der han så ofta 
vandrat som gosse, voro nu hans; gardeslöjtnanten hade 
blifvit en rik, en mäktig godsherre. Segerstjerna tog
afsked, för att sköta sina fäders jord; han ville 
fördjupa sig i landtbruket; han ville helt och hållet egna
sig åt sitt yrke, åt sina pligter såsom husbonde. Men
snart mötte honom dessa mångfaldiga småförargelser,
dessa tusen nålstyng, hvilka för ett retligt sinne äro
oskiljaktiga från hvarje dylikt förmanskap; han började
känna mer och mer vantrefnad vid landthushållningen;
snart hvilade ledningen deraf uteslutande i inspektorens 
händer, och husbonden sjönk tillbaka i sina gamla 
grubblerier, sedan han sjelf skjutit ifrån sig den 
helsosamma afledande principen af ansträngd yttre 
verksamhet. Nu kunde han tillbringa hela förmiddagar vid
sitt fönster, försänkt i sina tankar. Hans promenader,
då de någon gång företogos, voro ett långt kringirrande 
i de närbelägna skogarne; han nästan tycktes
sky menniskors sällskap. Han hade visserligen aflagt
några höflighetsvisiter hos sina grannar, och fullgjort
denna skyldighet med allt det yttre skick, den goda
ton, hvaraf han var fullkomligt mäktig; men då dessa
visiter punktligt besvarades, var egaren till Segerstad
sällan eller aldrig hemma. Ifrån sjelfva hufvudbyggnaden 
kunde man på långt håll upptäcka hvarje vagn,
som svängde in i stora alléen, och det var för 
slottsherren lätt att derefter rätta sina instruktioner. Också
fick Segerstjerna, i grannhällets förtroligare kretsar,
uppbära namnet af enstöring, och man började 
hviska, att sonen var på god väg att träda i faderns
fotspår. Men under månget lågt tak i trakten af 
Segerstad lefde hans namn i välsignelse; han ansåg såsom
en sonlig pligt mot sin mor att fortsätta hennes 
välgerningar, och gaf nödens barn, med fulla händer, af
sitt öfverflöd,


﻿Jagten hade fortgått några timmar och åtskilliga
harars fall belönat jägarnes möda. Man hade redan
kommit djupt in i skogen, och Segerstad på sin stolta,
beherrskande höjd var längesedan försvunnet för 
blickarne. Ansträngningen, om just icke intresset för 
jagten, hade i Segerstjerna ansigte framkallat ett uttryck
af lif och friskhet, hvilket annars för detsamma var
föga vanligt. Nu kastade han sig ned vid en källa,
hvars klara, genomskinliga vatten framsipprade öfver
en bädd af mossa, som slingrade sina gröna trådar
upp i ytan af källdraget. Hela skogens rörliga, glada
befolkning omgaf honom och utbytte sina olika tungomål. 
Foglarne qvittrade ystert i de lummiga ekarnes
kronor; syrsan surrade under bladen af en liljekonvalj;
myggen dansade muntert i solen; gräshoppan vaggade
på spetsen af en blomsterstengel. Och öfver allt detta
hördes det eviga, jemna sus, hvilket majestätiskt 
genomgår våra skogar.

»Nu skola vi dinera,» ropade Stålkula, som temligen 
andfådd, med ansträngningens perlor på den 
högröda pannan, några ögonblick efter sin vän anlände
till källan. »Vet du, en god aptit är ändå en 
välsignad sak. Mina högsta önskningar hafva alltid varit
följande trenne: en filosofs hufvud, en kristens hjerta
och en bondes mage. Men, för tusan, de hafva blifvit
efter med vår matsäck! En matsäck borde alltid följa
den hungrige omedelbart i spåren. Fördrifva hungern,
är tills vidare omöjligt; men hvarmed skola vi 
fördrifva tiden? Skulle du inte vilja sjunga en liten
jagtvisa?»

»Skulle du icke hellre vilja dikta en liten idyll?»
svarade Segerstjerna, som tyckte det vara alldeles för
mycket att på samma dag bli förmådd både att jaga 
och sjunga. »Medge, att tillfället är inbjudande: blå
himmel och gröna träd, foglar, som qvittra, och en hel
myrstack, som hvälfver sig strax bredvid oss!»

»Med undantag af Voss’ Louise och ett par af Gessners 
idyller, är denna skaldeart mig serdeles misstänkt.
Jag älskar icke mycket de känslor à l’eau de rose, som
Florian och konsorter för oss uppduka; men jag bäfvar
tillbaka för den ladugårdspoesi, hvilken på hexametrar
besjunger fyrfotingar, oxar och kor, får och svin, samt
rofvor och potatis. Du får derföre ursäkta, att jag
afsäger mig förtroendet.»

Samtalet tvärtystnade. De båda vännerna lågo 
utsträckta i gräset och betraktade de öfver den blå 
himlen framsväfvande ljusa sommarskyarne. Hundarne
hade lägrat sig kring sina herrar; och fastän deras
hufvuden makligt hvilade emellan framtassarne, stodo
ögonen skarpt spända och öronen spetsades vid det
ringa buller, som en vedhuggares yxa åstadkom 
fjerran i skogen.

Då hördes, på icke långt afstånd, steg återskalla
mot den hårda skogsmarken. Hundarne sprungo upp
och störtade bort i riktningen af ljudet. Snart 
återkommo de, vänligt vädrande kring en betjent, som på
halfdomnad arm bar en väldig, fullpackad grepkorg, ur
hvilken ett par buteljer sträckte fram sina långa halsar.

»Vak upp, Ludvig!» ropade Stålkula till Segerstjerna.
»Ganymedes nalkas med nektar och ambrosia.»

Måltiden förflöt temligen fåordigt. Hungriga 
personer lägga vanligen bordskonversationen åsido, 
åtminstone tilldess den första rifvande känslan af aptit 
hunnit lägga sig.

»Det är besynnerligt,» yttrade Slålkula och kastade
serveten ifrån sig, »att du kan vara missnöjd med 
lifvet, du, som har en så förträfflig hushållerska och
ett så ypperligt vin.»

För att bevisa sitt sista påstående, tömde Stålkula
långsamt ett bräddfullt glas bourgogne.

»Lumpenheter!» utropade Segerstjerna i en bestämd
ton af förakt.

»Icke så lumpenheter,» invände Stålkula. »Förr 
eller sednare bli vanorna oss en ersättning för 
passionerna; då är tidningsbladet om morgnarne, 
promenaden, middagsmåltiden, théet, nattrocken oss af 
betydelse; då skall du tacka himlen, som gifvit dig en
skicklig hushållerska och en väl försedd källare.»

»Den verkliga lyckan har små behofver. Obelåtenheten 
gör sig behofver endast för att finna sysselsättning. 
Ah, vore det endast ljust och klart inom mig,
hvad betydde för mig de yttre försakelserna! Jag
skulle gerna bryta bröd med dagakarlen.»

»Du vet icke, huru hårdtuggadt det der grofva 
brödet är för en gardesofficerares tänder.»

»Kunde jag blott förjaga en tanke, ett spöke, som
ständigt står framför mig om dagen och gläntar mellan 
mina sparlakan om natten!»

»Säg mig spökets namn; jag lofvar, vid vår gamla
vänskap, att besvärja det!»

Segerstjerna lutade sig mot Stålkulas skuldra. »Jag
fruktar att bli vansinnig!» hviskade han doft.

»Hvilken befängd fantasi!» svarade Stålkula; »du, en
man i besittning af din fulla själskraft, en man, såsom
du sjelf yttrat, utan passioner — vansinnig!»

»Kom ihåg min far, kom ihåg två eller tre af mina
förfäder! Det går ett förfärligt arf i min slägt: 
galenskapen har sällat sig till rikedomarne. En sägen
hviskar, att de från början blifvit orättmätigt 
förvärfvade, blodigt sammanplundrade i trettioåra kriget, och
derföre följer dem aldrig tillfredsställd vedergällning,
derföre hämnas fädernas missgerningar på barnen, allt
intill tredje och fjerde led.»

»Gå tillbaka till dig sjelf, Ludvig! Minns du något
enda ögonblick i ditt lif, då din tanke icke varit klar
och redig, då icke dina själsförmögenheter troget gjort
sin tjenst? Det är endast ditt lynne som saknar 
tillräcklig spänstighet att segra öfver en ögonblicklig 
svaghet. Men emellan de första symptomerna till sjukligt
lynne och ett utbildadt vansinne är ännu, Gudi lof,
svalget utomordentligt. Jag spår, att jag innan kort
skall se dig en ny menniska, belåten med lifvet till
den grad, att du vill ta hela menniskoslägtet i famn,
herrar så väl som damer, falliga så väl som rika. Man
har skådat sådana förändringar förr. Du har länge
nog varit mulen; jag vill svärja, att du snart ger oss
solsken. Men nu är det kanske tid, att vi fortsätta;
ännu återstår ett och annat tomrum i våra jagtväskor,
och hundarne börja bli oroliga. Derföre — färdigt
till uppbrott!»

För sig sjelf mumlade Stålkula, medan han 
undersökte laddningen i sitt gevär och pålade en ny 
knallhatt: »Detta är ett temligen tungsamt arbete för en
lekamen, som lutar till embonpoint; men Segerstjerna
måste mattas: endast på det sättet får han en lugn,
djup sömn, och det dumma spöket tittar icke mellan
sparlakanen.»

Och åter ilade jagten fram vid de lifvande ljuden af
jägarnes halloh och hundarnes gälla skall. Alltemellanåt 
föll ett skott, och det hesa ropet af »Als todt»
förkunnade segern. Redan började solen sjunka åt
vester och med sneda strålar förgylla skogstopparne, 
då de båda jägarne sammanträffade strax bredvid
landsvägen, hvilken, efter en fjerdedels mils vandring,
ledde fram till Segerstad. En stunds rast beslöts med
enhälliga röster; Stålkula, som flämtade af ansträngning, 
förmådde endast med möda väcka motionen härom.
Efter vunnen votering, utsträckte han sig i hela sin längd
på gräsvallen och njöt af sin framgång. Segerstjerna
stod stödd mot sin bössa.

Då uppflög plötsligt en skogsdufva, troligtvis af 
jägarnes samspråk störd i sina husliga funderingar på
boets förbättring och utvidgning. Segerstjerna blef
henne genast varse, lade bössan till ögat och skjöt.

I detsamma framstörtade längs vägen en ryttarinna,
hvars häst synbarligen blifvit skrämd af skottet. Han
gjorde språng på språng, oaktadt ryttarinnans, äfven
inför en kännares, öga, skickliga försök att hejda 
honom. Vid dessa ansträngningar föll ridspöet ur den
unga damens hand. Emellertid hade hästen med sin
lätta börda i svindlande karriér jagat framåt. På ett
par hundra alnars afstånd följde en ridknekt i livré,
som med sporrarne hängde i sidorna på sin mindre
lifliga häst, för att dymedelst kunna följa sin matmor
och dennas skrämda springare i spåren.

Med verklig bestörtning såg Segerstjerna det unga
fruntimret, likt en andeuppenbarelse, ila förbi honom
och försvinna. »Min Gud, hvad hon var lik Cecilia!»
mumlade han för sig sjelf.

»Stå då icke der som ett stenhelgon,» ropade 
Stålkula; »du, som ännu har någon anda i halsen, skynda
efter henne — kanske har någon olycka inträffat. Se
der, tag med dig hennes ridspö!»

Segerstjerna skyndade efter de båda ridande; en
krökning af vägen hade redan dolt dem för hans 
blickar. Medan han så med hvinande fart ilade framåt,
kom han händelsevis att betrakta ridspöet, hvilket han
höll i handen. Det var serdeles elegant arbetadt och
slöt i en guldknapp med de båda bokstäfverna C. S.

Snart upptäckte Segerstjerna ryttarinnan, som 
ändtligen lyckats hejda sin vrenskande springare. 
Ridknekten hade suttit af, jemkade de något i oordning
komna betseltygen, och torkade skummet af hästens
breda bringa.

Den unga damen var hänförande vacker i sin långa,
gröna riddrägt, med kastorhatten, från hvilken en rik
spetsslöja nedfläktade, icke utan en viss anstrykning af
koketteri fästad på sned öfver det lockiga hufvudet.
Ögonen, stora och högblå, tilldrogo sig uppmärksamheten 
genom sitt på en gång milda och ädla uttryck,
genom ljufhet förmäld med värdighet. Näsan hade den
lilla förnäma krökning, som man så ofta återfinner
hos porträtter från frihetstidens och Gustaf III:s 
dagar, men som numera tyckes vara på god väg att utdö
i norden. Då man såg den lilla, välbildade munnen,
önskade man nästan, att någon täck kapris skulle
plötsligt öppna den och blotta en tandrad, hvars klara
perlhvilhet förhöjdes af läpparnes höga purpur. Hennes 
hår hade den rena guldglans, hvilken Rafael plägade
lägga i sina madonnors lockar; men äfven mot denna
ljusa färg bibehöll hennes hy sin bländande fägring.
Hennes vext var smärt och smidig, fastän af den 
smärthet, den smidighet, som häntyder på en kraftfull 
organisation. Foten, behagligt gungande i stigbygeln,
var liten, lik en Fransyskas; men den höga vristen,
som elastiskt hvälfde sig under ett slags beklädnad
snarlik karlarnes damasker, vittnade om spänstighet
och muskelstyrka.


Med all den ädla hållning, hvilken var Segerstjerna
egen, helsade han djupt den sköna ryttarinnan. »Då
jag,» yttrade han, »varit en oskyldig orsak till den
fara, som nyss hotat er — det skott, som skrämde er
häst, var lossadt af mig — så tillåt mig äfven att,
jemte det jag framför min bön om tillgift, få i 
någon mån godtgöra min förseelse genom återställandet
af detta eleganta hittegods.»

Segerstjerna öfverlemnade ridspöet, hvilket fattades
af en liten hvit, sammetslen hand, nyss befriad från
handsken, för att tvinga de under den våldsamma ridten 
lossade lockarne tillbaka i deras vanliga stängsel.

»Jag tackar er och ber er öfverse med ryttarinnans
oskicklighet,» svarade damen leende; »det är oförlåtligt
att tappa ridspöet, just då man dermed borde straffa
sin uppstudsige gångare. Men det bevisar åtminstone,
att man ej är amazon.»

»Måhända vill ni icke längre begagna en häst, som
visat sig så föga undergifven sin herrskarinna? I 
sådant fall skulle inom en qvart en vagn kunna stå till
er tjenst.»

»Ursäkta mig, min herre, men, fastän fruntimmer,
är jag icke så glömsk af ridkonstens reglor, att jag
genast stiger af en häst, som nyss varit mig olydig;
jag måste åter vänja honom vid mitt herravälde. 
Dessutom är det icke långt till Wikingbo, och kanske är
min man orolig för min skull. Tillåt derföre, att
jag ännu en gång tackar er. Farväl!»

Innan kort försvann den sköna synen i ett moln af
damm. Segerstjerna stirrade tankfull eller den. 
Ryttarinnan var således ingen annan, än generalskan
Stormsvärd, den sköna borgfrun på Wikingbo, den 
gamle, utlefvade krigarens unga, blomstrande hustru,
den välgörande féen i fattigdomens kojor!

I detsamma hade Stålkula, hvilken i jemn marschtakt 
tillryggalagt den väg, Segerstjerna genomflugit som
en stormvind, ändtligen hunnit den plats, der denne
sednare, orörlig, stirrade efter den längesedan 
försvunna ryttarinnan.

»Nå!» yttrade Stålkula temligen enstafvigt, och slog,
väckande, sin vän på axeln.

»Det var generalskan Stormsvärd,» svarade Segerstjerna; 
»hon är hänförande vacker.»

»Gud ske lof, att du börjar finna någon qvinna 
vacker! Då är du bestämdt på bättringsvägen. Men vet
du, jag tyckte annars, vid hennes hastiga förbiridande,
att hon såg något för stolt ut. Jag älskar qvinnor
ömma och undergifna som påskalamm; men på vår
generalska kunde man nästan se, att hon tillhörde
generalitetet, att hon var inspektris för en 
kavalleribrigad.»

»Hvad riddrägten klädde henne väl! Det är ändå
en ädel, ärbar drägt! Ingenting blottadt, ingenting
ohöljdt!»

»Likväl, om du får se generalskan i full paryr, har
du måhända sedermera ganska litet öfver att ana,»
anmärkte Stålkula högt, men tillade sedermera tyst
för sig sjelf: »Man måste disputera med honom öfver
den der vackra damen. Det lifvar honom 
synbarligen.»

»Det låg något så värdigt i hela hennes väsen, så
enkelt ädelt i drägt och skick.»

»Säkert kan hon, då hon vill, vara oöfverträfflig i
yppighet, förkrossande i högdragenhet. Hon visade
nu bara sin rent landtliga sida.»


»Jag skulle vilja se henne, med blicken strålande
af barmhertighetens heliga eld, träda öfver tröskeln
till en af Wikingbos fattige.»

»För min del, bäste Ludvig, förenar jag mig med
den värde talare, som för några timmar sedan yttrade:
”Säkert är hon en slipad kokett, som köpslår med sitt
torra öga om några tårar, för att sedan, i vittnens 
närvaro, behagsjukt aftorka dem med spetsnäsduken och låta
verlden, beundrande, tala om hennes barmhertighet.”»

»Du är retsam, min kära Slålkula! Du förmår 
icke uppskatta det verkligt sköna; du har längesedan
hårdnat i dina ungkarlsfördomar. Men du må säga
hvad du vill, naturen skulle ljuga oförskämdt, om icke
en så vacker yta gömde en ädel själ.»

I detsamma sände aftonringningen från sockenkyrkan
sina första klämtande toner mot skyarne. De båda
vännerna inträdde i den allé af högstammiga lindar,
som från vägen ledde upp till Segerstad.

*
</chapter>


<chapter name="Kapitel 2">
<h2>ANDRA KAPITLET.</h2>

Friherre Matts Fabian Björnklo residerade på 
Björneborg, ett stort gult trähus, som, innan friherrens
farfar tillbytte sig detsamma af kronan, helt simpelt
utgjorde manbyggnaden till kungsladugården Koberga.
Men Friherrarne Björnklo gåfvo genast sitt nya 
residens den mera aristokratiska titeln Björneborg, och
ättens hjertvapen, två dansande björnar, målades 
ofördröjligt af ortens skickligaste plankstrykare öfver 
ingången till den friherrliga boningen. Det tvenne 
våningar höga, försvarligt förfallna residenset såg ur
skumma, blyinlagda rutor omkring sig öfver vaggande
sädesfält och yppiga ekskogar; ty friherrarne Björnklo
hade, med föga sinne för hemmets trefnad och 
komfort, utom detsamma varit outtröttliga att bryta sten
och jaga skogsåverkare — tvenne vanliga hinder för
det Småländska åkerbrukets och den Småländska 
skogsskötselns förkofran. En temligen betydlig å — icke en
af dessa glittrande, glada åar, som så lätt dansa fram
mellan solbeglänsta stränder, utan en säflig, tung,
mörk, af tjocka löfmassor beskuggad å — vältrade sig
fram förbi Björneborgs-byggnaden, satte ett par qvarnhjul 
i rörelse, och gaf vatten åt ett bränneri, hvilket var
det största i nejden och på kredit, men till oerhörda 
priser, försåg alla ortens lönnkrogar med en icke alltid
fullgradig nektar. En talrik skock fullvexta grisar
(vi våga icke, för våra läsarinnors skull, begagna ett
mera egentligt uttryck), dessa hvarje välbestäldt
bränneris lyckliga parasiter, hade begagnat det 
lockande tillfället att, likt en trogen lifvakt, lägra sig
på den smala remsa dyig, mjuk jord, som skilde 
manbyggnaden från ån. Alltemellanåt gaf ett vresigt läte
tillkänna, att ett fullkomligt lugn icke herrskade ens
inom detta läger af förbrödrade.

På gården framför residenset hade i serskilda burar
det friherrliga menageriet funnit plats. En räf, som
med ett visst hemsjukt tycke sneglade åt skogssidan,
tycktes utgöra glanspunkten i denna samling. Några
perlhöns och en tjäder kunde endast göra anspråk på
en underordnad uppmärksamhet. Två påfoglar, hvilka,
i fall uttrycket tillåtes mig, bröstade sig med sina 
stjertar, voro på ett gammalt herregods en alltför vanlig
företeelse, att kunna väcka något allmännare 
intresse.

På den höga, öfvertäckta, i öfrigt lemligen anspråkslösa
trätrappan lågo, majestätiskt utsträckta, tvenne i sitt
slag jettelika hundar. En fremmande skulle trott dem
sofva; men alltemellanåt kunde en noggrann betraktare
under de halfslutna ögonlocken öfverraska någon af
dessa sluga, lurande blickar, som voro för 
gårdvarsraserna så egna. Mot fremlingar, hvilkas yttre 
tillkännagaf välstånd, visade sig dessa hundar i 
allmänhet mycket civiliserade. Artigt viskande med svansen,
gingo de dem till mötes på halfva gården, och kunde
till och med, så framt deras instinkt lät dem igenkänna
en hundvän, vänligt slicka den ankommandes hand.
Men det behöfdes blott en skymt af elände, fliken af 
en tiggares trasor, för att sätta dem i raseri. Lystrade 
de längst bort i alléen de släpande fjäten af en 
verkbruten bettlare, reste sig borsten tvärt på deras 
breda ryggar, och, rytande af vrede, störtade de emot 
den arme, som fick blodiga bett, i stället för 
kristmilda almosor. Det gråtande barnet kunde någon 
gång stilla deras raseri; ty barnet, med sin instinkt, 
gör sig lättare, än den mogna menniskan, med sitt 
förnuft, förstådt af djuret. Emellertid hade, genom 
Ruprecht och Diana, tiggeriet blifvit bannlyst från 
friherre Björnklos dörrar; det var endast hos hans 
torpare, som den husarme fick ett bröd eller ett tak 
öfver natten. Den värde friherren hade förut 
mångfaldigt proklamerat den stolta statsekonomiska åsigten, 
att tiggeri icke får existera i ett policeradt samhälle; 
med tillhjelp af sina hundar, hade han nu vetat att, 
åtminstone på sitt enskilda område, till komplett 
evidens deducera denna sats. Den värde läsaren torde 
häraf finna, hvad god vilja och god polis tillsamman 
kunna åstadkomma.

Spannmåls- och brännvinsmagasinet utgjorde ett slags 
flygel till manbyggnaden vid Björneborg. Der kunde 
godsets underhafvande, fastän just icke för de mest 
billiga priser, på kredit erhålla sina små förråder, 
hvilka sedermera genom dagsverken afbetalades. Trafiken 
var således temligen liflig på gården. Men hvad 
som åtminstone i början föreföll ovanligt, var den 
allmänna veneration, man bevisade detta annars ofta nog 
osopade och vanvårdade område, dymedelst att alla, 
som passerade detsamma, städse företogo sin vandring 
med blottade hufvuden och med en bugning ungefär 
midt för byggnaden, der merendels ingen annnn, än 
de på förstugubron postande hundarne, kunde taga åt 
sig en dylik hyllning. Den ende, som gjorde ett 
undantag från ifrågavarande ceremoniell, var inspektoren, 
hvilken äfven inom gårdens gebiet vågade behålla sin 
ljusa filthatt på hufvudet. Det var en gammal tradition 
inom Björnkloska ätten, att dess fordna vasaller endast 
med blottade hufvuden fingo träda borgherren under 
ögonen; denna tradition hade nu blifvit utsträckt till 
samtliga godsets stattorpare och till hela gårdsrymden.

Mot spannmålsmagasinet lutade sig förtroligt en 
annan, mindre byggnad. Här drefs af inspektoren eller 
baronen (man visste ej rätt hvilkendera) en handel, 
som i sig innefattade både hökeri och kryddkrämeri. 
Sirapskaggen trängdes om rummet med sillfjerdingen, 
och den torkade saltsjöfisken låg kastad i hög utmed 
kaffesäcken. Likvisst var, med allt detta öfverflöd, 
snus det enda som i boden erhölls gratis ur en gigantisk, 
temligen konstlös näfverdosa, hvilken figurerade på 
disken. I öfrigt voro priserna, enligt berättelse, mer 
än lofligt uppjagade, serdeles i fall kredit begärdes — 
ett schackreri med armodet, hvilket åtskilliga egendomsherrar 
icke akta för rof att temligen öppet bedrifva. 
För egen räkning (här fritaga vi uttryckligen husbonden) 
hade inspektoren dessutom i ett hörn af rummet 
uppställt ett litet lottohjul, som icke sällan slukade de 
få skillingar, hvilka, vid vexling i boden, bekommos 
tillbaka af de trafikerande. Inspektoren var född 
Stockholmare och hade ärft en viss förkärlek för sederna och 
bruken i en del af hufvudstadens bodar.

Efter denna skildring af Björneborg och dess 
närmaste omgifningar, torde vi nu kunna vända oss till 
egaren sjelf, friherre Matts Fabian Björnklo. Vi 
inträda derföre i ett halfmörkt rum på nedra botten. 
Lummiga, midt för fönstren planterade lindar hindrade 

dagen att i vanlig glans falla in genom de små, 
blyinfattade rutorna, hvilka mera häntydde på ett fängelse, 
än på ett herresäte. Dörren till detta rum hölls alltid 
läst; men då man lågt knackade derpå, kunde friherren, 
genom ett eget machineri, ifrån länstolen, der 
han vanligen satt, öppna för den inträdande. Hvad 
som först föll en besökande i ögonen, var en på väggen 
midt emot dörren anbragt ställning, hvilken uppbar 
åtskilliga skjutgevär, huggvapen och jagtknifvar, jemte 
en räfsax. På gevärskopplen funnos fästade papperslappar 
med påskrift: laddad. Soffa och stolar voro af 
perlfärgadt trä, klädda med svart skinn och temligen 
hårdt åtgångna af tiden, som här och hvar ryckt fram 
en tagellock ur stoppningen. Skrifbordet stod 
öfverhöljdt af dagsverkslistor och priskuranter, räkningar och 
tidningar. Ofvanom detsamma hängde på sina spikar 
en stor mängd nycklar, somliga ensamma, andra i 
grupper. Några tum högre, än nycklarne, befann sig 
ett porträtt med förgylld ram, omsorgsfullt innesluten 
i ett grönt öfverdrag: det var den aflidna friherrinnans 
konterfej. Emellan skrifbordet och öfre väggen stod 
en kassakista. Den var genom jernskrufvar nästan 
oåtskiljaktigt införlifvad med golfvet, och de tunga, utanpå 
fästade låsen tycktes skydda den från hvarje möjlighet 
af obehöriga besök. På kassakistan låg en uppslagen 
bibel; ty baronen var hel mammonsträl och något litet 
läsare.

Med en skinnkaschett på hufvudet, hvilken åtminstone 
i tio somrar skänkt baronen skygd mot sol och 
regn, satt han vid skrifbordet och sysselsatte sig att 
granska åtskilliga honom förelagda papper. Hans hjessa 
var i det närmaste kal, och derigenom upphöjdes ännu 
mera det hos honom utmärkande draget af en hög, 

välbildad panna. Men under denna panna glödde 
tvenne små, skygga, bruna ögon, hvilka ständigt 
fruktande spejade omkring sig, ungefär som utpostens, då 
han hvarje ögonblick väntar fienden. De smala, 
hopdragna, färglösa läpparne vittnade om ett hårdt sinnelag, 
en sträf och oböjlig vilja. Den långt framskjutande 
hakan gaf åt ansigtet en pregel nästan af karrikatyr, 
serdeles som, i sednare år, tändernas förlust kommit 
munnen att sjunka in, och således gjorde denna 
disproportion desto mera i ögonen fallande. Några ljusa 
hårstripor vid nacke och öron bildade en matt gloria 
kring detta föga intagande ansigte.

Friherren läste ur papperen och riktade det skrifna 
med sina muntliga anmärkningar.

»”Enkan Stina Larsdotter icke inställt sig till 
dagsverke — låtit genom Rosenknopps hustru anmäla, att 
hennes äldste gosse är dödssjuk.” — Historier, bara 
historier! När en hustru icke vill göra sina skyldigheter, 
bums äro hennes barn dödsjuka! Förb—dt bra 
att ha att skylla på; men jag skall ta gadden ur dem. 
Jag skall vräka från godset alla enkor, som ta sig den 
friheten att ha sjuka barn. ”Inhyses Bengt Gustafsson 
ger tillkänna, att han vid backhygget på Långaskiftet 
så illa sårat sig i högra handen, att han icke kan med 
densamma någonting uträtta. Uppvisat betyg af Olagus 
Kristberg, att han ännu ej på fjorton dagar blir 
arbetsför.” Jaså, man ämnar slå mig i synen med 
bevis af bondqvacksalfvare och kloka gubbar! Men jag 
säger, att Bengt Gustafsson måste ställa karl i sitt ställe 
eller får han gå. Skall jag bli lidande derföre, att han 
bär sig dumt åt? Har han icke fått ögon, för att se? 
Man måste vara blind eller galen, för att hugga sig 
sjelf i handen. ”Båtsman Stolt blifvit borta från 
dagsverke, emedan han måst söka sin ko, som gått bort ur 
hagen, utåt Lösemåla egor.” Det finnes då icke mera 
någon vördnad för husbondeväldet! Han går att söka 
sin ko och lemnar mig i sticket, utan arbetare! Det 
hade aldrig händt i fordna tider; men tidningarne ha 
spelat upp packet. Nu tror man sig kunna göra hvad 
man vill. Likvisst, min kära Stolt, skall det här 
komma att stå dig illa till boks, då inspektoren med 
käppen gör upp mina räkningar med visst folk. Låt 
vara, att kon är hans förnämsta egendom, men pligten 
går framför allt; det borde åtminstone den veta, som 
skryter af att vara kronans karl. ”Britta Nilsdotter 
sitter på slottet af sina böter för oloflig brännvinsminutering.” 
Nå nå, man skall vara mensklig. Hon har 
alltid tagit brännvin hos mig och betalt ordentligt. När 
hon kommer ut igen, kan hon vidare vara mig nyttig. 
Jag tycker dessutom om hennes sätt att hålla lönnkrog. 
Man super hos henne, men man slåss icke; omtänksamhet, 
men icke oskick; industri, men icke våld! 
”Joel Gummesson i Bottnaryd har icke i allo fullgjort 
det honom förelagda dagsverke; han resterar, på 
dikesgräfning, med en aln och fyra tum. Joel påstår sig 
vara gammal och verkbruten samt oförmögen att 
numera arbeta, som i unga dagar.” Och skall jag kanske 
bli lidande, derföre att mina godsare<footnote>En provincialism, liktydig med: godsets underhafvande. </footnote> åldras? 
Herrliga skäl! Rår jag för, att Joels arm blir vek, 
att hans rygg styfnar, att icke benen vilja bära det 
gamla kadavret? Hvarföre har han icke skaffat sig 
någon son eller måg, att stå för torpet, då han sjelf 
icke mera mäktar det? Icke är jag nog galen att, 
som en eller annan af mina grannar, erna hålla något 
hof åt gubbar och käringar bland mina underhafvande. 
Jag lägger intet hyende under orklösheten; jag älskar 
friska ben och starka armar. Den, som icke kan göra 
någon nytta här i verlden, gör bäst att lägga sig och 
dö. Jag vämjes, när jag ser dessa gubbhus och enkhus, 
der så mycket lifsmedel, bränsle och omsorger förspillas 
endast för att underhålla och omvårda oduglingar. 
Det är synd och skam att vara vittne till en dylik 
konsumtion, utan spår till motsvarande produktion. ”Sven 
Pehrsson i Andragården kom först en halftimma efter 
solens uppgång till dagsverket. Då jag erinrade honom 
hans försummelse, visade det sig, att han, oaktadt den 
tidiga morgonstunden, var ganska illa full; ty han 
öfverföll mig med ovett och påstod, att han just var 
lagom full, för att vara torpare åt en sådan 
brännvinspatron, som herr baron. Till varnagel mot slika 
brottsliga utlåtelser, lät jag extrajudicialiter afstraffa 
honom; men tillät han sig härunder rysliga hotelser, 
såsom att Björneborg en vacker natt skulle brinna, m. m., 
m. m., hvilket icke här kan så noga specificeras, 
men som jag tropligtligen ansett böra komma till herr 
barons upplysta och rättvisa vetskap.” Man hotar mig 
således öppet med mordbrand! Med elddonet förstucket 
under trasorna, smyger brottet kring min boning! 
Den lurar vid mitt fönster, för att se, om jag lyckt till 
ögonen! Lycklig jag, om jag vaknar vid skenet af de 
lågor, som flamma öfver och omkring mig — kanhända 
vaknar jag också icke! Hu, det är en gräslig, 
en förfärlig tanke!»

Baronen strök med handen öfver pannan, liksom 
ville han bortjaga denna hemska bild. Den var 
emellertid för honom ingalunda fremmande. Fruktan för 
mordbrand och fruktan för tjufnad voro två straffande 
demoner, hvilka om dagen troget följde honom i 
fjäten, om natten oafvisligt vakade vid hans bädd. Då 
han, med en uppspänd pistol i handen, dignande af 
trötthet, inslumrat på sin kassakista, hvilken hårda 
plats han sjelfvilligt valt, i stället för den mjukare, 
mera inbjudande sängen, spratt han högt i vädret vid 
hvarje väggurets gälla timslag, vid minsta buller på 
den förbilöpande landsvägen, någon gång vid en djup 
suck ur sitt eget qvafda bröst. »Hvem är det som 
andas härinne!» ropade han då uppspringande, med 
pistolen sträckt framför sig, tilldess ändtligen den 
nordiska sommarnattens klarhet hann öfvertyga honom, att 
ingen lefvande varelse, mer än han sjelf, fanns i 
rummet. Och ändå brukade baronen aldrig söka den knappa 
hvila, natten förunnade honom, utan att först, med 
tillhjelp af ett bland hans förfäders gamla svärd, 
egenhändigt göra sig öfvertygad, det ingen missgerningsman 
lönligen tagit plats under hans säng eller soffa. 
Likaså plägade baronen, serdeles de mörka, stormiga 
höstqvällarne, företaga en rund kring Björneborgs 
dystra byggnader; han tittade ned i källargluggarne och 
undersökte spånorna i vedboden, för att försäkra sig, 
att godsets förtryckta underhafvande icke lagt eld i 
sin stränge husbondes hem. Mången natt föresväfvade 
honom en inbillning, att det golf, han trampade, var 
undergräfdt af anlagd mordbrand; han hörde gnistorna 
spraka; han kände tydligen lukten af oset. Ho 
har räknat alla knutarne i ett ondt samvetes gissel?

Baronen reste sig från bordet och började att 
häftigt vandra upp och ned i rummet. Man kunde i hans 
ansigte läsa spåren af en inre strid.


»Kanske har jag ändå varit för sträng,» mumlade 
han; »kanske har jag drifvit mitt nit för ordning och 
skick för långt; måhända har jag för högt uppskattat 
husbondeväldets betydelse. Jag har låtit olydiga 
underhafvande lida sitt förtjenta straff; men Gud skall 
veta, att jag dermed haft deras förbättring, ej upprättelse 
för mig sjelf, till ändamål. Man kallar mig hård 
och sträng. Det är sannt, att jag har qväft samhällshydran, 
tiggeriet, i sin linda, att en almosa aldrig 
gifvits i mitt hus; men deremot har jag också årligen 
ställt en tunna råg och en tunna korn till 
fattigföreståndarnes disposition — jag har sökt ordning för det 
allmänna, icke besparing för mig sjelf. Man förebrår 
mig, att jag aldrig unnat mitt folk ett nöje, att jag 
aldrig nedlåtit mig tillställa någon af dessa syndiga 
dansförlustelser, hvilka underhafvande, enfaldiga 
plägseder till ära, nästan tro sig ha rätt att fordra af sina 
husbönder; men jag lägger icke hyende under lasten. 
Af dansen blir först synd i tanke och sedan synd i 
gerning; det är lekstugorna som undergräfva folkets 
moralitet. Det förstås, att afundsjukan skall hviska 
på min rygg, att jag icke skyggar tillbaka för det 
sedevådliga i dylika utsväfningar, utan att det är 
omkostnaden för ölet, brännvinet och maten som afskräcker 
mig från försöket; men man förgäter alldeles, 
att jag på ett bräde gifvit 500 riksdaler till missionsverket, 
kanske ett något mera storsinnadt drag, än 
att vid en majstång traktera en hop bönder. Och 
allt detta oaktadt, kallar man mig en mammonsträl, 
ett verldens barn, som rastlöst släpar tillsamman detta 
stoftets goda. Man fordrar kanske, att jag, som 
foglarne, skall hvarken så eller uppskära, fastän Björneborg 
är en egendom på omtrent sexhundra tunnland 

öppen jord; man är ursinnig, derföre att jag församlar 
i ladorna, derföre att jag icke vräker ut mina 
penningar på landsvägen. Och är det kanske för mig 
sjelf jag spar, för en sextioårig gubbe, redan vacklande 
på randen af grafven? Hvem vet, huru länge jag 
kan få njuta af den furstliga förmögenhet jag förvärfvat?»

Då friherren uttalade orden: furstlig förmögenhet, 
reste sig hans skrumpna gestalt, hans ögon glänste, och 
med ett omisskänneligt uttryck af sjelfbehag gned han 
sina torra, magra händer. Hela hans själs rastlösa 
sträfvanden, frukten af fyratio års mödor, ersättningen 
för ett långt, glädjelöst lif låg uttryckt i dessa enkla 
ord.

Någon stund derefter fullföljde friherren: »Likväl 
skall man icke kunna neka mig mina förtjenster. I 
min salig fars tid spelades här biljard midt på 
söndagsförmiddagen, och föga gudliga sånger skallade ner 
ända till kyrkogångarne på landsvägen; mig ser man nu 
hvarje helgedag i Björneborgska kuren <footnote>I åtskilliga landskyrkor äro herrskaperna, vid 
förrättandet af sin andakt, inrymda i kurar med tak 
och fönster, då menige man i Guds hus får åtnöja 
sig med blotta bänkar. </footnote>, och allt mitt 
husfolk <i>måste</i> bivista gudstjensten. Ett sådant exempel 
kan icke vara annat än nyttigt. I fordna dagar 
gingo Björneborgs-herrarne på jagt midt under sabbaten, 
och Björneborgs-torparne körde in sitt korn på 
blanka söndagseftermiddagen; dessa missbruk äro nu 
försvunna, tack vare mina omsorger! Aldrig blir 
någon af mina godsare ute vid husförhören, och pastor 
Smilén talar alltid med hänförelse om den gudliga 
anda, som utmärker Björneborgs underhafvande. Så 
välgörande verkar exemplet. Jag har aldrig farit upp att 
pösa vid någon riksdag; jag har icke spillt ett ord på 
hypotheksföreningar och privatbanker; jag har, tyst som 
muren, köpt mina aktier och tagit ut mina räntor. 
Jag har icke, såsom ledamot i någon undsättningskommitté, 
skräflat filantropi och galenskap, hvilket någon 
gång kan vara detsamma; jag har aldrig gjort väsen af 
mig. Men, under allt detta, har jag i det tysta 
uppfört en byggnad, hvartill alla dessa uppblåsta, 
pratsamma pygméer icke skulle mäktat släpa en sten. Låt 
vara, att de lagt grunden till ett rykte — rykte på 
en tidnings spalter, på en efterhärmande massas 
läppar — — jag har lagt grunden till en kolossal rikedom, 
en rikedom, inför hvilken alla dessa storordiga herrar 
stå som tiggare.»

I detsamma klappade det lågt på dörren. Baronen 
öppnade, och en liten karl i blå rock med hvita 
metallknappar inträdde. Det var länsmannen Huslund, 
förut baronens betjent och nu, genom sin förre husbondes 
gällande förord, länsman inom distriktet. Det 
utmärkande draget i hans ansigte utgjordes af ett par 
stora, hvassa ögon, med hvilka länsman Huslund likväl 
aldrig såg folk i synen. Pannan var låg, kinderna 
bleka och pussiga. Den der bristande rodnaden hade 
likväl tagit sin tillflykt till näsan och polissongerna, 
hvilka båda täflade med hvarandra i eldröd färgskiftning.

Huslund bugade sig fem eller sex gånger med 
mycken hastighet och förvånande mjukhet i ryggen. 
Sedermera upptog han ur venstra bröstfickan en ansenlig 
packe sedelmynt, skiftande i alla de brokiga färger, 
hvarmed statsbanken och privatbankerne serskilja hvar 
och en sin respektive afvel.



Först nu yttrade baronen med en ljusnande min: 
»God dag, min kära Huslund! Hur mår han?»

»Alltid väl, hans höga nåd, då jag kan vara hans 
nåd till någon tjenst. Jag får nu till herr baron 
öfverlemna beloppet af alla mig ynnestfullt anbetrodda 
lagsökningar, för så väl herr barons spannemålsauktioner, 
som tredskande underhafvandes arrenderestantier, 
en summa 4,629 R:dr 19 sk. 11 r:st banko, 
hvilka härhos kontant följa, utan ett enda fattigdomsbevis. 
Nådig baron må tro, att jag fått sno i vråarne, 
för att emellanåt i tomma stugan få ihop det äskade 
utmätningsbeloppet. Än var en kudde gömd 
under kakelugnspipan på vinden; än låg en kopparkastrull, 
med all skyldig vördnad för herr baron, 
förstucken i gödselhögen. Det är inom mitt distrikt ett 
laglöst och dåligt folk, som verkligen icke förtjenar 
den milda öfverhet, det i vår nya landshöfding 
sednast erhållit.»

»Men,» fortfor friherren, som med märkbar ögonlust 
räknade de erhållna penningarne, »jag gör mig 
öfvertygad, att Huslund icke uppför sig alltför strängt 
vid indrifvandet af mina fordringar. Man måste söka 
att para pligt med mensklighet. Jag vill skona, så mycket 
som med bevarandet af min lagliga rätt är förenligt.»

»Så vidt det för en länsman är möjligt, har jag, 
som herr baron så skönt yttrar, sökt para pligt med 
mensklighet. Tar jag bort sängkläderna, lemnar jag 
alltid ett par kärfvar halm qvar på logen; kläder jag 
af mannen naken, låter jag alltid hustrun behålla en 
kjortel, att gå ut och tigga i; ledes en ko ut, för att 
gå under klubban, ser jag alltid genom fingren, om 
gäldenären skulle mjölka henne, innan de för alltid 
skiljas. Gud nå's så visst! jag är kanske för blödsint 
för mitt embete. När qvinnor och barn gråta och larma 
vid utmätningarne, är jag nästan frestad att ge 
hela förrättningen på båten.»

»Det vore svagt, Huslund; en man bör veta att göra 
sin pligt; man skall vara kristligt medlidsam, men 
icke qvinligt vek. — Tvåhundra här och åttahundra 
der gör tusen — således tvåtusen jemt i Östgöthar.»

Baronen smög Östgötharne till sitt hjerta; de gömdes 
i hans bröstficka.

»Med herr barons nådiga tillstånd,» genmälde 
Huslund, »tror jag mig också i ödmjukhet kunna vara 
kavat, då det gäller tjensten. Herr baronen minns väl 
Gustaf Svensson från Ingatorp, som i våras stal 
potatis från herr baron. Han trädde ned en stång med 
vidfästade spikar genom gluggen till herr barons 
potatiskällare, och fiskade på det viset upp en ansenlig 
mängd jordpäron, herr baronen till stor skada, serdeles 
som han bortlärde konsten åt flere andra af bygdens 
ungdom, hvilka nesligen följde hans exempel och 
svårligen hemsökte herr barons förråder. Han kunde 
emellertid bara dömas för snatteri. Men nu vid 
sommartinget blef han fast för groft slagsmål med knifs 
begagnande. Han dömdes till spö, och jag kan försäkra 
baron, att han fick tillräckligt icke allenast för 
slagsmålet, utan äfven för potaterna. Jag hade låtit dra 
spöna i våt sand, och hissade honom så högt vid pålen, 
att fötterna icke nådde marken. Gamle Örn, 
häradstjenaren, hade fått sig ett qvarter brännvin, och slog 
som det hade gällt att slå hans arffiender, Ryssarne. 
Den skurken till potatistjuf skrek, så Gud vet, om det 
icke hördes till nästa gästgifvargård. Under sina 
värsta plågor hade han den oartigheten att erinra mig 
om den stund, då jag, som hans ord föllo, skulle sjelf 
lida i helvetet; men jag svarade honom, att jag aldrig 
stulit några potater, och att jag derföre vore nästan 
säker att en gång komma i åtnjutande af de saligas 
arfvedel i ljuset. Ja, jag vågar tropligtigast påstå, att, 
om herr baron sjelf varit närvarande vid exsekutionen, 
herr baron skulle höggunstigt hafva varit dermed 
belåten.»

»Och dessa bestraffningar,» mumlade baronen, »de 
enda som injaga någon respekt i packet, vill man ta 
bort! Den, som har fått sin räkning qvitterad på 
ryggen, den minns det, så länge han lefver. Men vatten 
och bröd — hvad är det för ett straff för den, som 
nöden lärt att lefva på vatten och potatis? — — In 
summa, femtonhundra riksdaler i Smålänningar. Men 
Huslund har väl sjelf sett till, att inga falska finnas 
deribland? Det är förfärligt med dessa dagligt mera 
omkring sig gripande efterapningar af våra sedlar. Så 
förgiftar brottet den vackraste industri och gör om 
intet de ädlaste ansträngningar för framåtskridande och 
förkofran.»

»I fall jag vågar säga ett ord, nådig baron, så skulle 
jag önska att ha den der förfalskaren upphissad på 
pålen vid Grälinge tingsställe; han skulle ha sina 
fyratio, så att han dog. Det är ovärdigt att förfalska 
Smålands privatbanks sedlar, i hvilken herr baron är 
en så stor delegare.»

»Och Huslund inbillar sig, att förfalskaren får kläda 
pålen? Jo, f-n heller! För en så gemen förbrytelse 
pliktar han endast fyratio daler och mister äran.»

»Det var att slippa för ett röfvarköp, snart sagdt 
för intet! Bara fyratio daler och äran! Det är 
verkligen icke att undra på, om sedelförfalskningarne blifva 
allt mer och mer allmänna.»



»Ja, så mycket skydd skänker staten åt den enskilda 
industrien. Sjelf hänger den dem, hvilka försöka sig 
som imitatörer af statsmyntet; men gemena förfalskare, 
hvilka undergräfva tusendes välstånd, som på den 
oerfarna landsbygden desto mera ostraffadt drifva sitt 
skändliga spel, dem låter man löpa, sedan man tagit 
af dem äran och tjugu riksdaler riksgäld, hvilket 
kanske icke utgör hundradedelen af deras årliga behållning 
på handtverket. — — Femhundra och femhundra 
göra mig tusen, allt Ystadsboer; men äfven med 
dem måste man vara försigtig. Man bör granska dem 
noga, samtliga privatbankssedlarne: de äro att anse 
som ett slags plantor på godt och ondt; ormen lurar 
bakom dem.»

»Den sista bundten,» upplyste länsmannen, 
»innehåller fyllnaden i hela lagsökningsbeloppet, 129 r:dr 
19 sk. 11 rst. banko. Jag ber herr baron om ursäkt, 
att jag deri fallit besvärlig med kronans mynt.»

»Det är rikligt, alldeles riktigt; jag skall lemna 
Huslund mitt qvitto. Men hör nu: hvadan kommer 
det förfärliga tiggeriet, som för det närvarande alldeles 
öfversvämmar oss? Mina hundar ha att göra från 
morgon till qväll, att hålla gården ren. Det är ett 
oskick, som bör allvarsamt beifras äfven af 
kronobetjeningen.»

»Följde endast alla besutna män inom distriktet herr 
barons visa åsigt, att aldrig ge något åt tiggare, skulle 
det obehöriga bettlandet snart vara slut; ty hvem bryr 
sig om att begära, då man är säker att ingenting få? 
Men i fall jag skulle våga en anmärkning mot en 
höggunstig förman, kunde man äfven säga, att herr 
landshöfdingen är något slapphänd mot lösdrifvare, och 
låter dem drifva alltför länge, under förevändning att 
skaffa sig laga försvar. Jag djerfves tro, att 
slottshäktet är en passande föreningspunkt för herrar 
lösdrifvare.» . . .

»Så mycket mera, som de, der underhållna af staten, 
icke behöfva tillgripa det omoraliska, depraverande, 
menniskoförnedrande tiggeriet.»

»Nådig baron har långt bättre, än för mig, stackars 
obildade menniska, är möjligt, i sköna ordalag 
uttryckt min ödmjuka tanka. Kanske hafva också 
nöden och de felslagna skördarne sin andel i det 
allmänna tiggeriet. Men, efter vi kommit att tala om 
nöden, så nödgas jag till herr baron framställa en 
ödmjuk anhållan. Skulle det icke vara möjligt att, mot 
säkerhet, ränta och dusör, få hos herr baron låna ett 
par, tre tusen riksdaler? Det vore i och för en affär, 
mig enskildt gagnelig och äfven icke utan frukter för 
det allmänna.»

»Förklara er närmare, min kära Huslund! Hvari 
skulle egentligen affären bestå?»

»Jo, si nådig baron: jag har många gånger med 
bedröfvelse sett, hur allmogen på auktioner mot kredit 
upphandlat spannmål till höga priser, endast för att 
till vida lägre kontant belopp genast försälja den och 
dymedelst förskaffa sig penningar. Köparen förlorar 
sålunda icke allenast skilnaden emellan auktions- och 
kontanta försäljningspriset, utan får äfven vidkännas 
transportkostnaden från auktions- till försäljningsstället. 
För att någorlunda hjelpa detta missförhållande, hade 
jag tänkt på att inrätta spannemålsauktioner utan spannmål.»

»Nu pratar ni galenskaper, min kära Huslund!

»Jag skall söka att göra saken klar för herr baron. 
Ser herr baronen, rågen gäller på auktioner, med tre 
månaders kredit, tjugufyra riksdaler tunnan, men 
kontant endast aderton riksdaler. Antag, att jag frågar 
köparen på min auktion, hvad han ämnar göra med 
sin inropade spannmål, och han svarar mig: försälja 
den i staden till der gällande pris. Då genmäler jag 
genast: Åh, det är alldeles för mycket besvär. Här 
har ni kontant hvad rågen kostar i staden och 
dessutom tjugufyra skilling på köpet. Då besparar jag 
honom mödan och krånglet af en stadsresa med ök och 
karl, lemnar honom ett litet kontant öfverskott, som 
kan bringa trefnad och glädje i hans hem, och förtjenar 
ändå sjelf fem och en half riksdaler. Det beror nu 
af herr baron, om ett så gagneligt företag, som detta, 
skall kunna sättas i verket. Jag tillåter mig endast 
anmärka, att flere af herr barons egna underhafvande 
kunde deraf draga nytta.»

»Nå, men finner icke Huslund, att det der är ett 
slags procenteri?»

»Jo, jag finner det, herr baron, men utan blygsel. 
Herr baron har sjelf sagt, att penningen bör gälla allt 
hvad den kan.»

»Tror han sig kunna dölja för mig, att det är han 
som är den ende egentlige vinsttagaren? Den der 
tjugufyraskillingen är en lockmat, som icke narrar någon 
klok.»

»Ja, om herr baron behagar, kan den också 
indragas.»

»Och hur skall saken ställas, så att kronofogden icke 
får nys om den? Han har redan horn i sidan till er, 
min kära Huslund!»

»Jag har skaffat mig ett säkert och bra förkläde, 
Bengt Ingemarsson i Krokestig. Bengt Ingemarsson 
håller auktionerna, och jag, som länsman, drifver in 
medlen; det märker ingen.»

Länsmannen citerade Frithiofs Saga, utan att sjelf 
veta det.

»Jag skulle icke vara obenägen att hjelpa Huslund, 
som först varit mitt hus en trogen tjenare och sedan 
en mina intressen tillgifven embetsman» . . .

»Ja, nådig baron, jag tjenar kongl. majestät och 
kronan af pligt, men nådig baron af verklig böjelse. Gud 
bevare herr baron!»

»Jag tackar Huslund för detta utbrott af Huslunds 
tillgifvenhet; men skall jag låna Huslund penningar, 
måste jag ha full säkerhet för så väl kapital som ränta. 
Har Huslund något antagligt hypothek?»

»Hur skall jag uttrycka min tacksamhet för herr 
baron, min eviga, oföränderliga tacksamhet!»

»Såsom hypothek betraktad, ger jag tacksamheten hin. 
Han har väl åtminstone någon säker, antaglig borgen? 
Ett par bastanta, pålitliga bönder?»

»Jag hoppades . . jag förmodade, att herr baron 
ville anse mitt redan ådagalagda nit för herr barons 
bästa såsom en tillfyllestgörande borgen. Tror herr 
baron, att jag har hjerta att bedraga baron?»

»Tala icke om hjerta i affärer, karl! Det är 
detsamma, som att tala om englar i helvetet!»

»Men, nådig baron, lemna mig åtminstone tusen 
riksdaler på mitt eget hederliga namn! De skola 
säkert återbetalas, utan en vittens bevillningsafdrag; och 
utan tvifvel tillåter herr baron, att jag med en liten 
dusör betygar min tacksamhet för den stora tjensten. 
Dusör och ränta skulle kunna förskottsvis afdragas.»

»Visserligen är det billigt, att någon del af den 
betydliga vinsten tillfaller den, som försträcker 
penningarne; det är icke allenast billigt, utan äfven rättvist. 
Jag afslår således icke den erbjudna dusören. Men jag 
måste ha säkerhet för mina penningar. En länsman, 
med sina vidt utgrenade relationer, bör väl kunna 
skaffa borgen för en så liten summa, som den nu 
ifrågavarande.»

»En länsmans vanligaste relationer, herr baron, äro 
de, som knytas vid utmätningar och häktningar, och 
jag hemställer till herr baron, om det är vid sådana 
tillfällen man plägar stöta på penningkarlar, eller om 
man dervid i allmänhet lyckas att göra menniskor sig 
förbundna. Ensamt indrifvandet af herr barons i dag 
redovista lagsökningsutslag har åtminstone gjort mig 
tjugu ovänner. Men medvetandet af herr baronens 
ynnest och välvilja håller mig fullkomligt skadeslös för 
dessa tjugus hat.»

»Men om Huslund skulle falla undan — en länsman 
är utsatt för tusen händelser — hvar står det skrifvet, 
att Huslunds bo kan hålla mig skadeslös för min 
fordran?»

»Om herr baron endast behagat sätta sin höga fot 
under mitt låga tak, skulle herr baron ynnestfullt kunnat 
finna, att mitt bo är ganska väl försedt med silfver, 
linne, sängkläder, m. m., hvilket allt jag, vid 
mindre besökta utmätningsauktioner, kunnat för ett, 
Gudi lof, ganska ringa pris förskaffa mig.»

»Nå väl då, efter jag vid flere föregående tillfällen 
funnit Huslund ordentlig och pålitlig, så vill jag 
äfven nu förtro mig till hans blotta namn och låna 
honom tusen riksdaler på sex månader; men för den 
ögonskenliga risken afdrager jag, jemte räntan, femtio 
riksdaler.»


»Om herr baron täcktes förlänga lånetiden till åtta 
månader, har jag visserligen icke något att invända 
mot vilkoren. Man måste, i fall herr baronen tillåter 
mig ett litet skämt, ”leben und leben lassen.”»

Man förutsätter i allmänhet, att städerna äro 
procenteriets egentliga tillhåll; men blickar man djupare 
in i förhållanderna, skall man kanske finna, att ockrarens 
sträfva yrke skjuter temligen rika skott äfven på 
landsbygden. Allmogen, som för sina vanligaste lån, 
diskont- och privatbanks-lån — tack vare kommissionsarfvoden, 
postporton, rekommendenser — betalar en 
ränta, ej sällan dubbel mot den lagliga, studsar aldrig 
tillbaka för den serskilda beskattning, hvilken en i 
yrket skicklig borgenär, under det ljufva namnet af 
dusör, ej sällan ålägger sina gäldenärer af bondeståndet. 
Vid bot af uppsägning, utgår denna dusör merendels 
i naturaprestationer: ibland tar den gestalt af ett 
lass hö, emellanåt af en famn ved, någon gång af 
en tunna tjära. Men äfven procentaren, hvilken lånar 
för att procenta, såsom här var fallet med länsman 
Huslund i och för hans tillämnade spannmålsauktion 
utan spannmål, måste i sina transaktioner vidkännas 
rätt betydliga afdrag af samma natur, som det friherre 
Björnklo nyss förbehöll sig vid beviljandet af 
Huslundska lånet. Allmogen får sedan i sista rummet 
betala både långifvarens ocker och låntagarens industri.

Buller och skrik hördes från gården. Både baronen 
och länsmannen skyndade till fönstret. Under slag och 
stötar af en omgifvande svärm menniskor, infördes 
genom grindarne en lång, mager man med bakbundna 
händer. Det grå, glesa håret var på ett par ställen 
sudladt med blod efter de honom öfvergångna 
misshandlingarne. Till tecken att de hvad ögonblick som 
helst kunde förnyas, höll baronens inspektor sin 
jernskodda käpp lyftad öfver den blödande mannens 
hufvud, och dennes redan sönderslitna jacka lemnade ännu 
tillräckligt fäste åt ett par handtlangares grofva 
näfvar, hvilka, liksom i ett skrufstäd, fasthöllo offret. 
Den svärm af sysslolösa barnungar, som vanligtvis 
uppslår sitt högqvarter vid uppkörsgrinden till hvarje 
större herrgård, följde, storögda och undrande, tåget; 
men endast en eller annan af de små egde tillräckligt 
mod att efterhärmande upprepa de tillmälen af tjuf 
och rackare, som inspektoren i rikligt mått slungade 
mot den bakbundne mannen. Denne bar misshandlingarne 
med en undergifvenhet och ett tålamod, dem 
man träffar endast hos slägten så, som Svenska allmogen, 
af häfd vana vid herremanna-förtryck och 
herremanna-sjelfsvåld. Ingen klagan banade sig väg öfver 
hans läppar; han yttrade intet ord till svar på 
inspektorens ärekränkande tillmälen. Blott då de 
upprepades af någon mun ur barnaskaran, drog ett sorgligt 
leende öfver hans anlete.

Snart visade sig inspektoren, med triumferande uppsyn, 
på tröskeln till sin husbondes kammare.

»Nu, nådig baron,» ropade han, »nu har jag ändtligen 
lyckats gripa den gamle tjuffiskaren Olle i Sörgärde, 
som så länge i herr baronens vatten drifvit sitt 
gemena näringsfång. Vi lurade ut honom, der han satt 
förstucken under en trädstam med metspöt i handen. 
Han hade redan på detta sätt med svek tillröfvat sig 
tvenne abborrar och en mört, som jag nyss haft den 
äran att aflemna i köket.»

»Den karlen,» inföll baronen, »har gjort mig mycken 
skada. Ständigt har han på mina vatten bedrifvit sitt 
olofliga yrke, än i ån och än vid hafsbandet. Näst 
ångbåtarne, är han den farligaste fienden för mina 
fisken. Skulle nu icke Huslund kunna häkta honom 
med detsamma och föra honom in på slottet?»

Huslund vred på sig och betraktade oroligt 
penningbundtarne; han fruktade att förlagslånet, derest han 
icke uppfyllde baronens önskan, angående häktningen, 
kunde på ett eller annat sätt gå honom ur händerna.

»Jag vet icke . . jag tror icke . . jag fruktar,» 
genmälde länsmannen, flitigt tummande sin mössa; 
»fördöme mig, det går an, herr baron, att häkta den der 
bofven. Förbrytelsen är icke urbota och kan under 
intet vilkor så stiliseras. Griper jag honom, så tar 
f-n mig i herr landshöfdingens egen höga person. Jag 
ber om ursäkt, herr baron, men det är en dålig 
konjunktur för häktningar. I fordna dagar var det en 
annan sak; då lade man handklofvar på folk bara för 
deras misstänkta utseende.»

»Men karlen har emellertid kränkt, om icke min, 
åtminstone mina egors hemfrid. Han har, om äfven i 
ringare mån, förminskat min egendoms värde: han 
har gjort ända på trenne varelser, hvilka, med den 
förmåga att föröka sig, som är fiskarne egen, kunnat 
mångdubbla sig, i fall de fått lefva. Förlusten, som 
han förorsakat, kan icke beräknas.»

»I fall herr baronen tillåter äfven mig att yttra ett 
ord,» inföll nu inspektoren, »så bör jag nämna, att, i 
ovisshet huruvida Olle i Sörgärde skulle kunna lagligen 
förhjelpas till någon mot hans brott svarande näpst, ha 
vi till en början låtit honom handgripligen känna herr 
barons missnöje med dylika tjufvabragder. Jag har 
under vägen hit allt emellanåt sökt att med min käpp 
väcka hans slumrande samvete och bringa honom till 
klar insigt af sin nesliga förbrytelse. Men i sin 
förhädelse svarade han blott med hedniska och ogudaktiga 
ordspråk, sådana som han alltid för på tungan. Dock 
skall utan tvifvel i baronens höga närvaro hans hårda 
hjerta vekna och min kära Olle skrida till en ångerfull 
bekännelse af sin synd. Tillåter herr baronen, att vi 
föra in delinqventen?»

Efter en bifallande nick af baronen, avlägsnade sig 
inspektoren och utgick till den på gården samlade 
svärmeri, som omgaf fången.

»Är det så lyckligt, att brottslingen saknar laga 
försvar,» tog länsmannen till orda, »skall jag genast 
uppfylla herr barons nådiga vilja och häkta kanaljen. Men 
annars, herr baron, på heder och samvete! (länsmannen 
lade handen på den del af bröstet, der hjertat 
vanligen plägar hafva sin plats) så gerna jag skulle önska 
att kunna göra herr baronen till viljes, äfven om det 
gällde någon mindre embetsöfverträdelse, ett sådant tilltag 
kunde, i våra förbistrade tider, göra mig rakt 
olycklig, kunde alldeles bringa mig och de mina på 
bara backen. Vore det endast fråga om mig sjelf, 
så skulle jag ändå med glädje sätta min välfärd på 
spel, för att göra herr baron till nöjes; men mina nio 
små, oskyldiga barn, min stackars hustru» . . .

Länsmannen hade den oförskämdheten att föra sin 
blårutiga näsduk till de alldeles torra ögonen.

»Låt bli det der, Huslund!» yttrade baronen temligen 
kärft; »Huslund har, fördöme mig, lika svårt att 
gråta, som kakelugnen derborta.»

»Emellertid hoppas jag,» fullföljde Huslund, som, i 
enlighet med baronens uppmaning, genast borttog 
näsduken, utan att vidare försöka en enda snyftning, 
»emellertid hoppas jag, att herr baronen icke 
undandrager mig sitt nådiga biträde i afseende på den 
höggunstigt utfästade lånetransaktionen.»

I detsamma infördes fången. Skulle man bedöma 
hans ålder efter hans bleka, djupt fårade ansigte, efter 
den kala, endast af några få grå lockar omgifna hjessan, 
kunde han anses räkna närmare sjuttio år; men vid 
erinringen, att brist och försakelser fruktansvärd 
påskynda årens härjningar, borde man kanske efterskänka 
ett eller ett halft tiotal från den ålder han syntes 
ega, för att sålunda temligen säkert finna den verkliga. 
Hans längd var långt öfver grenadiermåttet, och 
fastän han städse gick lutad, föreföll hans utmagrade, 
köttlösa gestalt desto mera gigantisk, som längd och 
bredd icke hos honom lydde den vanliga proportionens 
lagar. Hans drägt var, emot fiskares vana, snygg, men 
mycket lappad, nu äfven af rättvisans handtlangare 
söndersliten. Innan han inträdde till baronen, hade 
han torkat blodet ur ansigtet. Mången annan skulle 
varit angelägen att visa det, såsom prof på den grymma 
medfart, man låtit honom undergå; Olle i Sörgärde 
ville med rent ansigte träda inför sin gamle husbonde, 
som han tjent i mer än trettio år, och som nu till 
vedergällning skjutit den orkeslöse åldringen ifrån sig.

»Skulle jag då slutligen, min kära Olle, återse dig 
som tjuf?» var det pathetiska utrop, hvilket baronen 
slungade mot sin förre tjenare, då han, vederbörligen 
bakbunden, infördes i rummet.

»Jag har metat i ån, det är sannt, herr baron! För 
min egen skull hade jag icke gjort det — jag kan 
hungra och har försökt det — men min stackars 
dotterson, en trettonårs gosse! Må tro, vid den åldern 
bränner hungern svårt! Jag fiskade till föda åt 
honom.»



»Men du fick ju fattigutdelning i julas? Tolf kappor 
säd och tre riksdaler i pengar. Dem har du väl 
supit upp?»

Med ett leende af förakt för den yttrade misstankan, 
svarade fiskaren saktmodigt: »Jul räcker icke till 
pingst. Det fattigt folk har varar icke länge. Fattig 
mans mat är snart äten, isynnerhet då potaterna kosta 
sju riksdaler tunnan.»

»Och till midsommaren är det ju ny utdelning i 
fattigkassan! Säkert skulle du icke kommit att bli 
lottlös, om du icke nu gjort dig illa beryktad!»

»Medan gräset gror, dör märren. Det är icke värdt 
att komma med mjölken, sedan kalfven är död. För 
att få utdelning i midsommar, måste man också lefva tilldess, 
och man lefver icke af solsken och vackert väder.»

Nu ansåg länsmannen lämpligt att upphäva sin röst. 
»Jag tror,» började denne, »att du vågar gensäga herr 
baron, din sjöröfvare! Men jag skall sätta dig, der 
hvarken sol eller måne skiner.»

»Det är icke värdt, herr kommissarius, att flå björnen, 
innan den är skjuten,» genmälde fiskaren lugnt, 
»Jag har nyss tagit stryk; det gjorde jag derföre, att 
jag kände med mig, att jag hade orätt, då jag fiskade 
i annans vatten. Men lider man litet, så bjuds det 
mer, och nu vill kommissarius häkta mig. Likvisst 
vet jag så godt, som någon annan, att här i Sveriget 
lag gäller, men icke slag.»

»Karl, jag tror du vågar trotsa mig! Jag uppfordrar 
dig att bära aktning för min embetsvärdighet!» 
skrek länsmannen, sedan han först med en sidoblick 
öfvertygat sig, att baronen icke illa upptog hans nit i 
tjensten. För att ännu mera imponera, slog Huslund 
med handen på sin sabel.


»Icke alla äro goda kockar, som bära stora knifvar,» 
svarade Olle, sakta ruskande det kala hufvudet.

»Det är verkligen en bland de mest förhärdade skurkar 
jag någonsin, under min mångåriga embetsmannabana, 
påträffat,» yttrade den svarslöse länsmannen, 
med en axelryckning, till baronen; »men om herr 
baron tillåter, skall jag här genast med honom 
anställa laga förhör.»

»Det behöfs icke, kommissarius; jag har aldrig 
nekat, att jag olofligen fiskat i baronens vatten. Men 
bekänd sak är half tillgifven, hette det i fordna dagar 
här kring Björneborg. Förlåt mig derföre, nådig 
baron, hvad jag brutit! Hade pojkvaskern derhemma 
icke gråtit af hunger, skulle jag visst aldrig gripit till 
metspöet.»

»Jag ber om förlåtelse, herr baron,» inföll 
länsmannen, »men å tjenstens vägnar måste jag göra mig 
underrättad om denna för det allmänna serdeles 
vådliga menniskas lefnadsomständigheter. Kanske saknar 
du vilkoret för hvarje Svensk medborgaras fria 
sjelfverksamhet? Kanske är du utan laga försvar? Gör 
reda för dig, eller skjutsar jag dig genast in till 
slottet!»

»Bocken vet, att han har horn; herr kommissarius 
känner sitt välde. Men hvad färden till slottet angår, 
så uteblir väl den tills vidare. Jag står skrifven hos 
fjerdingsmannen i Djurhult. Han tyckte synd om mig, 
han, då baron skilde mig, orkeslös och gammal, ur 
tjensten. Gud välsigne honom för det! För öfrigt, 
herr kommissarius, lag och rätt styrer herre och knekt. 
Hvar och en har sin buse, och kommissarius är icke 
heller derförutan.»



»Du talar hufvudet af dig, karl!» ropade länsmannen 
i vredesmode. »Vore det icke af aktning för herr 
barons höga närvaro, skulle jag extrajudicialiter 
afstraffa dig för ditt ohemula beteende mot en statens 
embetsman. Emellertid skall jag ha dig i minnet, min 
kära Olle!»

»Bannor bita icke till bens; hot dräper ingen,» 
svarade fiskaren, som nu gick fram till sin gamle 
husbonde och, visande blodvitena efter de slag han fått 
uppbära, i en nästan sorglig ton yttrade: »Låt detta 
gå i qvittning mot fisket, baron Fabian! En gammal 
mans blod bör väl kunna gälla så mycket som tre 
fiskar. Jag ber baron än en gång om förlåtelse, ty 
afbedja är bästa bot. Jag har ofta burit baron, som 
liten, på mina armar; erinra sig det, herr baron, 
och skicka icke den gamle tjenaren i fängelse! Ty om 
baronen drar mig för tinget, kan jag icke med allt 
hvad jag eger gälda vitesboten, och får afsitta den bland 
tjufvar och skälmar på slottet. Men aldrig läkes det 
såret, så att ej ärret synes. Bylaget skall icke någonsin 
glömma, att Olle suttit på slottet, vid sidan af dråpare 
och ogerningsmän. Spar mig den kalken, baron 
Fabian! Förlåt mig!»

»Exemplet vore alldeles för vådligt,» svarade baronen; 
»jag skulle derigenom ge fria tyglar åt sjelfsvåldet 
och brottet; mina fiskvatten skulle öfversvämmas 
af dagdrifvare, som äfven ville försöka sin lycka på 
metning. Hvar och en kunde fordra såsom rättighet att 
bli ursakad, då andra före dem erhållit tillgift för 
brottet; oordningen skulle stiga till en fruktansvärd 
höjd; mina fisken vore ohjelpligt om en hals. Nej, 
min kära Olle, har du syndat, måste du lida 
syndens lön; jag kan icke hjelpa dig. Du blir 
ofördröjligen instämd till sommartinget, och sedan må domaren 
förfara med dig så, som lag och författningar bjuda; 
rättvisan skall ha sin gång.»

»Om herr baron tillåter,» inföll nu länsmannen 
beställsamt, »skall jag ha den äran att ofördröjligen besörja 
stämningens uttagande och kommunicerande med här 
förestående brottsling?»

»Har man det som klingar, nog får man den som 
springer,» yttrade Olle till länsmannen, men fortfor 
sedermera, vänd till baronen: »Bäst är att lida hvad 
man icke kan vrida. Jag vet, att jag, efter lag, har 
förtjent mitt straff, och då baron icke vill låta nåd gå 
för rätt, måste jag väl på gamla dagar in till slottet. 
Jag hoppas, att jag icke blir någon skälm för det; 
det blir icke prester af alla, som gå i skolan. Men, 
ser nådig baron, det är något som ligger mig tyngre 
på hjertat, än fängelset: hvad skall det bli af 
dotterbarnet, den stackars Anders, medan jag sitter på 
slottet? Låt honom under tiden komma hit och för 
födan göra hvad hans krafter förmå! Han är van vid 
ringa, mycket ringa, ty fattig man kokar tunn 
välling. Ack, nådig baron, var barmhertig mot den lille 
stackarn! När jag föres till slottet, har han ingen, 
ingen alls, att hylla sig till.»

»Din tillgifvenhet för din dotterson gör dig näsvis, 
min kära Olle!» svarade baronen. »Hur kan du begära, 
att jag skall belasta mitt hus med tiggarungar? Och 
i öfrigt, kanske har Anders samma fallenhet, som sin 
morfar, att vilja fiska i andras vatten. Han har just 
icke godt att brås på: modern, dotter din, var ju 
aldrig gift!»

Man kunde se, att en våldsam strid föregick i 
fiskarens inre. Hans ögon blixtrade. Med en plötslig 
ansträngning rätade han upp sin gestalt i hela dess 
jettelika längd. Hans stämma darrade af rörelse, då 
han yttrade: »Vill man jaga en annan, så måste man 
sjelf löpa med, herr baron! Ja, det är sannt, som 
baron säger, min stackars Maria var aldrig gift. Men 
hvem var det som först lockade henne från dygdens 
väg, som lärde henne att man också kan köpa guld 
för dyrt? Det var baron! Ostraffad skam lockar mera 
fram, och Maria blef mor till ett barn. Baron var 
icke far till barnet, men baron bär på sitt samvete en 
god del af synden: baron var moderns förförare. 
Baron rynkar ögonbrynen; baron lyfter handen. Gör 
det, ty jag vet förut, att i de mäktiges hus herberge 
icke gerna ges åt sanningen. Men bättre lida för 
sanning, än få lön för lögn. Nu, nu ändtligen har 
jag tagit bladet från munnen. Förut trodde jag, som 
det gamla ordspråket: bida och lida stillar mycken 
qvida; tiga och tänka kan ingen kränka. Men jag känner 
nu, hur ljuft det är att uttala hvad som ligger en 
på hjertat. Ja, se icke så stolt ut, baron Gustaf! 
Yfs icke af lyckan! Kanske vänder den snart ryggen 
till! Res icke borsten för högt, kommissarius; kom 
ihåg, att åskregn och herrgunst falla alltid ojemt!»

Med en, som det tycktes, ringa ansträngning ryckte 
sig fiskaren lös från de band, hvilka sammanhöllo hans 
händer, öppnade dörren, och vandrade långsamt hän 
mot sitt hem.

Baronen, länsmannen och inspektoren betraktade, 
med en viss bestörtning, hvarandra.

»Den genompiskade bofven,» yttrade först Huslund 
med lyckligt spelad förtrytelse, »vågade beskylla herr 
baron för brott mot femtiotredje kapitlet missgerningsbalken, 
baron, som är den gudfruktigaste af alla 
posessionaterna i socknen, baron, som ingen enda 
söndag saknas i Guds hus, och någon gång bivistar begge 
gudstjensterna! Han borde, så sannt jag lefver, klä 
stegel och hjul. Men var öfvertygad, nådig baron, att 
ingen af oss, hvarken jag eller inspektoren, hyser 
ringaste tro till den nedrige belackarens skändliga 
föregifvanden.»	

Inspektoren bugade sig, bifallande, och dolde deri 
genom det tvetydiga leende, som, halft ofrivilligt, 
börjat krusa hans läppar.

Med en blick mot höjden, som borde innebära den 
oskyldigt förtalades vädjande till en högre rättvisa, 
utropade baronen: »Det tillhör en kristen att tålmodigt 
bära äfven den orättfärdiga beskyllningen. Må Gud 
förlåta honom hvad han talat i fåvitsko — jag är oskyldig 
i hans dotters vanära. Men för att lemna detta 
obehagliga ämne och öfvergå till våra affärer, så är 
väl Huslund beskedlig och skrifver en stämning på den 
der göken. Det bör svalka hans galla, att tillbringa 
ett par veckor i fängelse, och under tiden kunna 
kanske mina fiskar få vara i fred. Subbert tackar jag 
serskildt för hans ådagalagda nit, och skall komma ihåg 
det i jul. Men gå nu ner, min kära Subbert, till 
stenbrytarne på Mogärdet, och håll dugtigt efter de 
lathundarne. De pocka på andrum mellan hvar sten 
de bryta, men vilja ändå ha full dagspenning.»

»Arbetet är tungt, herr baron,» anmärkte inspektoren; 
»fastän, om herr baronen tilläte, kunde man lofva 
dem en sup» . . .

»Inga supar, min kära Subbert; folket kan nog bli 
depraveradt ändå. Jag lägger icke hyende under 
sedeslösheten — kom ihåg det till en annan gång.»

Inspektoren bugade sig och gick.


»Jag är ännu helt upprörd, herr baron,» började 
Huslund, »öfver fiskar-Olles gräsliga uppförande; och 
skulle herr baron vilja straffa honom allvarsammare, 
än med de några dagars fängelse, hvari vitesförbudet 
förvandlas, så är jag lycklig nog att veta en passande 
och ej dyrköpt utväg. Olle är skyldig handlanden 
Rummel på köpingen sju riksdaler för en half tunna 
korn. Om herr baron tillhandlade sig denna fordran, 
som säkert säljes med rabatt, kunde baron för lifstiden 
hålla den arge belackaren i bysättningshäktet.»

»Jag har en gång förlåtit Olle hans nedriga och 
belackande utlåtelser, dem vrede och förtviflan lade 
honom i munnen, och jag bryter icke mitt ord. 
Dessutom är det en temligen dyr hämd som Huslund 
föreslår mig. Betänk bara, sju skillingar banko om 
dagen i underhåll; det är ju rent af att ruinera sig för 
sina ovänners skull. Nej, då vågar jag hellre något 
på mina vänner. Sätt sig alltså der och skrif skuldsedeln, 
ett tusen riksdaler banko med sex procents ränta. 
Men kom ihåg, att jag aldrig medger bevillningsafdrag; 
det är ett sednare tiders påfund, ett oskick, ett ingrepp 
i eganderätten, ett verkligt förderf för lånerörelsen, 
och tjenar bara att inveckla räkenskaperna. Emellertid 
skall jag räkna upp penningarne och göra behöriga 
afdrag. Jojo, min kära Huslund, han kommer att skära 
guld med täljknifvar. Han bör bli en bottenrik man.»

»Det skall vara mitt högsta sträfvanden svarade 
länsmannen, »att på vördnadsfullt afstånd söka följa 
herr barons exempel.»

Skuldsedeln utvexlades mot penningarne, sedan 
procentarearfvodet först blifvit afdraget.

»De der foglarne komma att lägga gullägg,» 
yttrade baronen och kastade ännu en afskedsblick på sin 
själs barn, penningebundten, som Huslund redan 
annammat.

»Med Guds hjelp, herr baron,» svarade länsmannen, 
»skall detta vara mig till något bistånd i mina oförtröttade 
omsorger för nio oförsörjda barns uppfostran till 
redlige medborgare och husliga medborgarinnor. Har 
herr baron något vidare att befalla?»

»Intet för närvarande. Glöm endast icke att i mitt 
namn uttaga stämning på den der gemena Olle, som 
allvarligen bör näpsas. Och hör vid tillfälle efter, hur 
affärerna stå för Magnus Jönsson i Suremålen. Jag 
ville gerna åt hans hemman, hvilket beqvämt kan 
läggas i sambruk med mina gårdar i Taklösa. Kunde 
man bringa det under klubban på exsekutif auktion, 
skulle affären vara uppgjord för ett röfvarpris. Finnes 
någon inteckning i gården, ville jag gerna lösa in den, 
för att sedan genom plötslig uppsägning framkalla de 
önskade resultatet.»

»Då sådant är herr barons önskan och vilja, går det 
väl alltid för sig att äta ut bondkanaljen. Och vågar 
jag försäkra herr baron, att jag för detta ändamål skall 
spara hvarken möda eller omsorg.»

»Tack, min kära Huslund, heder och tack! 
Uppriktigt sagdt, är det der fremmande hemmanet mig 
en nagel i ögat; det måste, på ett eller annat sätt, 
bli mitt.»

»Kors, det är ju så naturligt, att herr baron vill ha 
sina egor sammanhängande och till gränserna väl 
afrundade. Att sträfva mot detta mål, är snart sagdt 
en pligt för hvarje possessionat; och då det gäller 
mitt och ditt, är det ju allt möjligt skäl i verlden, att 
Magnus Jönsson, med sin lilla bit, ger vika för det 
stora hela.»



Troligtvis ansåg sig länsman Huslund med denna 
märkvärdiga deduktion ha uttömt sitt visdomsförråd; 
ty han tog afsked under en af dessa djupa bugningar, 
dem han endast egnade landshöfdingen, baronen och 
kronofogden, för hvilken påkostande ödmjukhet han 
sedermera tog sin ersättning i ett förolämpande öfvermod 
mot <i>sina</i> underhafvande, i ett förtryckande tyranni 
mot fjerdingsmän och arrestanter.

Då baronen hörde Huslunds ensitsiga schäs hastigt 
rulla bort från gården, uppknäppte han vesten och 
framtog ett par kring halsen vid en silkessnodd fästade 
nycklar. Han satte dem i låsen till kassakistan, vred 
om dem, och öppnade sålunda locket till sin 
skattkammare. Girigt spejade hans spända blickar dit ned 
bland högar af brokiga sedelbundtar, pyramidaliskt 
upptornade öfver hvarandra. Utan tvifvel skall det 
förundra mången, att den annars så snåle baronen lät 
ett betydligt kapital ligga oförräntadt och oanvändt på 
kistbottnen; men <i>detta</i> var baronens svaghet. Hans 
gladaste stunder voro de förstulna mönstringar, dem 
han allt emellanåt anställde med dessa sina lif- och 
hustrupper. Åsynen af penningar var hans ögonlust; 
myntets klang, äfven om det kom från en kopparslant, hans 
käraste musik. Hade han utsatt dessa skrinlagda 
kapitaler på ränta, skulle han börjat magra, fått tvinsot, 
tärts af saknad öfver sina bortovarande älsklingar; 
han skulle sörjt dem, som en mor sörjer en förlorad 
son; han hade kanske utropat med Tegnér: »Solen 
i mitt lif är slocknad!» När han nu ville frossa i 
anblicken af sitt guld, i fulla drag njuta rikedomens 
vällust, då smög han nyckeln från den gamla platsen vid 
sitt hjerta, öppnade portarne till sitt allra heligaste, 
och tillbad inför sina skatter.


»Ville jag endast skicka ut i verlden en ringa del af 
dessa penningar, kunde jag köpa mig folkynnest, 
tidningsberöm, poeters lofsånger, narrars beundran. För 
en spottstyfver af min rikedom kunde jag lyfta mig 
i jemnbredd med dem, som yfvas att vara de ypperste; 
jag kunde låta hölja mig i titlar och ordnar. Ty 
hvad är i våra dagar icke falt för penningen? Mäns 
ära, qvinnors oskuld, allt låter köpa sig. Men jag 
föraktar maktens glitter — här, här ligger maktens 
verklighet!»

Baronen bredde ut sina armar emot kassakistan, liksom 
han velat omfamna den.

»Lefver jag endast några år, bör jag vara den rikaste 
man i länet. Och hvarföre skulle jag icke lefva? 
Om jag undantar min andtäppa och min gikt, är jag 
ju frisk som en nötkärna. Man säger, att jag går 
ovanligt raskt för mina år, och min mage gör ordentligt 
sina funktioner. Ha, det vill säga något, att vara 
den rikaste bland de rika! Och hinner jag dit, är jag 
sedan oupphinnelig. Ingen kan spara såsom jag, och 
jag blottställer mig aldrig för förluster; jag rufvar, 
som draken, på mitt guld. Ja, Gud skall välsigna 
mina sträfvanden! Jag har icke hittills sått på 
hälleberget, och skall det ej heller framdeles. Arbetaren 
är sin lön värd; Herren hjelper de sina.»

Med ett hos dylika naturer icke sällspordt 
sjelfbedrägeri grep den gamle mammonsträlen till sina vanliga 
andaktsfloskler, för att under dem, äfven inför sitt 
eget samvete, söka gömma sin själs låga snikenket, de 
lumpna beräkningar, hvilka hvälfdes under hans kala 
hjessa.

*
</chapter>


<chapter name="﻿Kapitel 3">
<h2>TREDJE KAPITLET.</h2>

Samma förmiddag, som detta tilldrog sig bos baron
Björnklo, återfinna vi Segerstjerna och Stålkula i ett
kabinett på Segerstad, öfver hvars väggar 1700-talets
målarkonst kastat sina mest färgrika blommor, sina
yppigaste barbröstade nymfer och sina värst uppblåsta
kärleksgudar. Väggmålningen skulle vara i Vanloos
och Bouchérs manér, sådant som det ännu uppenbarar
sig i någon åldrig Fransysk boudoir från Ludvig XV:s
dagar; men den hade, i medelmåttans hand, råkat att
bli serdeles långt efter sina glänsande föredömen. 
Likväl gömde detta rum tvenne verkliga ädelstenar, en
herrlig madonna med barnet af Albano och ett 
ypperligt gubbhufvud af Espagnolet.

Posten var nyss ankommen. Insvept i sin nattrock
och med en Turkisk houka, ur hvars hufvud aromatiska 
rökmoln uppstego, likt en orm ringlande kring
golfvet, sysselsatte sig Stålkula med läsning af bref.
Segerstjerna hade gripit till tidningarne, som på bordet 
fredligt hvilade sida vid sida, Aftonbladet bredvid
Post-Tidningen, Dagligt Allehanda bredvid Svenska
Minerva, Kalmar-Posten bredvid Barometern. Ingen
kunde ana, att dessa sammanbragta barn af den fria 
yttranderätten någonsin legat i lufven på hvarandra; så
ömsesidigt undfallande lågo de nu tillhopa.

»Hvad nytt i bladen?» sporde Stålkula, och gjorde
ett uppehåll i sin brefläsning.

»Nästan intet annat, än berättelsen om nya 
oroligheter med anledning af den stigande nöden. I Irland
eröfrar man med storm spannmålsmagasiner; i Lyon
sätter man eld på fabrikerna. Men redan Rousseau på
sin tid har ju sagt: »Quand le peuple n’aura plus
rien à manger, il mangera le riche.”

»Ja ja, turen kommer väl snart till dig, min bror!
Lyckliga emellertid vi, som ha föga eller ingenting;
vi behöfva åtminstone icke frukta en dylik kannibalisk 
ändalykt. Således inte något vidare af intresse?»

»Jo, se här! Märkvärdigt dödsfall: Den beryktade
Frenice från Bordeaux, som på sin tid, med ett 
undantag endast af numera general-löjtnanten Flahault,
var den första stjernan på den Fransyska privata 
danskonstens himmel, som varit en sökt och värderad 
moitié åt den olyckliga drottning Hortense, åt den 
lysande Elisa Lescot, åt den tjusande kreolskan madame
Hamelin, afled den 27 dennes, såsom vansinnig, på
Bicêtre. Hans sista ord voro: ”En avant deux!” Må
man häraf finna förgängligheten af all jordisk 
utmärkelse. Frenice, van att uppträda paljetterad och 
myskerad bland tidens största sociala ryktbarheter, slutar
i en tvångströja!»

»Alla baletter i Europa böra anlägga sorg; sjelfva
Taglioni bör, i åtta dagars tid, dansa med 
krusflorsförkläde och manschetter. Men nu har du förtäljt mig
tidningsnyheterna; det är skäl, att jag ger dig i utbyte
den skörd, mina korrespondenter kunnat inberga. Fröken 
Lejontand har stått brud med sin Fransyske markis 
de la Rose. Hennes marskalkar voro grefve Horn, 
kapten Liljehorn, löjtnant Jegerhorn och kongl. 
sekreteraren Oxehufvud. Hvad jag beklagar markisen, 
att gifta sig under så bedröfliga auspicier! Grefvinnan 
Wapenklang befinner sig ändtligen, efter sex års 
äktenskap, i det tillstånd, som lord-kansleren 
Lyndhurst, då det är fråga om drottning Victoria, 
kallar: ”highly interesting situation of Her Majesty.” Det 
vackra namnet skall således icke dö ut; och då en evig 
fred någon gång inträder mellan nationerna, skall 
kanske Sverige ändå kunna fägna sig åt en eller annan 
spridd Wapenklang. Se der, bror Ludvig, den 
ovärderliga skatten af mina erhållna nyheter!»

»Hör du,» utropade Segerstjerna och försökte, fastän 
han hela natten öfvertänkt saken, att inlägga en viss 
ton af plötslig inspiration i sitt andragande, »det faller 
mig något in! Om vi skulle i eftermiddag aflägga ett 
besök på Wikingbo? Måhända kan generalen misstänka 
oss för att vara litet ohöfliga; det är nu redan fjorton 
dagar sedan han kom tillbaka från sitt bröllop.»

Öfver Stålkulas läppar spelade ett leende, då han 
svarade: »Månne vi skola våga att så djerft närma oss 
elden ur generalskans blå öga? En skön qvinna är 
mången gång farligast, då man ser henne, en ordnande 
genius, midt i hennes husliga förhållanden. Hade 
icke Omphale spunnit så snällt, skulle icke Herkules 
blifvit så illa intrasslad i hennes nät; hade icke 
Penelope varit den skarpaste väfverska på sin tid, skulle 
icke en så stor mängd friare inlogerat sig i hennes 
palats; och Gud vet, om det icke var Lucretias husliga 
dygder som egentligen gjorde Tarquinius så afgjordt 
stämd till hennes fördel. Jag har ansett såsom en 
skyldighet att framställa dessa betänkligheter med 
bifogade exempel, mera för att freda mitt samvete, än i 
något hopp att åt dem vinna gehör. Men sedan denna 
min reservation på ort och ställe, som vederbör, 
behörigen blifvit nedlagd, förklarar jag mig beredd 
att, utan vidare invändningar, blifva din ledsagare till 
Wikingbo.»

För att icke alldeles oberedd införa den benägne 
läsaren på Wikingbo, torde några föregående ord vara 
nödvändiga. General Stormsvärd hade, enligt den 
tidens rådande plägsed, redan vid fjorton års ålder 
såsom volontär ingått vid Smålands dragonregemente, 
der han snart förvärfvade ryktet af en djerf, oförvägen 
krigare, och hastigt genomilade subalterngraderna. 
Kriget 1789—90 var hans första fälttåg. Här 
utmärkte han sig vid flera tillfällen genom sitt vilda mod, 
genom den lystenhet, hvarmed han sökte faran, och 
genom åtskilliga krigiska pojkstreck, hvilka icke minst 
bidrogo att göra honom känd inom arméen. Så hade 
han en gång slagit vad om en butelj punsch, att han 
skulle hugga öronen af en Rysk utpost, som kunde 
skönjas på något afstånd från den kavalleritrupp, hvarvid 
Stormsvärd var kommenderad, samt med dessa 
segertecken återvända till de sina. Det blodiga vågstycket 
lyckades, Stormsvärd nedstötte utposten, de 
afhuggna öronen bevittnade hans bragd, och punschen 
belönade den. Emellertid fick vanligen den unge 
Stormsvärd dyrt betala sina bragder; han hade knappt 
bivistat någon träffning, som icke till minne lemnat 
honom en blessyr. I 1807 års krig var han en bland 
de få, som träffades af Fransosernas kulor; vid en 
rekognoscering blef han illa sårad i axeln af en 
muskötkula. Blessyren var serdeles svår; tillfrisknandet 
gick utomordentligt långsamt. Under dessa plågans 
tungt framskridande stunder, gick den på sjukbädden 
overksamt utsträckte krigaren tillbaka till sig sjelf. 
Det fordna berserksöfvermodet förvandlades nu i en 
varm gudsfruktans lugna, fasta tillförsigt till Försynens 
beskydd; och Stormsvärds gamla krigarära led icke 
derpå. Under det sedermera följande Finska kriget 
höljde han sig med lagrar. Vid det evigt minnesvärda 
återtåg, hvilket utmärkte hvarje mil af sitt 
tillhakaskridande med en seger, var det alltid han som, i 
spetsen för sina glesnande sqvadroner, med sabeln i hand, 
kastade sig öfver de Ryska karréerna, bragte dem att 
svigta och slutligen att splittras. Det stora Tyska 
befrielsekriget gjorde han såsom öfverste och regementschef. 
Utan högre militärisk bildning, vetenskapligt rå, 
likt mängden af sin tids krigare, var han ingen man 
för krigsrådet, för stabsgöromålen; men gällde det att, 
såsom en marskalk Vorwärts i mindre skala, raskt och 
utan betänkande kasta sig öfver fienden, då var öfverste 
Stormsvärd på sin rätta plats, midt i elden, i 
närmaste grannskapet af faran. Emellertid lemnade 
honom detta för Svenskarne temligen fredliga krig föga 
tillfälle att ådagalägga sitt lysande mod, och det var 
med en djup känsla af tillfredsställelse som han såg 
sig kommenderad att deltaga i fälttåget mot Danmark. 
Här lade han nya bragder till de redan utförda, och 
återvände till fäderneslandet med generalmajors-epåletten 
på skuldran. I fredlig väg steg han sedermera 
lugnt till sin nu innehafvande höga grad inom arméen.

Generalen hade haft en gammal vän och krigskamrat, 
major v. Trotz, hvilken i en skärmytsling räddat hans 
lif, med vedervågande af sitt eget. Dålig hushållare, 
liksom många af sin tids officerare, hade v. Trotz 
slutligen blifvit föranlåten att taga afsked, för att 
derigenom, med sitt återfångna ackordsbelopp, rädda sig 
från sina strängaste kreditorers efterhängsenhet. 
Småningom sjönk han allt djupare i fattigdom, och 
förgäfves knackade han, i sin nöd, på den ena postluckan 
efter den andra; alltid var det någon bättre och 
lifligare rekommenderad som satte sig i besittning af 
kontoret. Generalen fick händelsevis veta sin fordne 
kamrats olyckliga belägenhet, hvilken denne af en viss 
stolthet tvekat att anförtro åt ungdomsvännen. Stormsvärd 
skyndade genast, af hjertats fullhet, till sin 
vapenbroders hjelp. Men länge grydde icke denna 
lyckligare dag för den gamle krigaren: han dog, och 
testamenterade till Stormsvärd omsorgen om sitt enda 
barn, en tolfårig flicka. Generalen anförtrodde sin 
unga skyddling åt den bäst ansedda pension i Stockholm, 
försåg henne med de skickligaste mästare i sång, 
musik, teckning och dans, bad förestånderskan ingenting 
spara för pensionärens trefnad och bildning, samt 
återreste derefter, med lättadt sinne, till sin ensliga 
ungkarlsboning på det gamla Wikingbo. Emellertid skredo 
åren framåt. Den unga fröken hade gått och läst, 
hennes uppfostran förklarades till alla delar fulländad, 
hon var ett mönster i öfliga salongstalanger; men ändå 
ville generalen, att hon ännu ett år eller par skulle 
stanna qvar i pensionen, och man började på allvar 
tro, att den gamle ernade göra en guvernant af sin 
skyddling. Sanningen att säga, visste han icke rätt, 
hvar han ville söka henne en tillflygtsort. Familjer 
funnos visst serdeles villiga att upptaga den vackra 
fröken i sitt sköte; men vid en hvar af dem yppade sig 
sina serskilda betänkligheter. Slutligen fattade 
generalen ett förtvifladt beslut. Han hade länge funnit 
lifvet kulet och enformigt på sitt ödsliga stamgods; han 
började tro, att det för hans gamla ögon skulle vara 
en upplifvande syn, att se en ung, vacker qvinna, 
vänligt vårdande, sväfva kring hans länstol, när 
gikten fängslade honom der, och gå vid hans sida, då 
sommaren bröt plågans bojor och den gamle åter kunde 
vandra ut kring sin barndoms lekplatser. Slutligen 
kom härtill ett slags ekonomisk beräkning. Åt en 
hustru kunde han, utan någon billig anmärkning från 
sina slägtingars sida, testamentera den ej obetydliga 
egendom, han sjelf förvärfvat; att deremot skänka 
den till en fremmande, stötte hans rotade begrepp om 
hvad en ädling är skyldig sin familj. Sedan generalen 
sålunda en rund tid vändt skälen för och emot, 
friade han med ens till sitt vackra fosterbarn. 
Näppeligen har qvinnan i något tidehvarf varit så 
praktiskt stämd, som i det närvarande. Äfven hon har, 
under inflytelsen af den individualism, som är ett 
hufvuddrag i vår tids karakteristik, lärt sig att glömma 
sina känslor för sina fördelar. Alla fröken von Trotz’ 
giftasvuxna pensionskamrater skulle, med en mun, svarat 
ja till ett giftermålsanbud från den ordenshöljde, 
bottenrike invaliden. De skulle dervid hafva tänkt på 
presentation vid hofvet, på den klingande titeln af 
generalska, på juveler, siden och spannhästar, på 
osvikligheten af att till hvarje dans uppbjudas af talrika 
subalterner. Så tänkte dock icke fröken von Trotz. Med 
ett slags hemlig fasa betraktade hon de djupa fårorna 
i friarens panna och kinder; hon ryste för vidröringen 
af den fuktiga hand, hvilken fattade hennes; hon bäfvade 
tillbaka för den iskalla kyss, gubben tryckte på hennes 
hvita panna. Men det var hennes välgörare, hennes 
andre far, som, bedjande, stod framför henne; hon 
ville icke bedröfva honom med ett afslag; hon offrade 
sig sjelf åt sin tacksamhetspligt. Ett bäfvande ja! 
ilade, knappt hörbart, öfver hennes läppar. Ett år efter 
förlofningen följde bröllopet; och vid den tidpunkt, då 
vår berättelse börjar, hade den gamle generalen 
ungefär en knapp månad varit fången i Hymens bojor.

I Segerstjernas ekipage åkte de båda vännerna fram 
mellan vårdade skogsparker, blomstrande ängar och 
böljande åkerfält. De voro redan inne på de områden, 
hvilka brukades af generalens bönder. Den gamle, 
som med vanlig förkärlek hängde fast vid det gamla, 
hade ej heller följt med sin tid i afseende på den 
utomordentliga höjning i jordlega, hvilken, serdeles 
under sednare årtionden, blifvit af många godsegare 
vedertagen såsom princip. Hans bönder betalade ännu 
samma arrenden, som i hans farfars eller farfars fars 
tid; men deremot fordrade äfven generalen sträng 
ordning och lydnad, och den försumlige eller uppstudsige 
blef ej sällan af generalen, medelst dess högstegna 
Spanska rör, återförd till känsla för sina pligter. Han 
tänkte alltför mycket som aristokrat, att tänka endast 
på sig sjelf och glömma sina underhafvande. Det 
gladde gubbens sinne, då han från sin förgallrade kur 
uppe i koret hvarje söndag såg sina bönder och torpare, 
snyggt klädda och välfödda, med belåtenhetens fröjdfulla 
uttryck på sina ansigten, tacka Gud för den lott, 
som blifvit dem beskärd. Men märkte generalens 
skarpa öga, att någon af godsarne, utan laga förfall, 
uteblifvit från gudstjensten, kunde det lätt hända, att 
den brottslige, i stället för den försummade predikan, 
fick afhöra en dundrande straffpredikan från husbondens 
läppar.

Snart låg Wikingbo, omgifvet af mäktiga ekar, framför 
de båda vännernas blickar. Det var ett af de få 
Småländska herregods, som midt i vår moderniserande 
tid vetat bibehålla ett visst gammaldags tycke. De 
fordna grafvarne och vallarne hade visserligen sjunkit 
tillsamman till en bördig trädgård, der vindrufvan 
slingrade sitt gröna gallerverk och persikans fina kind 
rodnade mot solen; men ännu flankerades det åldriga 
slottet af sina fyra vördnadsbjudande hörntorn, och 
bottenvåningen hade bibehållit sina små blyinlagda 
rutor, på hvilka solen, sedan århundraden tillbaka, 
inbränt färgskiftande hieroglyfer. I form af drakar och 
lejon, fortsatte väderflöjlarne sitt oroliga lif, nomadiskt, 
men ändå stationärt, och en präktig fris af huggen 
sten uppbar den spetsiga takåsen med dess många små 
vindsgluggar, hvilka nästan liknade skottgluggar. En 
mindre i en vinkel af byggnaden förstucken bakdörr 
hade kanske i fordna dagar tjenat slottets försvarare 
till utgångspunkt vid deras utfall mot en belägrande 
fiende; nu ledde den helt fredligt från köket till 
gården. Genom de öppna fönstren, hvilkas ovanliga djuplek 
intygade byggnadens gammaldags fasthet, fläktade nu för 
vinden präktiga gardiner, som, med deras lätta, eleganta 
drapering, vittnade om en modern tapetserares konstfärdighet. 
Öfver sjelfva hufvudingången glänste, artistiskt 
uthugget i sten, det Stormsvärdska vapnet, enkelt, 
liksom alla dylika från en tidigare period, med endast 
tvenne fält, det ena föreställande ett draget svärd, det 
andra en mur, mot hvilken blifvit rest en stormstege. 
Men liksom för att tillintetgöra hvarje illusion 
på det antikas område, för att hindra tanken att, vid 
åsynen af det gamla slottet, förirra sig i forntiden, 
stod i porthvalfvet just under Stjernsvärdska vapnet 
en halfsömnig betjent i ett splitter nytt livré, och åt, 
i idylliskt lugn, på en smörgås. Några fasaner, hvilka, 
i egenskap af favoriter, fritt ströko omkring på gården, 
betraktade med afund den lycklige smörgåsätaren, och 
sökte sin ersättning i en eller annan mask, hvilken 
de kunde lyckas uppfånga ur sanden.

I detsamma varseblef betjenten, annars ett fromt 
och beskedligt bygdens barn, den i raskt traf på 
gården insvängande kaleschen. Smörgåsen försvann, jag 
fruktar nästan i en af det nya livréets fickor, och med 
käkarne ännu i full rörelse, skyndade hejduken att 
hjelpa de fremmande ur vagnen. På herrarnes fråga, 
huruvida generalens tog emot, kunde väl betjenten, 
med hänseende till den betydliga massa smörgås han 
ännu hvälfde mellan tänderna, icke afgifva något fullt 
tillfredsställande svar; men hans välvilliga, inbjudande 
mimik, hans artiga bugningar tycktes emellertid med 
allt skäl kunna tydas såsom ett jakande.

Nykomlingarne skyndade uppför trapporna, i hvilkas 
nischer figurerade åtskilliga statyer af gjutet jern, 
Pomona med sitt fullhorn, Hebe med sin bägare, jemte 
ett par andra vänligt inbjudande gudomligheter. Då 
de inträdde i den stora salen, fullhängd med porträtter 
och möblerad i antik stil, reste sig en gammal man, 
helsande, från sin stol och bortlade en bok, med hvars 
läsning han tycktes hafva sysselsatt sig. Det var 
sergeant Brun, generalens fordne vapenkamrat och nu 
ett slags hofmästare på Wikingbo, som, med 
omisskänlig militärisk hållning, rätade sin långa, magra 
gestalt för sin husbondes gäster. Genom tvenne förmak 
kommo de in i ett litet rundt kabinett, beläget 
i det ena tornet och med en tjusande vacker utsigt 
från sina tre luftiga fönster. Den gamle generalen satt 
i en hvilstol; hans unga fru tycktes just på ögonblicket 
ha slutat att läsa högt ur några framför henne liggande 
med posten ankomna tidningar. Generalen var en 
man af medelmåttig längd, nu något krökt af ålder 
och mödor. Ur hans regelbundna ansigte, som på ena 
kinden bar ärret efter ett djupt sabelhugg, strålade 
allvar och ära. Hans nästan isgrå hår och mustacher 
gåfvo åt hans ädla drag en pregel af »preux chevalier», 
af gammaldags ridderlighet, hvilken gerna fästade 
blickarne vid den ståtlige veteranen, isynnerhet då vid 
hans sida sväfvade den hulda, sköna qvinna, som flätat 
myrten i hans lagrar, som sammanknutit friskheten 
och behaget af sin ungdom med äran af hans 
ålderdom.

»Välkomna, mina herrar,» ropade generalen med en 
stämma, på hvars väldiga ljud man kunde höra, att 
den var van att genomdåna stridsbullret på ett 
slagfält, »välkomna i gubbens gamla näste! Nu kan han 
åtminstone visa er något nytt — sin hustru! Min lilla 
Charlotte, du ser här en af mina närmaste grannar, 
kapten Segerstjerna, och hans vän, häradshöfding 
Stålkula. De ha, under min ungkarlstid, så der temligen 
negligerat mig; de ha kanske funnit gubben litet 
tråkig. Men nu, sedan ungdomen hållit sitt glada intåg 
på Wikingbo, hoppas jag, att vi litet oftare skola få 
fägna oss åt deras härvaro.»

»Till kapten Segerstjerna,» inföll generalskan, »står jag 
redan i förbindelse, fastän jag nu först får lära känna 
namnet på den artige återbringaren af mitt tappade 
ridspö.»

»Ah,» skrattade generalen, »icke kunde jag, då min 
hustru i går för mig berättade sin rencontre, gissa mig 
till att det var kaptenen, som på vägar och stigar så 
der debuterade i egenskap af vandrande riddare. Men 
medge mig emellertid, mon ami, att ni sällan sett någon 
så ståtlig ryttarinna, som min Charlotte. Och denna 
talang har hon, för att göra mig till viljes, uteslutande 
inhemtat under sin fästmötid! Jag vet mig sällan ha 
sett något så vackert, som ett fruntimmer till häst; 
men aldrig något mera vackert, än en fästmö, hvilken 
för en sjuttiårig fästmans skull lär sig att tygla en 
naturlig rädsla och att, som en liten hjeltinna, tumla 
sin springare.»

»Åh, hvad gör man icke för ett sådant vitsord från 
sin generals läppar!» invände den unga frun leende.

»Ni hör, mina herrar, att jag vetat sätta mig i 
respekt,» anmärkte generalen och betraktade med ett 
uttryck af innerligt välbehag sin hustrus öppna, glada 
anlete; »åh, jag har till och med i dag förmått den 
goda Charlotte att läsa politik för mig. Ser herrarne: 
för några år sedan blef jag, vid ett tillfälle, mäkta 
förgrymmad på Aftonbladet, och föresatte mig att aldrig 
läsa det. Men i längden tyckte jag ändå, att jag 
nästan saknade den ovettiga tidningen. Jag ville icke gå 
ifrån min föresats, jag läste icke; men jag lät sergeant 
Brun läsa för mig. Nu har min hustru öfvertagit denna 
förtroendebefattning, och när hon läser Aftonbladet, 
börjar jag nästan att försona mig dermed. De der 
moderna lärorna klinga allt bra mycket vackrare i 
Charlottes, än i sergeant Bruns mun.»

»Under sådana förhållanden,» inföll Stålkula, »måste 
generalskan så mycket som möjligt inskränka sina 
föredrag ur Aftonbladet; annars är fara värdt, att de 
nya lärorna göra en lysande eröfring, och att de gamla 
åsigterna förlora en af sina mest ansedda kämpar. 
Månne icke, herr general, till förebyggande af all våda 
i detta hänseende, det vore lämpligast, att sergeant 
Brun återtoge läsningen af Aftonbladet?»



»Jag fruktar bara,» inföll generalen, »att, vid detta 
ombyte, den hederlige gubbens stämma skulle förefalla 
mig alltför sträf och hård. Men det börjar höras, mina 
herrar, att jag är i smekmånaden; vi måste öfvergå 
till andra ämnen. Börjar icke häradshöfding Stålkula 
att längta tillbaka till hufvudstaden? Han har nu 
varit Smålänning i ett par månader, och mycket mera 
landtluft tål väl icke en Stockholmsherre vid att inandas, 
innan hemsjuka inställer sig.»

»Jag, herr general, lefver i vänskapens sköte, liksom 
generalen i kärlekens. Äfven vi, Segerstjerna och jag, 
föra ett idylliskt lif på det vackra Segerstad; och 
under sådana förhållanden tänker man sällan på något 
annat än det närvarande. Jag vågar vädja till fru 
generalskan, om <i>hon</i>, för sin del, har i detta ögonblick någon enda tanke för Stockholm och dess nöjen?»

»För Stockholm, ja — för dess nöjen, visst icke,» 
svarade fru Stormsvärd. »Jag vore otacksam, om jag, 
äfven under min lycka, kunde förgäta ett par verkliga 
vänner, som jag förvärfvat deruppe, och som säkert 
ofta skicka en vänlig tanke hit ned till mig; men hvad 
hufvudstadens nöjen angår, är min bekantskap med dem 
säkert alltför flygtig, emedan jag icke efter dem känner 
den ringaste saknad.»

»Så länge ännu fälten stå frodiga och gröna, så 
länge foglarne sjunga i de rikt löfvade träden, känner 
man icke på landet någon saknad efter staden; men 
låt fälten gulna och vissna bort, låt träden aflöfvas, 
gren efter gren, och foglarne flytta hädan, skara efter 
skara, då erfar man snart den första känslan af otrefnad 
vid landet, den första tydliga symptomen till 
stadslängtan.»



»Men just vid den tiden — så är det mig åtminstone 
sagdt — har en husmor sina höstbestyr; och man 
vantrifs ju aldrig, då man har sysselsättning?» invände fru 
Stormsvärd, med ett skälmaktigt leende spelande öfver 
de friska läpparne.

»Jag ingår fullkomligt på generalskans åsigter. Man 
fullgör således sina höstsysslor; men, som en klok 
husmor, bör man åtminstone innan vintern bli färdig 
dermed. Snart slår snön på rutan; man skottar sig 
med möda en smal stråt fram till landsvägen. 
Dagarne bli odrägligt långa vid den entoniga musiken af 
tröskmännens slagor och af pigornas spinnrockar; 
aftonbrasan börjar, i kraft af vanan, att förlora sitt 
behag; det kyliga nöjet af slädåkning blir snart uttömdt. 
Det är nu som den första tanken uppstiger på rikt 
eklärerade salonger, hvimlande af ett glädtigt sällskapslif, 
på lysande toiletter, föremål för karlarnes beundran 
och damernas afund, på dessa hyllningar, som 
väl ändå äro dyrbara för hvarje qvinnohjerta, hyllningarne 
åt behagen, skönheten, qvickheten och hvarföre 
icke äfven åt rangen och rikedomen? Isynnerhet 
skulle det förefalla mig otroligt, att något fruntimmer, 
ur alla synpunkter förtjent af denna odelade hyllning, 
fullt säker att endast behöfva visa sig, för att i rikaste 
måtto vinna densamma, förmådde vara nog mycket 
hjeltinna, att tänka på skådeplatsen för sina triumfer 
utan saknad, utan önskan att lägga någon ny eröfring 
till de redan vunna.»

Nästan med ett uttryck af missnöje betraktade 
generalen den djerfve skildraren af en hufvudstads behag; 
men detta missnöje klarnade småningom upp ända till 
fullkomligaste tillfredsställelse, då den unga frun, 
leende, svarade: »Säkert tycker häradshöfdingen sig ha 
uppdragit en ganska retande skildring, då han i 
så bjerta färger målat sina scener ur societetslifvet inom 
en stor stad. Med en vältalighet, som nästan smakade 
enthusiasm, har han prisat de triumfer, hvilka der stå att 
vinna — förlåt detta tillägg — för fåfängan och 
egenkärleken. Men träd dessa så kallade triumfer litet 
närmare på lifvet — huru fattiga, huru lumpna äro de 
icke, då man betraktar dem med förståndets kalla öga! 
Samma sorl af bifall, som egnas en af dagens ”lejoninnor”, 
skänkes det icke i än högre mått åt en konstridares 
vighet, åt en taskspelares volter? Huru litet 
betyder det icke för öfrigt att bäras upp af ögonblickets 
tycke, att vara hvad man kallar på modet! Huru 
mycket befängdt, huru mycket rent af fult har icke 
varit på modet! För hvilka ovärdiga afgudar har icke 
modet böjt knä! Nej, med lätt hjerta kan hvar och 
en tänkande qvinna vända ryggen åt de triumfer, hvilka 
häradshöfdingen förespeglar. Då finnes det skönare 
triumfer, triumfer i det tysta, som äro oss vida värdigare, 
som skänka oss en varaktigare känsla af belåtenhet. 
Det är ju också en triumf att fylla sina pligter, 
att omkring sig ordna ett trefligt och stilla hem, att 
lefva i de sinas kärlek, i de olyckligas välsignelser! I 
mitt tycke är en sådan kallelse bra mycket högre och 
ädlare, än den föga afundsvärda att vara en moddocka 
för dagen, dömd att uppbära fadda komplimenter, att 
hemsökas af bannala bifallsrop.»

»Bravo, min lilla Charlotte!» ropade generalen; »du 
försvarar ditt köns värdighet såsom det egnar och anstår 
en krigares hustru.»

»Jag är fullkomligt af generalskans tanka äfven nu,» 
inföll Stålkula, »och det enda, som skiljer våra begge 
meningar, torde vara, att generalskan talar om en 
ovanlig, jag om en vanlig qvinna. Bevare mig Gud 
att tänka så lågt om könet, att jag icke ville erkänna 
tillvaron inom detsamma af vissa utmärktare personligheter, 
hvilka höja sig öfver sferen af en fåfänga, som 
dock — vi måste medge det — är förlåtlig, af en lystnad 
efter nöjen, som, serdeles i yngre åren, är naturlig! 
Men jag har talat i allmänhet, generalskan med 
afseende på något serskildt lysande undantag; våra 
öfvertygelser låta således utan tvifvel jemka sig tillsamman.»

»Skulle det icke vara möjligt, herr häradshöfding,» 
svarade generalskan, »att häradshöfdingen låtit oss vexla 
roler, att jag talat om könet i allmänhet, men 
häradshöfdingen endast om undantagen? Det ser ut som om 
häradshöfdingen bedömde oss fruntimmer uteslutande 
efter de salongernas och modets praktexemplar, hvilka 
häradshöfdingen sett uppradade vid någon 
blomsterexposition i Innocensen eller på soiréer med dans. En 
sådan utgångspunkt är likväl alltför ensidig för ett 
generellt omdöme. Men här kämpar jag ensam för mitt 
köns ära, och ingen vill verksamt uppträda till mitt 
bistånd. Utaf er, herr kapten, med hvars ridderlighet 
jag i går gjorde bekantskap, hade jag åtminstone väntat 
några ord till försvar för de stackars fruntimren.»

»Försvaret hade redan fallit i så värdiga händer,» 
inföll Segerstjerna lifligt, »och utfördes med så segrande 
talang, att hvarje tillägg här skulle ha varit en 
olämplig öfverflödsgerning. Endast denna omständighet 
kunde afhålla mig att uppträda till försvar för åsigter, 
dem jag varmt och innerligt delar.»

»Generalskan gör med makten af sin bevisning sjelfva 
tviflarne till proselyter,» utropade Stålkula och kastade 
en ironisk blick på sin vän. »För mig återstår icke 
annat, än att lägga ned vapen, jag ger mig på nåd 
och onåd, i förhoppning att icke ha ådragit mig den 
sednare.»

»Ni är en förekommande fiende, herr häradshöfding,» 
anmärkte generalskan. »Likvisst skulle ni icke ha passat 
till militär: ni kapitulerar, innan ni ännu blifvit 
trängd ur någon af edra positioner. Men säkert vill 
ni, genom artighet mot <i>ett</i> fruntimmer, försona allt 
det onda ni sagt om dem samtliga?»

»Nej, fru generalska, jag vill hädanefter vara artig 
mot <i>alla</i> fruntimmer; det är ett stort åtagande och 
bör kunna afplana min förseelse. En penitens blir det 
väl ibland, men endast genom penitens köper man 
absolution. Kanske går Segerstjerna i borgen för att jag 
uppfyller denna förbindelse?»

»Jag fruktar bara,» svarade Segerstjerna, »att ditt 
lynne ligger för mycket åt det satiriska, att alltid kunna 
hålla sig på artighetens område: det skenar gerna 
ut på ironiens, och lagar sina komplimenter temligen 
sötsura.»

»Så, mitt herrskap,» utropade Stålkula med komisk 
emfas, »blir man förrådd af vänskapen! Jag börjar 
verkligen tro, att det är endast kärleken som i längden 
står profvet!»

»Nå, min bäste kapten,» inföll generalen, vänd mot 
Segerstjerna, »nu är väl kapten en fulländad 
landthushållare? Låt se, det är öfver ett år sedan kapten 
flyttade till Segerstad och emottog egendomen.»

»Till min blygd måste jag bekänna, att landtbruket 
icke rätt vill intressera mig. Jag har verkligen 
ansträngt mig för att finna det underhållande; men det 
ledsnar ut mig, det förtretar mig. Jag har dragit mig 
tillbaka, som snäckan i sitt skal; jag läser, funderar, 
dagdrifver, medan min inspektor för spiran öfver åkrar 
och ängar.»

»Och kanske för en hård, en tyrannisk spira,» 
afbröt generalen. »Det der inspektors-regementet, 
fordom allmänt, nu åtminstone icke ovanligt, har mer, 
än någon tror, undergräft den besuttna Svenska adelns 
anseende och förmögenhet, fjermat från den underhafvandes 
kärlek, närmat den till det vanmaktstillstånd, 
hvilket hotar oss. Med det affärslättsinne, som för några 
tjugutal af år tillbaka hörde till begreppet af en 
fullbildad ädling, med det förakt för alla yrken, utom 
svärdets, som utmärkte tids- och ståndslynnet, lade man 
sin redbaraste förmögenhet, sina underhafvandes väl, 
arfvet från fäderna, i fremmande händer, hvilka merendels 
innehade konsten att, mellan fingren, låta en del 
af det anförtrodda halka undan den rättmätige egaren, 
hvilka tvungo godsets barn att slafva, i stället för att 
arbeta, och sedan sjelfva knipslugt uppfångade den 
behållning, som kunde vara att skörda af deras låga 
grymhet. När dessa blodiglar sugit sig mätta och 
ändtligen släppte sitt tag, var det ej sällan för att 
utbyta rolen af inspektor mot den af husbonde, för att 
af deras plundrade f. d. herrar köpa hvad de icke 
kunnat roffa: en förstörd, en utsugen egendom, den 
härjade valplatsen för inspektorsväldets bragder. I de 
flesta orter skådar man ännu ärren efter de sår, hvilka 
denna olyckliga sed hos jordegarne, att icke sjelfve sköta 
sin jord, slagit landet. Nej, den besuttne adelsmannen 
måste vara jordbrukare, han likså väl som den 
indelte krigaren; han måste se med egna ögon, icke 
med andras; han måste vaka öfver, att ej hans 
underhafvandes rätt trädes för nära: han är deras borne 
beskyddare, och glömmer sig sjelf i samma ögonblick 
han glömmer dem. Förlåt, herr kapten, att jag så 
öppet sjunger ut; men det är ett ämne, som ligger 
gubben varmt om hjertat, och jag skulle gerna vilja 
omvända en aktad granne till anhängare af mina åsigter 
i denna fråga.»

»Men,» inföll Stålkula, »med en täck, behaglig fru 
vid sidan, skulle det kanske vara lättare för 
Segerstjerna att fylla värdigheten af en drifven och driftig 
landthushållare, än nu, då han, såsom ungkarl, endast 
eger ett halft intresse för sin egendoms förkofran, för 
sina skördars ymnighet. Jag har sednast i går för 
Segerstjerna framställt nödvändigheten af ett afgörande 
steg i detta hänseende; men jag fruktar, att jag talat 
för döfva öron: han har nästan mindre sinne för det 
äkta ståndet, än för landtbruket.»

»Det är mycket illa, kapten,» inföll generalen; »jag 
har, efter en utomordentligt lång ungkarlstid, ändå 
slutligen blifvit öfvertygad om äktenskapets förträfflighet.»

»Men, i sådant fall, bör väl också billigen något 
rådrum kunna förunnas mig,» svarade Segerstjerna. 
»Generalen har, till sin lycka, dröjt så länge, att äfven 
jag åtminstone måtte få dröja ännu ett par år.»

»Kapten vill ha tid till ett moget val; det är ju 
billigt,» anmärkte generalskan. »Han vill se sig 
omkring, innan han låter blicken stanna på ett bestämdt 
föremål.»

»Kors,» inföll generalen, »jag skall kunna uppge för 
kaptenen ett ypperligt tillfälle att se sig omkring. 
Enligt bref, som kommit mig tillhanda, inträffar hans 
majestät konungen den 17 på Strutenäs. Alla ortens 
unga damer från både nära och fjerran komma då att 
inställa sig, för att mätta sin nyfikenhet och hvifta med 

sina näsdukar — haf då ögonen med sig, och gör, om 
icke ett val, ty dertill fordras dock närmare pröfning, 
åtminstone utkast till ett val.»

»Jag måste öppet bekänna, herr general, att jag är 
alltför mycket royalist, att, vid ett sådant tillfälle, ha 
öga för någon annan än kungen.»

»Men kaptenen är för gammal gardesofficer,» 
svarade generalen, »att icke veta förena uppmärksamheten 
mot majestätet med uppmärksamheten på damerna; 
den konsten lär man sig såsom vakthafvande.»

»Det var länge, herr general, sedan jag uppträdde i 
sådan egenskap. Jag börjar redan glömma mitt 
garnisonslif; mina landtliga vanor ha numera införlifvat 
mig med helt andra bilder och begrepp. Jag hyllar 
likväl alltjemt konungens majestät, liksom jag hyllar 
könets; men att hylla begge på en gång, det förmår 
jag icke, dertill är jag för mycket ”en och odelbar.” 
Tillåt mig derföre att den 17 vara blott och bart 
royalist; en annan dag skall jag kanske, efter generalens 
önskan, försöka mig såsom kurtisör.»

»Och för att uppmuntra Segerstjerna,» inföll 
Stålkula, »har jag vågat förespegla honom, att han 
antagligen icke skulle misslyckas såsom kurtisör. En 
hygglig karl, som tillika är egare af Segerstad, skall 
alltid vara välkommen, åtminstone bland de ogifta 
damerna.»

»Ja, herr kapten,» fullföljde generalen, »lägg mitt 
råd på hjertat! Min goda Charlotte kan väl behöfva 
någon jemnårig grannfru, att med henne i förtroligt 
glam prata bort en eller annan grundligt lång vinterqväll; 
ty ensam blir kanske jag för tråkig, isynnerhet 
om gikten sätter an mig. Ni ser, att litet egennytta 
går in i mina persvasioner. — Men det var sannt, 
herr häradshöfding, jag måste fråga häradshöfdingen 
till råds i en sak. Jag har emottagit en stämning från 
en bof till bonde, om vattenuppdämning och 
skadeersättning och Gud vet icke hvad. Men juridik är så 
der temligen Hebreiska för mig; ty, uppriktigt taladt, 
är det första gången i min lefnad som jag blifvit 
stämd till tings. Hade bonden kommit beskedligt till 
mig och begärt ersättning, skulle jag rundligt 
vedergällt hans skada; men nu skrifver den lymmeln (jag 
ber dig om ursäkt, min goda Charlotte — herrarne 
ber jag icke om ursäkt, ty karlar emellan kan uttrycket 
passera), den lymmeln skrifver en hop gement ovett, 
som egentligen borde besvaras med en bastonad, talar 
om de mäktiges förtryck, om en hos generaler vanlig 
roflystnad, om Brahe-väldet, om sidoinflytandet och en 
hop dylikt förlegadt tidningsskräp, hvilket någon usling 
till brännvins-advokat nu ånyo dukat upp, såsom sitt, 
i bondens skändliga inlaga.»

»Kanske är således bonden oskyldig,» inföll 
generalskan medlande; »kanske vet han knappt hvad hans 
sakförare låtit inflyta i stämningsskriften. Döm honom 
derföre icke alltför strängt, bäste farbr . . . bäste 
Stormsvärd!»

Generalskan rodnade lätt, då hon nu var nära att 
förvexla den benämning, hon fordom egnade sin 
välgörare, med den förtroligare, hvilken nu tillkom 
hennes make.

Generalen märkte knappt förvexlingen, utan fortfor 
med stigande hetta: »Nej, det är tidningarne, med 
sina frihetsskrän, med sina predikningar om 
herremanna-förtryck och herremanna-oduglighet, om 
torpar-anseende och tiggar-oberoende, som satt upp allmogen 
mot allt hvad herreman heter! Gud skall veta, att 
jag älskar Svenska allmogen; jag vet, att den duger 
till något. Jag har sett dugliga infanterister på tre 
veckor tillskapas af råa bonddrängar; jag har sett dessa 
pojkar, som hjeltar, med sina bajonetter bära upp 
chocker af Europas yppersta kavallerier; jag har sett 
dem med jubel och hurrarop storma fiendtliga batterier, 
käckt springa de spelande kanonerna i gapet, 
utan att en enda man, om ej död eller sårad, blef 
tillbaka. Jag har sett denna allmoge, i hårda år, under 
tider af missvext och nöd, kämpa mot det grymmaste 
elände, utan att förtvifla, utan att klaga, om ej inför 
Gud. Hos denna allmoge finnes nerf till utomordentliga 
ansträngningar, kraft till manliga beslut och 
storsinnade handlingar. Men den har af ålder blifvit van 
att ledas utaf andra personligheter, än de skriblerer, 
som nu fått makt med den — jag känner dem ej, men 
jag tar för afgjordt, att de samtliga äro skälmar. I 
spetsen för Sveriges allmoge skall gå konungen och 
hans män, ej jonglörer och skrikhalsar ur 
tidningsskrifvarhopen.»

»Jag ber herr generalen om ursäkt,» inföll Stålkula, 
»men, för att icke herr generalen, säkert mot sin 
vilja, skall gå alltför hårdt åt en person, som här står 
under skygd af gästfrihetens lagar, anser jag mig böra 
upplysa, att äfven jag skrifvit i tidningar och således 
enskildt kan anses innefattad i generalens allmänna 
fördömelse.»

»Fy tusan!» utropade generalen, i första häpenheten 
öfver Stålkulas i hans ögon serdeles nedsättande 
bekännelse; men den gamle fann sig genast och 
fullföljde omedelbarligen: »Fy tusan, att jag så kunde 
sitta och tala bredvid munnen! Men, i alla fall, 
tidningsskrifveriet har ju äfven sina rekommenderade 
sidor. I Frankrike skrifver man sig på tidningsvägen 
ända fram till portföljen — dock önskar jag, att detta 
i Sverige uteslutande måtte ske på embetsmannavägen. 
Emellertid är allmogen, sedan tidningsskrifveriet kom 
väl i flor, genstörtigare och krångligare än någonsin. 
En socknestämma, som fordom slutade på tre qvart, 
drar nu åtminstone tre timmar; hvar och en vill ge 
sin lilla skärf af motsägelse till protokollet, liksom man 
fordomdags satte en ära uti att ge sin styfver i 
håfven. Skall en församling välja kyrkoherde, rota 
bönderna ihop sig för att rösta på en annan prestman, 
än den herremännen önska äfven om denne sednare 
utan gensägelse vore mest förtjent af förtroendet; stämmer 
en bonde numera en herreman till tinget, sker det 
i så gemena och smädliga ordalag, som Jöns Carlsson 
emot mig begagnat i sin nedriga stämningsansökan. 
Var så god och kom med mig i mitt arbetsrum, skall 
häradshöfdingen sjelf få se hvad språk han för, den 
grobianen. Och häradshöfdingen är väl icke så ond 
öfver min lilla diatrib mot tidningsväsendet, att han 
nekar mig ett godt råd angående rätta sättet att grundligt 
qväsa min käre stormodige Jöns Carlsson.»

»Jag är för mycket härdad,» svarade Stålkula, »att 
serdeles gripas af en sådan liten vänlig admonition, 
som den herr generalen riktade mot publiciteten, 
äfven om jag skulle deri kunna räkna en ringa andel 
mig till godo. Men i alla fall är det juristens, liksom 
läkarens, ovilkorliga pligt att inställa sig, då han 
kallas, och jag står således gerna till generalens tjenst, 
i fall mina obetydliga råd här kunna vara af någon 
nytta. Likväl torde jag på förhand böra underrätta 
generalen, att all den qväsning, som antagligen kan 
drabba Jöns Carlsson för hans sidohugg mot 

”sidoinflytandet”, för det han icke räknat för rof att beskylla 
generalen för roflystnad, menskligen att se, inskränker 
sig till ett par riksdalers böter för otillbörligt skrifsätt.»

»Sannerligen,» utbröt generalen, »jag vet hvilka som 
skrifvit vår nu gällande lag; men det vet jag, att dessa 
herrar icke gjort det minsta att skydda hederliga och 
fredälskande medborgare från chikaner, chikaner i 
tidningarne, chikaner inför rätta, chikaner lifvet igenom, 
chikaner ännu i grafven. Det är en lumpen, en 
orättfärdig utväg att ta sin tillflygt till knytnäfverätten; 
men sannerligen jag tror, att något annat återstår för 
en hederlig man, som vill ha rättvisa öfvad mot 
skändaren af sin heder!»

»Skulle du icke, bäste Stormsvärd,» inföll 
generalskan, »kunna till ett annat tillfälle uppskjuta 
öfverläggningen om din process? Du är allt redan litet 
ond, och jag fruktar, att denna din sinnesstämning 
kommer snarare att höja, än sänka sig vid ett förnyadt 
genomgående af den förargliga skriften. Du vet, att 
doktorerna varnat dig för häftiga sinnesrörelser.»

»Då jag, efter affären vid Bornhöft, låg sårad och 
halft förblödd på valplatsen, förklarade mig doktorerne 
vara utan hopp och öfvergåfvo mig; nu tar jag min 
revanche och öfverger dem,» svarade generalen, som 
icke alldeles saknade sin ålders vanliga benägenhet för 
motsägelse. »Du har annars rätt, Charlotte lilla, att 
jag är ond, och jag ber både dig och mina gäster om 
ursäkt, att jag dermed låtit öfverrumpla mig — jag 
vet, att det är dubbelt oartigt — men alltsedan pojkåren 
känner jag mig ytterst retlig för förolämpningar; 
det är ännu några droppar qvar af ungdomsblodet, 
som sjuda öfver, då man rör på den ömma strängen 
af min hederskänsla. Men åldern tar också snart ut 
sin rätt och lägger sin is öfver min vredes glöd. Nu 
är jag redan åter nog lugn att kunna öfverlägga med 
häradshöfdingen om min affär. Jag ber icke kapten 
Segerstjerna om ursäkt derföre, att jag aflägsnar mig; 
jag lemnar honom fullgiltig ersättning för min 
frånvaro.» Han pekade på sin hustru.

Generalen och häradshöfdingen aflägsnade sig.

»Ämnar generalskan, vid tillfället af den kungliga 
genomresan, hedra Strutenäs med sin närvaro?» 
frågade Segerstjerna.

»En person — jag bör dock uttryckligen nämna, 
att han tillhörde det starkare könet — har sagt mig, 
att, då något är att se, pläga fruntimren aldrig vara 
de sista; hvarföre skulle jag, för min ringa del, söka 
göra om intet en lära, som vittnar så högt om vårt 
köns brinnande håg att med egna ögon öfvertyga sig 
om allt? Jag ämnar bestämdt infinna mig på 
Strutenäs.»

»Men månne generalskan, som, under ett flerårigt 
vistande i Stockholm, haft tillfälle att se kungligheten 
ofta och på nära håll, kan på fullt allvar finna ”något 
att se” i ett kungligt hästombyte, temligen brådstörtadt, 
ganska tumultuariskt, skäligen intresselöst, om ej 
för den vanligaste nyfikenhet?»

»Kaptenen känner således icke all den ära, som 
väntar vårt lilla Strutenäs, som lyfter det till höjden af 
anseende bland köpingar! Kaptenen tror, att Strutenäs 
endast blifvit utsedt till den obetydliga skådeplatsen 
för ett kungligt hästombyte, och vet icke, att hans 
majestät skall dricka thé hos apothekaren! Jag far 
ogerna med sqvaller, men en sådan nyhet har jag icke 
ansett mig böra undandölja; den skulle, mig sjelf 
förbehållen, ha alltför mycket tyngt på mitt samvete.»



»Jag fruktar, fru generalska, att ett hästombyte 
skulle varit mera på sitt ställe, än thédrickning, i en 
köping, hvars utmärktare personligheter till en 
hufvudsaklig del äro hästbytare, men der man näppeligen 
vet af annat thé, än det som kokas på kanel.»

»Mitt théskrin står genast öppet för ett så vackert 
ändamål; apothekaren behöfver endast hit affärda en 
stafett, för att kunna servera hans majestät det bästa 
hysan, som finns i min ego. Det vore verkligen föga 
undersåtligt att icke här vid lag skynda Strutenäsboerne 
till hjelp.»

»Köpingsboerne böra vara förtjusta att ha fått en så 
huld hjelperska i nöden: generalskan är den Ariadne, 
som leder dem ur labyrinthen.»

»Alldeles för mycket blommor, herr kapten! Den 
unga Ariadne, som utbytt trådnystanet mot thélådan, 
står stum inför ett sådant slöseri af smicker.»

»Generalskan måtte vara alltför litet van att höra 
sanningen, då generalskan tar en så ringa del deraf 
för smicker. När jag sjelf anklagar mig att ha sagt 
för litet, beskyller generalskan mig att ha sagt för 
mycket.»

»Och kanske börjar kapten till slut sjelf att tveka 
om hvem af oss båda som har rätt. Men i fall vi 
längre fortsatte denna ordtvist, fruktar jag, att vi komme 
alltför djupt in i hyperbolernas dimmor; låtom 
oss hellre öfvergå till ett annat samtalsämne. Hvad 
säger kapten om mig, som är nog efter min tid, för 
att, kanske för tionde gången, läsa och förtjusas af 
detta?»

Hon öfverräckte honom en del af Walter Scotts 
Iwanhoe, som låg uppslagen på bordet.


»Jag får öppet bekänna,» svarade Segerstjerna, »det 
jag icke tilltrodde en dam på modet nog mod att våga 
sig så djupt tillbaka i det förflutna. De små, nätta 
tomer, man nu öfverraskar i fruntimmernas händer, 
äro nästan alla barn af det löpande året, barn af den 
store trollkarlen Dumas, som, när det gäller, 
eskamoterar en roman ur sitt intet, af den elegante 
psykologen Balzac, af den moderna romanens Napoleon, 
Eugène Süe, som med sina jetteverk, Parisiska 
Mysterier och den vandrande Juden, i vår tid gjort till 
sanning Bernhardin St. Pierres gamla sats: les livres 
gouvernent le monde.»

»Jag bekänner uppriktigt, att jag aldrig rätt kunnat 
uppfatta den nya Fransyska skolans förträfflighet. Jag 
har der funnit mycket snille, men också mycken 
förbistring, mycket bizarreri, mycket mera sökt, än 
funnet. Jag har om Frankrikes nyaste romanskrifvare 
vågat tänka (jag vet knappt, om jag dristar utsäga det), 
att, liksom ett usurperadt konungavälde kan legitimeras 
genom folkets bifall, så kan äfven ett författarenamn, 
i en hastig vändning taget med storm, länge nog lefva 
fort på blotta ryktet.»

»Är detta omdöme rättvist, fru generalska, så fruktar 
jag dock, att ni, vid fällandet deraf, fört rättvisans 
svärd och icke dess vågskål i handen. Ni är sträng, 
som en förtörnad engel!»

»Hvad äro de bilder, hvilka Frankrikes nya 
författare tecknat, mot dem, som gömmas här?» yttrade 
generalskan och pekade på den framför henne liggande 
boken: »fantastiska, nyckfullt uppdragna silhouetter, 
lyckade skuggspel mot lefvande, rent menskliga varelser, 
hvilka andas och röra sig och glädjas och lida! 
Tänk endast på den ståtlige, passionfulle tempelherren, 
på den ädla, högtänkta Rebecka, den järnhårde Front 
de Boeuf, den kunglige äfventyraren Richard 
Lejonhjerta» . . .

I detsamma hördes från det öppnade fönstret några 
spridda, obeskrifligt ljufva ackorder.

»Det är min eolsharpa,» hviskade fru Stormsvärd, 
liksom rädd att störa den osynlige virtuosen. »I dag 
spelar hon för första gången, sedan jag fick henne.»

Generalskan närmade sig fönstret, och med henne 
Segerstjerna.

Med lutadt hufvud, med spänd blick, med ett finger 
lätt hvilande mot läpparne, för att ålägga tystnad, 
lyssnade fru Stormsvärd till den underbart sköna 
serenad, som luftens andar gåfvo henne i den stilla, 
klara sommarqvällen, hvars i vester sjunkande purpur 
återglänste öfver skogstopparne och i den långa raden 
af fönster på Wikingbo. Det glada fogelqvittret 
förstummades inför dessa aldrig hörda tonfall; kanske 
tilltrodde sig icke de små, vingade sångarne att, med 
något hopp om framgång, försöka en täflan med de 
skära, etheriska melodier, hvilka dallrade från eolsharpans 
strängar. Helt och hållet försjunken i åhörande, 
märkte icke generalskan, att hennes näsduk sakta gled 
ur handen och sjönk ned på det bonade golfvet. 
Segerstjerna upptog den hastigt; han inandades den milda 
parfym, som spriddes från den fina, silkeslena väfnaden, 
från det konstrika spetsverket. I förhoppning att 
icke ses af den alltjemt lyssnande generalskan, tryckte 
han näsduken till sina läppar. I detsamma utdog den 
lätta fläkt, hvilken satt eolsharpans strängar i rörelse; 
musiken tystnade. Fru Stormsvärd vände sig om, och 
bugande öfverlemnade Segerstjerna näsduken, som ännu 
glödde efter hans förstulna kyss. Rodnande — ty 
kanske hade hon ändå sett den förvägna hyllningen — 
emottog generalskan den tappade näsduken, medan den 
alltjemt följdes af Segerstjernas giriga blickar.

»Ni beundrar spetsarne i min näsduk,» yttrade fru 
Stormsvärd förlägen; »också kan jag skryta af, att de 
äro direkte från Brüssel.»

»Jag beundrar icke spetsnäsduken,» svarade 
Segerstjerna, »jag beundrar den vackra hand, som för den.»

Generalskan, annars icke alldeles ovan att höra 
komplimenter, serdeles från sin ännu under de grå håren 
chevalereske makes läppar, förundrade sig dock öfver 
den varma, nästan förtjusta ton, hvari Segerstjerna 
uttalade den sista meningen. Då de begge vännerna 
redan lemnat Wikingbo, grubblade hon deröfver, utan 
att likväl våga tyda gåtan på enklaste vägen. De sista 
ljud, som dallrade för hennes öra, innan hon leende 
sjönk i hvilans famn, voro de ord, hvilka under qvällen 
utgjort texten för hennes tankar, framsagda med 
Segerstjernas djupa, sköna stämma, med den innerlighet 
i röstens uttryck, som ger åt äfven det vanligaste, det 
mest hvardagliga en betydelse.

*
</chapter>

﻿<chapter name="﻿Kapitel 4">
<h2>FJERDE KAPITLET.</h2>

Vi bedja läsaren att ungefär vid samma tid, som 
föregående uppträde tilldrog sig, aflägga ett besök hos 
Olle i Sörgärde. Den nakna stugan vittnar om ett 
ytterligt armod. Ett par träbänkar och en halmbädd 
utgöra husgerådet; i fönstren har man satt ålskinn, 
i stället för glas; ingen brokigt målad kista, intet 
skåp med egarens namn och födelseår förkunnar här, 
att äfven fattigdomen någon gång har sin lyx. Men 
golfvet är skuradt och rent; ingen haut-relief af 
tumstjockt damm löper kring väggarne; här har smutsen 
ännu icke parat sig med eländet, huru troget också 
den ena af dessa följesvenner plägar smyga den andra i 
spåren. Och på taket af den gamla, förfallna 
byggningen finnas för stararne tvenne holkar, beredda af 
sammanslagna träribbor — det är den enda gästfrihet 
armodet mäktar utöfva.

Det var omkring åttatiden. I en jerngryta kokte några 
potater öfver en liten eld, uppgjord i ett hörn af den 
kolossalt tilltagna spisen, hvilken utan tvifvel blifvit 
murad i beräkning på en vidlyftigare verksamhet, än 
den ringa, som nu kom i fråga. De mörka, knottriga 
potaterna, sista qvarlefvan af fjolårets skörd, sågo 
ingenting mindre än lockande ut, der de dvaldes i den 
puttrande grytan, men betraktades ändock med giriga 
blickar af en vidpass trettonårig gosse, som, på en pall 
framför den lilla brasan, läste sin kateches och samtidigt 
vaktade elden.

Man ser ofta fattig mans barn, hvilka den Gud, 
som lindrar vinden för det klippta lammet, underbart 
uppehåller, skyler dem i deras trasor, närer dem i 
deras elände, barn, hvilka, sprungna ur armodets kojor, 
bära helsans rosor på sina kinder, ur hvilkas ögon, 
obekanta med tårarne qväller endast lif och glädje. 
Den, som någon gång rest genom Sveriges fattigaste, 
magraste nejder, har säkert gjort bekantskap med 
en eller annan af dessa muntra och friska barn af det 
djupaste armod, hvilkas tillvaro vore en gåta, om icke 
Guds förbarmande vore en visshet. En af dessa lyckliga 
arma var dock icke den gosse, vi nyss infört i 
läsarens bekantskap. Hans bleka, infallna kinder, hans 
onaturligt uppdrifna mage gåfvo tillkänna, att hungern 
hos honom fått vexla med bruket af opassande 
näringsmedel; öfver hans hvita panna drogo sig redan ett 
par skrynkor, som eländet ditpenslat; hans ursprungligen 
fina, vackra ansigte hade en gulaktig, sjuklig färg 
— nöden hade gripit hårdt kring den spädes lifsrötter.

Gossen hade låtit katechesen sjunka ned på sitt knä, 
medan hans blickar oafvändt stirrade in i elden. En 
egen besynnerlig förnöjelse målade sig i hans bleka 
anletsdrag, då han såg lågan fladdra upp och ned och 
spraka i det våta bränslet. Var det samma medfödda 
begär efter ljus, som kommer den nyfödde att sträcka 
armarne mot allting glänsande, hvilket ännu hos 
trettonåringen utöfvade sitt gamla inflytande, och förmådde 
honom att, med all en forskares granskande uppmärksamhet, 
utan uppehåll blicka in i elden? Behöfde det 
utmärglade, svaga barnet, ännu midt i sommaren, 
denna konstgjorda värma, för att känna sina lifskrafter 
höjas ur domningen? Eller egde den lille redan nog 
mycken inbillningskraft, att af lågornas vexlande 
skepnader bilda sig en egen fantasiverld, att bland fallaskan, 
elden och röken skåda dessa skimrande gestalter, hvilka, 
någon stilla aftonstund, ge lif åt ensligheten framför 
brasan? Slutligen åtnöjde sig den späde betraktaren 
icke längre med denna passiva sysselsättning: han 
steg upp, närmade sig elden och drog derur en brand, 
som han sedan svingade kring i vida cirklar. Hans 
ögon glödde vid åsynen af det improviserade 
fyrverkeriet, och en svag rodnad, kanske ett återsken af 
elden, uppsteg på hans bleka kinder. »Det är grannt, 
det är präktigt!» ropade gossen i sin förtjusning, och 
svingade allt våldsammare den glödande eldbranden. 
En åskådare skulle frågat sig sjelf, hvarifrån den späda, 
utmagrade armen lånade styrka till så mycken 
kraftyttring.

I detsamma hördes steg på planen utanför stugan. 
Barnet kastade häftigt branden tillbaka i elden och 
återtog katechesen, jemte sin plats på pallen. Olle i 
Sörgärde inträdde.

»God afton, Anders!» yttrade fiskaren och klappade 
sin dotterson på det lockiga hufvudet. »Du har väl 
varit flitig i skolan i dag?»

»Jag vill icke mera gå i skolan, morfar,» svarade 
barnet; »de andra gossarne ha varit obeskedliga mot 
mig.»

»Nå nå, brorsämjan räcker inte alltid till, men 
hödt är med ingo bödt; i morgon ären j lika goda 
vänner för det.»



»De skällde mig för oäkting, morfar! De sade, att 
mor min hade varit en sköka.»

»Ondt är snart gjordt, men sent botadt,» mumlade 
fiskaren och skakade på hufvudet. »Nå, hvad svarade 
du dem?»

»Jo, jag slog den, som skrek värst, för munnen; 
men då påstod skolgumman, som ju ändå är ert 
syskonabarn, morfar, att gossarne hade rätt, och att jag 
borde blygas för att vara född till verlden.»

»Frände är frände värst, sade räfven om röda 
hunden: mitt syskonabarn har alltid varit vred på min 
stackars Stina.

»Och se'n var hon så ovettig, så ovettig på mig; jag 
förstod knappt hälften af hvad hon sade.»

»Dålig qvinna bär svärdet i munnen; tomma kärl 
slamra värst.»

»Och se’n körde hon ut mig och bad mig aldrig, 
komma igen, ty jag var en skam för hennes skola.»

Fiskaren gick fram och tillbaka i stugan; man kunde 
se, att han var lifligt upprörd.

»Och så kan en gammal qvinna uppföra sig,» yttrade 
han för sig sjelf; »men åsnan grånar ju redan i 
moderlifvet och är icke klokare för det. Stackars 
Anders! ditt enda arf är vanära. Lycklig du, om du 
endast vore född att arbeta; men du är också född att 
skymfas!»

»Men si, morfar, alldeles så nedrig hade väl icke 
mor Greta varit mot mig, om jag icke slagit sjelfvaste 
nämdeman Pehr Pehrssons Niklas för käften. Han är 
hennes ögonsten, för nämdeman är så rik och ger henne 
både ost och smör och potater. Nog får hon betalt 
för det hon körde bort mig.»


»Ja ja, egennytta är bottenlös bytta; mor Greta 
vill väl ställa sig in hos en sådan storkarl, som 
nämdemannen. Näst baron på Björneborg och kapten på 
Segerstad, är han den rikaste i hela socknen.»

»Hör nu, morfar: jag har kommit att tänka på 
något, under det jag läste katechesen. Der står, att Gud 
är rättvis; hvarför har han då gjort baron och nämdeman 
så rika, men oss så fattiga? Vi måste mången 
gång, det vet morfar, lägga oss hungriga; men baron 
och nämdeman lägga för hvar dag många riksdaler på 
kistbottnen — inte är det rättvist, det?»

»Så anstår det dig icke att tala, Anders! Kanske 
ha baron och nämdeman sina sorger, som du icke vet 
af; sköna kläder skyla ofta stora bekymmer.»

»Hvad kunna baron och nämdeman ha för sorger? 
De äta så mycket de vilja, till och med dagvard och 
medafton; de ha varma rockar och ligga i mjuka sängar 
— lycklig den, som vore i deras ställe!»

»Vår Herre kan icke göra alla paddor i lag, min 
kära Anders; hunden får icke alltid derföre, att han 
viftar på svansen, och icke heller får menniskan 
derföre, att hon vill. När du en gång blir stark och 
stor, skall du väl, med Guds hjelp, kunna lifnära dig 
med ditt arbete, ty arbete och möda gör daglig spis 
och föda. Fogeln måste flyga, och menniskan måste 
arbeta; och icke får man klaga, om man också 
någon gång sliter ondt. Alla dö inte, som nöd lida; man 
måste tålmodigt bära den onda dagen och förtrösta på 
Guds hjelp. Ty kom väl ihåg, att om du glömmer Gud 
medan du lefver, så glömmer han dig, då du dör.»

»Nog har han skäl att klaga, den stackars gossen,» 
mumlade fiskaren för sig sjelf; »nog har han fått smaka 
på det sura af lifvet, svultit, frusit, och nu till sist 

blifvit jagad ur skolan, derföre att hans mor var en 
ogift qvinna. Men det går icke an att klema med den, 
som skall kämpa med nöd och bekymmer; man måste 
inpregla i honom förtröstan till Guds nåd och till 
egna krafter.»

Nu uppstod en några minuters tystnad. Den bröts 
först af Anders, som frågade: »Nå, morfar, det har 
icke gått bra för er med fisket? Ni för inte hem 
med er en endaste mörtepinne, och ändå är jag mycket 
hungrig. Då jag satte på elden våra sista potater, 
trodde jag, att morfar skulle till dem meta upp en 
stor gädda eller en stinn abborre; det skulle ha varit 
en kostlig måltid.

»Jag fick annat att tänka på, min gosse; jag måste 
gå upp till herregården i en svår angelägenhet. 
Kanske, Anders, blir jag snart tvungen att skiljas vid 
dig på en fjorton dagar; men jag skall tala vid någon 
barmhertig menniska, som tar dig till sig och vårdar 
dig.»

»Ni får väl allt svårt att hitta den barmhertiga 
menniskan, morfar; kom ihåg, jag är småvext och klen, 
och kan just icke göra någon rätt för mig. Nej, blif 
ni hellre qvar hos mig, och låt oss slå oss ut så godt 
vi kunna; det är lättare att slita ondt tillsamman, än 
då man är hvar och en för sig.»

»Ser du, Anders, jag var verkligen ute i dag morgse 
och hade fått tre fiskar. Jag tänkte på dig, då jag 
drog upp dem; men jag skulle sanna ordspråket: rosa 
icke fisken, förrän du har den på disken. Inspektoren 
på herregården kom öfver mig. Jag visste, att jag 
hade gjort orätt, och bad om nåd. Men ju mera man 
stryker katten på ryggen, desto mera sätter han upp 
hufvudet; ju mera jag bad, desto mera ovett och stryk 
fick jag, och kring oss samlade sig en stor hop 
menniskor. När trädet fälles, vilja alla samla spånor. Nu 
heter jag i hvar mans mun tjuffiskaren, ty blir något 
gjordt, nog blir det spordt; nu, stackars Anders, skola 
de icke allenast kalla din mor för sköka, utan äfven 
din morfar för tjuf. De komma kanske snart och föra 
af mig till häktet; derföre, Anders, har jag velat ha 
dig bort till någon beskedlig menniska, som hyllade 
sig om dig, medan jag får min ranson på slottet.»

»Nej, morfar, de få icke föra af er till slottet!» skrek 
gossen, uppspringande, och fattade om den gamles lif; 
»det kan icke baron ha samvete till!»

»Intet trångt samvete, som man kör ett hölass 
igenom,» mumlade fiskaren för sig sjelf, men tillade 
sedan högt: »Baron har sagt, att jag skall i häktet, och 
baron tar aldrig igen sitt ord, när det gäller en 
stackare, som jag. Trösta dig, mitt barn! Ett par veckor 
äro ju snart öfverståndna, och då kommer jag igen. 
Var inte ängslig för mig! Man far inte illa på slottet: 
man får en och en tredjedels mark bröd och tre 
skillingar banko om dagen — kanske kan jag spara ihop 
några styfver åt dig, Anders.»

»Ack, morfar, ni dör visst ifrån mig, när ni blir 
så der instängd i häkte, ni, som är van att färdas fri 
och ledig kring sjö och bygd!»

»Nå nå, min gosse, skulle slikt hända, så: gammal 
mans död gör liten sorg, och döden hjelper säkrast 
ur nöden. Men Herren skall nog uppehålla mig, för 
att kunna vara dig till gagn, medan du är liten och 
behöfver någon, som hjelper dig. Sedan låter han sin 
tjenare fara i frid; ty när du en gång blifvit karl, 
och en bra karl, har gubben icke mera att skaffa på 
jorden. Men nu, Anders, skola vi smaka på våra 
potater — den som så visst hade en bit bröd till dem! 
Likväl: hungern lär katten bita möss, och jag ser på 
dig, att du är hungrig.»

»Ja, morfar, jag är mycket hungrig; det just bränner 
i inelfvorna. Men fastän jag riktigt haft lust att 
gråta, har jag icke velat vara någon kruka, utan hållit 
mig styf; likvisst tror jag nu, att jag icke längre 
kunnat stå mig. Det är ändå svårt att svälta, morfar — 
den som hvar dag fick äta sig mätt, så man hickade!»

Under denna naiva önskan af ett armodets och eländets 
barn, lyftade fiskaren potatiskitteln af elden, och 
från en hylla nedtog gossen en stentallrik med grått, 
groft salt, den enda krydda, som ännu funnit vägen 
till Olles i Sörgärde fattiga boning.

Med hvar sin knif i handen, togo morfadren och 
dottersonen plats kring den tarfliga anrättningen. Vid 
första skåran, fiskaren gjorde i den potatis han valt, 
bleknade hans väderbitna ansigte: potatisen var skämd. 
Alla de öfriga delade samma öde. Mången skall kanske 
le åt detta i hans tycke tragico-komiska äfventyr 
— den ler icke, som vet hvad den utfattige känner, 
då hans sista matbit undanryckes honom.

Gossen brast i tårar. »Ack, morfar,» jemrade han, 
»jag ville icke bedröfva er, men jag kan icke längre 
hålla mig från att gråta! Jag är så hungrig, så hungrig; 
det är som om man rände glödande jern genom lifvet 
på mig! Jag skall dricka vatten; kanske lättar det.»

»Gör det, mitt barn,» yttrade morfadern, nästan sjelf 
snyftande vid åsynen af den klagande gossen, »gör det 
och bed Gud om tålamod. Nu är det redan sent, de 
ha gått till hvila i stugorna häromkring; men i morgon 
skall jag skaffa dig något till lifs, jag lofvar dig 
det.»



»Det är långt, mycket långt till i morgon, och jag 
kan visst icke sofva alls i natt — stackare jag!» suckade 
gossen och gömde sitt förgråtna ansigte i sina händer.

»Så är det alltid,» mumlade fiskaren för sig sjelf: 
»den ena olyckan går med den andra till dans. Ingen 
sorg utan syster. Jag hade fisk, och man tog den 
ifrån mig; jag hade potater, och de ruttnade. För mig 
sjelf skulle jag icke ha brytt mig derom; jag kan i 
alla fall icke ha långt qvar; krukan går så länge 
till brunnen, tills hon spricker — men min stackars, 
fattiga Anders! Han är född i synd, det är sannt; men 
skall han derföre nödvändigt dö i elände? Är det 
föräldrarnes missgerning, som så strängt straffas på 
barnet?»

»Låt oss gå till sängs, morfar!» återtog Anders. 
»Kanske blir det bättre, om vi lägga oss; åtminstone 
kännes det då icke så kallt.»

En af hungerns vanligaste yttringar är en 
genomgripande känsla af kyla.

»Och kanske skall Gud skicka dig en vederqvickande 
sömn, min stackars gosse!» yttrade fiskaren tröstande, 
ehuru han af egen erfarenhet väl visste, att den 
hungriges sömn oftast plägar vara mera en orolig 
slummer, än en ljuf hvila.

Morfar och dotterson lade sig tillsamman på den 
hårda halmbädden, och gossen lutade sina tårsvällda 
ögonlock mot gubbens bröst. Denne lade, välsignande, 
sin hand på barnets hufvud.

Men denna välsignelse, ehuru sprungen ur djupet 
af den varmaste kärlek, mäktade dock icke besvärja 
det hungrande barnets plågor; ljudet af dess qväfda 
snyftningar trängde genom tystnaden i stugan, som 
låg dunkel och öde i halfdagern af den slocknande 
elden. Med förskräckelse kände fiskaren, att gossens 
armar och ben voro iskalla. Den stackars Anders vred 
sig i sina qval, liksom ville han dymedelst slingra sig 
undan dem.

»Bed till Gud, mitt barn, bed dina aftonböner!» 
hviskade Olle, som nästan kände sig fattad af 
förtviflan.

»Jag kan icke, morfar; hela rummet börjar gå 
omkring för mig. Jag vet icke, hur det är, men jag 
ser sådana besynnerliga skepnader!»

»Han kunde ligga och dö, om jag afvaktade 
morgonen,» yttrade fiskaren för sig sjelf. »Gud skall veta, 
att bön är dyraste köpet, men jag måste, det hjelper 
icke, ut att tigga. Jag skall gå upp till nämdeman 
Pehr Pehrsson. Han skall förundra sig öfver tiggarbesök 
midt i natten, men han skall, för min stackars 
Anders’ skull, ge mig ett bröd. Han har ju barn 
sjelf; han kan åtminstone ana, hvad det svider att 
se de sina svälta.»

Fiskaren steg ur sängen, för att sätta sin föresats i 
verket.

»Tåla dig nu bara en halftimma, Anders lille,» 
yttrade han och påklädde sig sin torftiga drägt: 
»innan dess skall jag vara tillbaka med bröd åt dig; och 
sedan skall du sofva mätt och förnöjd, som en liten 
prins.»

»Vill ni icke, morfar, innan ni går, lägga litet 
bränsle på spisen? Jag tycker här är så kallt.»

»Kallt midt i sommaren! Alltid är du galen efter 
eld. Men det vore synd att neka dig den lilla glädjen; 
elden är ju i alla fall god, så snart han icke 
rår sig sjelf.»



Den gamle kastade några risqvistar i spisen, och 
snart flammade en munter brasa på den nedrökta 
härden.

Sedan fiskaren tillstoppat det trasiga täcket kring 
sin frysande skyddling, aflägsnade han sig med fasta, 
starka steg, hvilka ännu återljudade sedan han lemnat 
stugan.

Knappt hade gossen hört ekot deraf dö bort, förrän 
han, med täcket svept omkring sig, vacklade fram till 
elden och sträckte sina små, utmagrade armar mot 
lågorna.

»Herre Gud,» hviskade han, »hvad det skulle vara 
grannt att se en stor, stor eld, ett helt hus, som brunne! 
Hvad lågan skulle smattra och fräsa! Hur röda och 
präktiga flammorna skulle stiga mot himlen! Ack, 
om jag det någonsin finge skåda!»

Och barnet glömde sin hunger och klappade 
händerna åt den bild, som glödde för dess fantasi. Men 
snart återtog den sträfva verkligheten sin rätt: Anders 
kröp ihop af smärta, stödde hufvudet mot pallen och 
gret. Då, under det tårarne flöto som stridast, sänkte 
sig sömnen vänligt öfver den qvalde, och en präktig 
dröm flyttade honom högt öfver kojans armod, öfver 
brist och hunger och lidanden.

Emellertid fortsatte Olle sin nattliga vandring till 
nämdeman Pehr Pehrssons bostad. Han gick med 
den raska, lidande gång, som vanligen utmärker fiskaren 
och jägaren, och stod äfven innan kort vid målet. 
Det var en stor byggnad, mera häntydande på 
possessionaten, än bonden, med gardiner i alla fönster, hvilka 
vettade utåt landsvägen, och med tegeltak åt samma 
sida, under det gården fick förlusta sig i åsynen af 
ett temligen skröpligt torftak. Man kunde tydligen 
finna, att nämdeman Pehr Pehrsson gjorde mycket för 
syns skull.

Fiskaren gick in på gården och knackade på 
fönstret till det rum, der han visste att nämdemannen 
hade sitt sängställe.

»För Guds eviga barmhertighets skull,» sade han, 
»gif mig en bit bröd! Min stackars Anders svälter 
annars ihjel!»

Nämdemannen visade sig i blotta linnet vid fönstret. 
»Jaså,» ropade han, då han fick sigte på Olle, »är det 
du, din gamla ordspråksmakare, som nu också roar 
dig med att tigga: Men jag skall säga dig, att ”den 
måste ha mycket mjöl, som vill stoppa i hvar mans 
mun,” och minst ger jag något åt den der oäktingen 
Anders, som slagit min lilla beskedliga Nisse, derföre 
att han råkar vara född af äkta säng. Packa dig 
genast din väg — drag åt helvetet!»

Vid påföljande riksdag gjorde sig nämdemannen 
inom bondeståndet känd såsom en lycklig och vältalig 
kämpe för tidens filantropiska sträfvanden, och blef 
invald till ledamot i sällskapet »de fattiges vänner».

»Hvad skall jag göra!» ropade Olle och vred sina 
händer; »godt råd i nöd är bättre, än guldet röd. 
Jag kan icke komma hem tomhändt; jag måste hafva 
något till föda åt Anders — men hvarifrån taga det?»

I detsamma hade Olle hunnit midt framför det 
jerngallrade fönstret till nämdemannens visthus. Genom 
gallren såg han brödbullar uppstaplade på ett bord 
alldeles under fönsteröppningen.

Han stannade ett ögonblick, i synbar strid med sig 
sjelf. »Nej,» yttrade han, »oråd kommer tids nog. 
Jag vill icke stjäla, ty stjäla är det ändå; samvetet 
låter icke draga strå för sig.»



Och liksom ville han hinna undan området för den 
farliga frestelsen, fortsatte Olle brådstörtadt sin gång; 
men efter några sekunder hejdade han sig plötsligen.

»Kommer jag icke hem med bröd,» tänkte han, »dör 
kanske Anders; det arma barnet förmår icke uthärda 
längre. Med en smula från den rikes bord kunde han 
hjelpas; en enda af de der bullarne vore nog. Och 
hvad betyder den för nämdemannen? Men för 
Anders betyder den lif eller död.»

Olle vände långsamt tillbaka samma väg, han nyss 
så brådstörtadt tillryggalagt. Snart stod han åter vid 
visthuset. Fönstret deri hade, för vädervexlingens 
skull, blifvit uttaget. Olle fattade med sina magra, 
seniga fingrar i det rostiga gallret, som genast gaf 
efter. Hade jernet bjudit motstånd, kanske skulle 
han ännu en gång besinnat sig; nu grep han hastigt 
ett bröd och ilade bort. Tjuf! ropade samvetets röst 
inom honom; och det tycktes honom, att skogen 
susade öfver hans hufvud, att sanden gnisslade under 
hans fötter, att nattfogeln skrek i hans öra: tjuf tjuf!

Snart trädde Olle under taket af sin boning. En 
grym tanke mötte honom, den, att han icke nu gick in 
densamme, som han nyss gick ut. En sextioårig 
rättskaffenhet var fläckad: den gamle hade för första 
gången lånat sin hand åt ett brott.

Olle skakade lif i den sofvande gossen, som låg 
utsträckt framför den nästan släckta elden. »Ät, 
Anders, ät!» yttrade han med en egen tonvigt på orden; 
»jag har nu skaffat dig bröd, mycket bröd!»

»Och ni var dristig nog att ge er ut och begära 
så här midt i natten?» yttrade det ännu omorgnade
barnet.



»Ja, dristig man har lyckan i följe. Du ser, att 
jag icke haft med obarmhertigt folk att göra — en 
hel bulla!»

»Men vill ni icke äta sjelf, morfar?» frågade gossen. 
»Det är mer än nog för oss begge.»

»Herren bevare mig derifrån!» yttrade fiskaren, 
hvars härdade kropp skakades af en lätt rysning.

Med en brinnande matlust, som mången förslöad 
gastronom skulle velat betala med högar af guld, 
förtärde gossen det syrade rågbrödet, hvilket, i all sin 
enkelhet, för honom var en högtidsmåltid.

»Det är ändå som morfar brukar säga, att guld 
är bra, men kakan är bättre,» yttrade gossen i 
öfvermåttet af sin glädje, att en gång börja känna sig 
riktigt mätt.

»Nå nå, hunger är god för matleda, min kära 
Anders, och hungrig var du, som en varg.»

»Åh, som en björn, morfar! Den som ändå kunde 
ha bröd, liksom fisken har vatten, och, liksom han 
dricker när han vill, äta när man ville! Det skulle 
vara muntert! Herre Gud, den som hade det så godt, 
som baron på Björneborg, och vore så förnäm, som han!»

»Adel utan dygd är lykta utan ljus, gosse!» svarade 
fiskaren och skakade på hufvudet; »höga träd blåsa snart 
omkull.»

»Åh, morfar, baron står sig nog; han är karl för 
sin hatt. Men hör nu, far, tag er då åtminstone en 
bit; det räcker ju godt för oss båda. Icke skall ni 
svälta er, för att jag skall ha något till frukost i 
morgon.»

»Det är icke borta, hvad man ger sin gris,» sade 
gubben och klappade barnet på hufvudet. »Sjelf är 
jag just icke hungrig; jag har annat att tänka på.»



»Hå, det var rart,» yttrade gossen, sedan han slutat 
sin tarfliga måltid; »nu skall jag sofva ovaggad, det 
vill jag lofva. Tack skall ni ha, morfar!»

Anders räckte fram sin hand, men fiskaren emottog 
den icke. »Tack sjelf, mitt barn!» yttrade han med 
tvungen och dyster tonvigt på orden.

»Det var rätt hederligt af er, morfar, att ni gjorde 
er besvär och skaffade mig litet till lifs, äfven om det 
kostade på er att begära, ty ni brukar ju sjelf säga, 
att bön är dyraste köpet.»

»Ja, det dyraste — näst stöld!» mumlade gubben 
för sig sjelf.

Redan började den egna ljusning, som, en molnfri 
sommarmorgon, föregår soluppgången, att återskimra 
i kojans låga, trånga fönster. Fiskaren och hans 
barnbarn gingo till hvila. Med den ljufva, djupa sömn, 
som tillhör barndom och oskuld, inslumrade Anders 
på sin morfars arm; men länge låg denne sednare 
vaken. Han såg, huru del efter del af den arma, på 
husgeråd blottade stugan småningom upplystes af den 
till dag utvexande gryningen, huru slutligen allt 
omkring honom var klart och ljust. Men öfver hans själ 
låg mörker; samvetsqvalens håll och styng gingo 
genom hans bröst. Först sent på morgonen sjönk den 
genomtrötte i dvala.

»I lagens, i kungens namn, öppna! För tusan dj—r, 
så öppna!» voro de ord, beledsagade af våldsamma 
bultningar, vid hvilka fiskaren spratt, yrvaken, ur sin 
bädd. Han igenkände, med förfäran, länsman 
Huslunds gälla, hvassa stämma. Den svagt sammanfogade 
dörrspegeln flög in, och, åtföljd af åtskilliga personer, 
bland hvilka en bar ett par handklåfvar och en black, 
inträdde lagens tjenare i stugan.



»Så har jag dig då ändtligen fast, din förrädare!» 
skrek Huslund. »Nu är du utan återvändo lagbunden 
tjuf — och der ligger, fördöme mig, ett stycke af corpus 
delicti! Kom hit, nämdeman Pehr Pehrsson, och säg, 
om ni igenkänner här förevarande stycke af en skönjbart 
till sin hufvudsakligaste del förtärd bulla! Är 
det icke detta bröd, som blifvit er nyssförflutne natt 
genom inbrott frånstulet?»

Nämdemannen beskådade med vigtig min bullan, 
och vände den betänksamt mot dagen.

»Det ena baket är så likt det andra,» svarade 
nämdemannen och klådde sig i hufvudet, »att man liksom 
har svårt att inbördes skilja bak från bak. Men si, 
nog tror jag, att det är min gummas» . . .

»Ni kan vara viss derom, Pehr Pehrsson!» inföll 
Huslund. »Att en så här fattig stackare innehar bröd, 
är redan misstänkt; men då dertill kommer, att ni, 
förliden natt, genom inbrott förlorat en brödkaka, så 
fordras alls ingenting vidare, för att konstatera 
förbrytelsen. Du skall genast följa med i kurran, Olle! 
Du är en skamfläck för hela orten, en tjuf, som är 
ytterst vådlig för allmänna säkerheten. Skrufva väl 
till klåfvarne, båtsman Hundturk, så att den genompiskade 
skälmen icke får tillfälle att rymma och begå 
nya gräsligheter.»

»Godt vara fogde utan räkning,» yttrade Olle sorgset 
till Huslund, i detsamma handklåfvarne påsattes 
honom. »Men <i>en</i> ouppgjord räkning återstår väl er 
till slut, herr kommissarius!» Fiskaren kunde icke lyfta 
armen, men han lyftade blicken mot himlen.

Anders, hvilken icke rätt förmådde fatta hvad som 
föregick, hade, gråtande, gripit om morfaderns midja, 

liksom ville han försöka att med sina späda krafter 
qvarhålla honom.

»Hvad talar du om räkningar, som sjelf står på 
kronans krita med dina nio par spö!» ropade länsmannen. 
»Svara nu i stället på den fråga, jag å embetets 
vägnar framställer, om du har stulit ifrågavarande 
bröd eller icke. Egentligen betyder väl ditt nekande 
ingenting, ty bevisningen är redan komplett fullständig; 
men ehuru brottslig du är, har jag icke velat neka 
dig den hugnaden att genom en frivillig bekännelse 
lätta ditt samvete. Erkänner du, att du från nämdeman 
Pehr Pehrsson stulit ofta berörde bulla?»

»Ja,» svarade fiskaren doft, till tydlig förvåning för 
åtskillige af de närvarande, som alltjemt ansett Olle 
oskyldig och i Huslunds vidtagna häktningsåtgärd 
endast trott sig finna en grym yttring af baronens ovilja, 
satt i verket genom hans kreatur länsmannen.

»Ja,» fortfor Olle, »jag har stulit brödkakan, för 
att skaffa föda åt det här stackars barnet, som vred 
sig i hunger och vånda för mina fötter. Jag bad först 
så bevekligt jag förstod, men fick tvärt afslag och 
hårda ord — då tog jag. Det var orätt, och måtte 
Gud förlåta mig den synden, som jag bekänner, för 
att ej genom en lögn föröka min skuld, icke för det 
jag låter skrämma mig af edra stora ord och åthäfvor. 
Ni har icke ett enda bevis emot mig, utom denna 
brödkant, hvartill maken finnes på hundrade ställen. Om 
jag nekat, så hade jag gått fri: ”den, som icke har 
vittne på tjufven, har ingen talan vid rätten.” Och 
nu har jag sagt sanningen om mig sjelf, men det 
lyster mig att också säga sanningen till er, herr 
kommissarius; ty fromt folk har också sin galla, och 
nog vet jag, att det icke är för brödkakans skull, utan 

för att göra baron Björnklo till viljes, som ni nu skickar 
mig i häkte. Det är med er, som med många: hos 
fattig man sträng; hos rik man dräng. Ni har behof 
af baron, för edra stora penningaffärer; ty bäst simma, 
när en annan håller upp hufvudet. För att ni skall 
stå väl hos baron, måste jag gå med skammen för 
hela min tid, jag, som baron af gammalt har ondt 
öga till. Det är dåligt, kommissarius! Det är att 
tjena rättvisan som en falsk och elak tjenare!»

»Är du icke nöjd med black och handklåfvar, vill 
du ha munkafle också, din bandit:» ropade länsmannen 
i vredesmode. »Du bar lagt tjufvahand på lifvets 
förnämsta och viktigaste näringsämne; du är dubbelt 
straff värd. Och fastän jag förfarit emot dig med en 
mildhet, som ditt brott ingalunda förtjenar, vågar du 
med smädliga skällsord öfverfalla en kronans embetsman 
i utöfningen af sin maktpåliggande tjenst! Du 
nöjer dig icke med pålen; du sträfvar med all makt 
till stupstocken. Vet du icke, att jag här går 
konungens ärenden, är i konungens ställe, och hvad tror 
du det kostar att oqväda konungen?»

»Ni, kommissarius, och vår gode, nådige konung,» 
inföll den gamle lifligt — »emellan er begge är ett svalg, 
som emellan helvetet och himlen!»

»Jag vill icke tillåta,» skrek länsmannen, »att 
karlen talar hufvudet af sig; fören honom bort i 
ögonblicket!»

»Jag vill följa er i häktet, morfar!» snyftade Anders. 
»Ack, nådig kommissarius, låt mig gå med; jag skall 
vara så lydig och beskedlig!»

»Haf icke så brådtom; du kommer nog dit med 
tiden, i fall du något brås på din morfar! Ge dig ut på 
bygden, unge, och tigg; det är, fördöme mig! ditt 
bästa råd.»

»Gud välsigne dig, mitt barn!» sade Olle och lade 
handen på sin dottersons hufvud. »En tjufs välsignelse 
är det enda jag kan ge dig; men Gud, som ser till 
hjertat, skall förlåta mig och vaka öfver dig!»

»Nej,» skrek Anders och hängde sig fast vid fiskarens 
fängslade arm, »jag går icke ifrån er, morfar! De må 
slå mig, så att bloden rinner, jag blir hos er!»

En af länsmannens handtlangare fattade i gossen, för 
att slita honom bort. Anders stretade emot med 
uppbjudande af alla sina späda krafter; men inom få 
sekunder låg han slungad i ett hörn af rummet, och på 
en vink af länsmannen, började det bedröfliga tåget. 
Gossen uppgaf ett genomträngande skri af sorg och 
förtviflan.

I detsamma inträdde tvenne nya personer på 
skådeplatsen, Segerstjerna och Stålkula, som, under en 
morgonpromenad i grannskapet, hört skriket och nu ville 
underrätta sig om dess orsak. 

Länsmannens mössa flög af i en handvändning, och 
hans rygg böjde sig instinktartadt för den rike egaren 
af Segerstad.

Af de närvarande blefvo nykomlingarne upplysta om 
förhållandet. Länsmannens giftiga utfall mot fången 
kunde här vid lag icke öfverskyla sanningen: för 
tillgreppet af ett stycke bröd, taget att mätta ett qvidande 
barns hunger, släpade man en menniska i fängelse 
och intryckte för lifstiden spöstraffets brännmärke på 
hans rygg!

»Gamle man,» yttrade Segerstjerna och räckte, till 
länsmannens rysning, sin hand åt tjufven, »lagens 
hand hvilar tung, alltför tung öfver dig. Inför den 
måste vi alla ge vika, och med bästa vilja kan jag för 
dig ingenting annat göra, än erbjuda länsmannen min 
borgen för din inställelse, i fall han, emot den, vill 
tills vidare lemna dig fri.»

»Ni får tvåhundra riksdaler, om ni ingår på förslaget,» 
hviskade Stålkula behändigt i tjenstemannens öra; 
»affären är god och ni är van att kommersa!»

En hård kamp föregick i Huslunds inre. Å den 
ena sidan ville han gerna taga ett ytterligare steg 
framåt i baron Björnklos ynnest; å den andra logo de 
tvåhundra riksdalerna i ett förrädiskt rosenskimmer 
emot honom. Slutligen segrade dock baronen och de 
fördelar, han hoppades vinna genom honom. »Mina 
herrar,» utropade Huslund och lade handen på hjertat, 
»mina grundsatser förbjuda mig ett hårsmåns afsteg 
från min pligt; min noggrannhet i tjensten måste vara 
öfver all misstanka. Förbrytelsen är urbota — förbrytaren 
måste i häkte.»

»Du ser, Olle, att jag ingenting kan uträtta mot 
länsmannens stränga rättvisa,» yttrade Segerstjerna med 
ett bittert leende. »Men åtminstone skall du icke 
behöfva vara bekymrad för din dottersons öde; jag skall, 
så godt jag förmår, vara honom i ditt ställe. När du 
blir fri, så kom och helsa på honom och mig på 
Segerstad.»

»Tack, tusen tack!» snyftade gubben; »vore alla herrar 
såsom ni, skulle också vi, sämre folk, vara mycket 
bättre.»

»Det är sådant der man kallar för menniskokärlek!» 
mumlade länsmannen för sig sjelf. »Fy f-n, så äckligt! 
Att ta sig af en tjuf och en tjufunge, skulle i 

fordna dar benämnts oskickligt och gement; nu benämnes 
det hydrofobi, eller hur det heter, och räknas för 
en dygd. Jojo, tiden är ond!»

Den häktade bortfördes. Anders följde Segerstjerna 
och Stålkula till Segerstad.

*
</chapter>

﻿<chapter name="﻿Kapitel 5">
<h2>FEMTE KAPITLET.</h2>

Vi taga oss friheten att föra den benägne läsaren till 
ett mindre välkändt ställe — till länshäktet. Fordom 
tummelplatsen för ett hofs yra nöjen, beboddes det nu 
uteslutande af fångar och deras bevakning. Fordom 
hade lycksökeriet trängts på trösklarne af dess portar 
och ödmjukheten sopat dess golf med panascherna i 
sina baretter; nu skyggade en hvar, med undantag af 
en mors, en makas tillgifvenhet, med undanlag af en 
upplyst, vänlig menniskokärlek, rysande tillbaka för 
de gråa, förfallna murarne med deras innanmäte af brott 
och elände, för den stinkande, ruttna atmosfer, som 
redan på afstånd kom besökaren till möte. Och ändå 
fanns det så god tillgång på luft och vädervexling. 
Hafvet drog med krusade vågor förbi det gamla slottet, 
der det stod, ensligt och dystert, på sitt näs. Aldrig 
kunde en boning för brott, för last, för moraliskt 
förfall lämpligare åskådliggöras, än genom det i ögonen 
springande yttre förfall, som lossat bastionernas 
hörnstenar ur sina fyrahundraåriga lägen, rifvit bort 
taktäckningen från de gamla, mäktiga tornen, och bildat 
remnor i murar, som i så mången het dust bestått med 
ära och lugnt bjudit sina hvälfda bröst mot en 
belägrande fiendes artilleri. Öfver ingången till denna ruin 
glänser det Svenska vapnet, inhugget i sandsten. Men 
nog tog det sig bättre ut, då det, lyst af beckkransar, 
saluteradt af kanoner, såg flyende fiender på ryggen 
eller då det, vid facklors glans, helsade sin i borgen 
intågande konung, än nu, när dess vanligaste anblick 
är en gevaldiger med sin fångtransport eller någon 
trasig syndare, som, efter konsttermen, suttit ut sin tid 
på slottet.

Barn plockade ben i markerna närmast utanverken. 
I fordna dagar var man icke serdeles kruserlig om 
stället, der man begrafde sina stupade fiender. »Död 
ovän luktar aldrig illa», är ännu ett ordstäf hos den 
sämre delen af Svenska allmogen. Kanske valde man 
derföre till hvilorum åt de fallna samma plats, der de 
stupat, om ock med äfventyr att snart finna deras 
jordiska del gå igen. Säkert är, att benplockarnes skörd 
blef ganska gifvande på de uråldriga, för hvarje drabbning 
i nya hvarf rikt bäddade valplatserna. Gamla 
Svenska krigare-idrotter från femton- och sextonhundratalet 
gåfvo bröd åt Svenska fattiga i nittonde seklet, 
och gamla Englands skördar grodde rika ur detta 
heroiska gödningsämne af stupade stridsmäns ben. Men 
ännu frodas blodörten här och hvar på renarne af de 
flitigt genomgräfda lotterna, och vittnar, enligt folktrons 
utsago, högt om de mordiska vapenskiften, som utkämpats 
på detta i sekler omtvistade område.

Man kommer in på slottsgården genom ett lågt, 
hvälfdt, med afsigt tvärkrökt hvalf, hvilket åt den här 
inträdande brottslingen skulle ge en afskräckande bild 
af inspärrning och afskildhet från menniskor, derest 
icke, med undantag endast af timman för fångarnes 
promenad, ingången till slottet stode öppen för en hvar. 
Med någorlunda klokt begagnande af lokalens fördelar, 
kan således en inpasserad vandrare temligen lätt utbyta 
signaler med fångarne, och äfven, under vissa 
förhållanden, samtala med dem. De flesta fångrummen stöta 
nemligen till borggården, hvarom den fremling lätt blir 
öfvertygad, som utan förberedelse dit ankommer, då 
han plötsligen från mängden af fönstren hör böner om 
almosor ljuda emot sig och ser påse efter påse 
nedhissas, för att emottaga den väntade gåfvan. På 
utgången af dessa manövrer stirra, mellan gallren, skäggiga, 
bistra ansigten, hvilkas hårda drag fängelseluften 
redan gifvit sin grågula anstrykning. I åtskilliga 
fönster skymta barn, mödrar, stymmelsen till ett 
familjelif midt i häktet. Här ha vi redan kommit ur 
det egentliga brottets regioner in i olyckans: vi slå 
framför de försvarslöse, som bo midt emot bofvarne. 
Man har sett en eller annan bland de förre, lockad 
af det goda exemplet, sedermera bereda sig tillfälle 
att flytta öfver till de sednare. Men den en gång 
utsluppne bofven blir sällan häktad som försvarslös; det 
vore under hans värdighet. Tjufven blir rånare, rånaren 
blir mördare — allt enligt den vanliga rangordningen 
på brottets bana — men ingen af dem återkommer 
gerna så usel, att hans plats blir nederst vid 
porten, bland de försvarslöse. Kanske flyttar han 
högre upp, än mängden af sina kamrater, i den ensliga, 
betydelsefulla cell, der dödsfången beredes till döden, 
eller till den, der brottslingen, dignande, men ej fälld 
under bevisen, insättes på bekännelse — samvetets 
tysta, förfärliga torturkammare, hvarest ingen lina knarrar, 
intet block gnisslar, intet hammarslag dånar, men 
jemmer och qvidan ljuda hjertskärande och en syndare 
vrider sig i förfärlig ångest på <i>sin</i> sträckbänk.


Vi träda in i ett af fängelserummen, ett af de mindre, 
ty det håller endast omkring sju alnar i qvadrat. 
En liten kakelugn upptager deraf föga rum, ett 
blyinfattadt, skumt fönster ger deråt föga ljus, serdeles 
som jerngallren, tjocka och rostiga, äfven i sin mån 
äro hinderliga för upplysningen. Öfverallt, der de 
icke blifvit alltför nedrökta, äro väggarne fulltecknade 
med tänkespråk. Snillets lekar gå der i bredd med 
spindelns industri. I ett hörn stod med stora bokstäfver 
prentadt:

<poem><tab> I morgon skall jag slita spö.
<tab> Bör dock, så vida jag förstår’t,
<tab> Ej vara just så grufligt svårt,
<tab> Ty, si: allt kött är hö.</poem>

En ung man, som erhållit uppfostran och äfven egt 
en liten förmögenhet, hade uppritat dessa rader, aftonen 
innan han utfördes till undergående af ett nesligt 
och afskräckande kroppsstraff. Samma lättsinniga hand 
hade med temligen mycken skicklighet uppritat en galge, 
hvari dinglade en ganska välfödd personlighet, på 
yttre insignier lätt igenkännelig såsom landtstatstjensteman. 
Under bilden lästes följande inskription:

<poem><tab> Så blef då kommissarien hängd!
<tab> Gud vare nådig — repet!</poem>

I djupet af sin förtviflan hade en fånge med 
darrande hand på fängelsemuren ristat orden: »Ho skall 
mig härur förhjelpa?» Under dessa jemrens rader hade 
hånet, hädande, tecknat: »Äst du Christus, så statt 
upp och hjelp dig sjelf!» Bredvid följande verser, af 
den olycklige Erik XIV diktade i hans fängelse och 
åt efterverlden förvarade uti N:o 373 i nya psalmboken:


<poem><tab> O Gud! du mig bevara 
<tab> Från satans falska snara!
<tab> Mig från förtviflan fräls!</poem>

bredvid dessa utgjutelser af en botfärdig fånges 
ångerfulla klagan, hade en rå hand tecknat en brännvinsflaska 
med tvenne glas samt derunder prentat inskriptionen: 
»Kristliga fångars tröst.» Så finner man ofta 
i fängelset förhärdelsen och ångern sida om sida med 
hvarandra.

För att fördrifva den i ett häkte olidligt långsamma 
tiden, hade de fångar som hvar efter annan bebott detta 
rum, med sotkol på väggarne uppritat en mängd 
groteska gestalter af menniskor och djur, till en del icke 
utan anlag kastade ut på kalkgrunden och i det öde, 
nakna rummet åtminstone skänkande ögat en hvilopunkt.

I detta fängelserum dvaldes på hvar sin säng tvenne 
fångar. Fastän förmiddagssolen, varm och lifvande, 
sken ner på deras borstbindare- och snickareverktyg, 
som lågo uppradade på ett bord vid fönstret, tycktes 
denna väckelse till flit alldeles halka förbi deras 
uppmärksamhet, der de halfsofvande krupit ihop på sina 
bäddar, ej olika tvenne omorgnade björnar i sitt ide. 
Båda buro brottets pregel på sina blekgula anleten. 
Der låg ej uttrycket af mördarens vildhet, af hans 
härdade, kalla grymhet; men menniskokännaren kunde 
lätteligen der uppsnappa det gemena draget af tjufvens 
fega lömskhet, lurande i den lystna blicken, smilande 
i det försåtliga leendet. Det tycktes nästan som om 
de, under sin oroliga förmiddagsslummer, ömsesidigt 
bespejade hvarandra — den ene medbrottslingen misstror 
städse den andre.



Slutligen steg en af fångarne, en liten, bredaxlad, 
koppärrig, enögd karl, upp ur bädden. Han hade 
håret kammadt djupt öfver ena sidan af pannan, för att 
dymedelst dölja förlusten af det bristande ögat; men, 
detta oaktadt, gapade dock den tomma ögongropen 
esomoftast fram bakom de tofviga hårtestarne, och gaf 
åt hela ansigtet ett obeskrifligt hemskt uttryck. 
Mellan hans afrikanskt tjocka läppar skymtade ett par 
rader tänder, som, i anseende till deras längd och krökta 
form, ej utan skäl kunnat nämnas betar och hvilka 
ingalunda skulle missprydt ett vilddjur. Fångens korta, 
muskulösa hals var bar och visade en nacke, som till 
och med tycktes vara i stånd att, åtminstone 
ögonblickligt, trotsa bödelssvärdet. Med den släpande gång, 
som vanan vid blackens förande nästan alltid lärer 
gamla, med bojan förtroliga brottslingar, vandrade han 
fram till vattenkrukan och förde den till sina läppar. 
Han drack djupt, och yttrade, vid det han satte krukan 
ifrån sig: »Ah, om det hade varit brännvin!»

Nu reste sig äfven den andre tjufven, gäspande, på 
sin säng: det var en lång, smärt yngling, med ljust 
hår och grå ögon, till utseendet lika klen och svag, 
som hans kamrat föreföll jettestark. En fin, men numera 
trasig skjorta, ett par broderade, men för närvarande 
grymt smutsiga byxhängslen vittnade om bättre dagar, 
då denne tjuguårs man, som fängelset redan smittat 
med sin likfärg, sin dåsighet, sitt förderf, blomstrande 
af helsa och lif, var en fars glädje eller en mors stolthet. 
Ännu kunde man på denne unge brottslings skick 
och väsen finna, att han en gång rört sig i lyckligare 
kretsar, än den sorgligt lottade, der nöden af förtviflan 
jagas allt närmare gränsen af brottet, och slutligen, 
i en mörk stund, misstager sig om gränsskilnaden — 
fåfänga, begär att lysa hade störtat honom. Fordom 
var han en stjerna af elegans och modfullkomlighet på 
sin lilla födelsestads låga horisont — nu hade stjernan 
nedgått i fängelset. Handelsbokhållare till sitt yrke, 
hade han börjat med förfalskning; det brottet låg 
honom närmast. Sedermera fortsatte han med stöld — 
när anden faller på, tar förfalskaren mod till sig och 
blir tjuf.

Hans enögde kamrat hade uppvext såsom ett slags 
uppassarpojke i baron Björnklos stora bränneri, och 
tidigt börjat in natura utfå sportlerna vid sin befattning. 
Vid femton års ålder var han redan supare, 
ehuru en jernhård fysik nu ända inemot fyratiotalet 
emotstått de mera synbara härjningarne af brännvinet. 
Säkerligen var dock mannens knutna vext, hejdad midt 
i sitt raska uppskjutande, en följd af barnets 
utsväfningar vid flaskan. Sedan han sålunda i baron Björnklos 
allmänt ansedda och på de mest rationella grunder 
stödda bränneri trampat eller raglat ut sina skolår, 
blef han antagen som brännmästare, och började 
med den vackra industrien att stjäla brännvin undan 
sin patron, ej mindre till eget förbrukande, än äfven 
och hufvudsakligast till afsalu. Rörelsen gick förträffligt 
en tid bortåt; men, allt mera gjord säker, utvidgade 
brännmästaren den slutligen till en grad, att det 
utomordentliga missförhållandet emellan erhållen malt 
och potatis, å ena sidan, samt lemnadt brännvin, å 
den andra, nödvändigt måste serdeles bjert falla i 
ögonen. Brännmästaren blef afskedad på ett sätt, hvilket 
gjorde det för honom omöjligt att vidare erhålla tjenst. 
Med den summa, som hans oärlighet inbringat honom 
och hans fylleri ännu icke hunnit supa upp, började 
han nu en handel med misstänkt gods. I skymningen, 
men helst nattetid, såg man besynnerliga gestalter 
smyga in och ut i hans boning. De medförde nästan 
alltid bylten och knyten, men återkommo ofta utan 
dem. Men en qväll kom tjufköparen i tvist med en 
tjuf, som påstod sig vara af honom bedragen i handel. 
Tvisten vexte ut till slagsmål; tjufven lemnade 
valplatsen med rifven näsa, men tjufgömmaren med 
endast ett öga. Efter detta uppträde drog sig det 
allmänna förtroendet bland tjufvarne alldeles från f. d. 
brännmästaren, som snart, vid bristande tillgångar, såg 
sig föranlåten att inom yrket uppträda mera verksamt, 
än förut, och i sådant ändamål bestal en marknadsfarande 
på hans kassa. Banan, en gång beträdd, fullföljdes 
med sällsynt ihärdighet af brännmästaren, som 
snart eröfrade en del af den sorgliga ryktbarhet, hvilken 
äfven faller på lastens lott, och blef det föga 
afundsvärda föremålet för flera »visor, tryckta i år», de 
der odödligt besjöngo Sven Isakssons bedröfliga 
mandater. Bokhållaren, som skref en ypperlig handstil 
och icke olyckligt efterapade namnteckningar, hade i 
och för tillverkandet af falska bevis varit, vid åtskilliga 
tillfällen, anlitad af Sven Isaksson, hvilken, såsom 
handlande med tjufgods, ofta behöfde intyg öfver 
varornas ärliga åtkomst, när desamma, för att icke 
igenkännas, på annan ort skulle afsättas. Sålunda voro de 
begge brottslingarne icke för hvarandra obekanta, då 
slumpen förde dem tillsamman i ett af fängelserummen 
på det gamla slottet.

I ett häkte utöfvar vanligen den öfvervägande fysiska 
styrkan ett stort inflytande. På grund häraf och 
med stöd af sina större meriter inom brottets verld, 
gjorde Sven Isaksson emellanåt vissa anspråk på 
öfverherrskap i det vackra fostbrödralag, som bildades af 
honom och förre bokhållaren, numera ärelös dömde, 
för första resan stöld straffade John Emil Skurksell. 
Men såsom sköld mot dylika försök till förtryck, satte 
Skurksell vanligtvis reminiscenser från sitt förflutna 
lyckligare lif, erinrade den gamle tjufven om sitt 
renare ursprung från s. k. bättre folk, och påpekade 
möjligheten af en återgång till dessa mera gynnande 
förhållanden. Hemfallen under lagens straffande hand, 
af henne beröfvad ända intill sista spåret af borgerlig 
existimation, skröt han ändå käckt af sina relationer, 
uppräknade sina slägtförbindelser, och uttryckte sin 
förundran deröfver, att fordna vänner icke i häktet 
ihågkommo honom med sina besök eller åtminstone 
med sin frikostighet. Mången annan skulle ha blygts 
att, under sådana förhållanden, återkalla flydda tider; 
erinringen derom skulle ha varit dem en samvetsförebråelse. 
Men f. d. bokhållaren Skurksell hade aldrig 
funnit sig serdeles besvärad af några dylika skrupler; 
han hade redan, med det gamla Svenska ordstäfvet, 
bitit hufvudet af skammen.

»Ah, jag drömde just, att jag dansade en vals med 
mamsell Constance ***,» yttrade Skurksell, med 
detsamma han satte sig upp i sängen och yrvaken gnuggade 
sig i ögonen; »det är, ta mig hundra dj—r, 
maffen att dansa med en så charmant menniska! Jojo, 
min kära Sven Isaksson, man rår icke för, att man 
har lefvat med i verlden och varit väl ansedd hos de 
sköna.»

Förfalskaren grep med en hand i hvarje af sina 
broderade, men smutsiga byxhängslen, och intog i sängen 
ungefär samma position, som en ung dandy, hvilken, 
utsträckt på sin soffa, sjelfbehagligt, efter intagen 
middag, röker en äkta havana.



»Det vore bättre om du, i stället för att drömma om 
mamseller, som skulle spotta åt dig, i fall de finge 
se dig, funderade på något godt kap att göra tillsamman, 
sedan vi väl sluppit ut ur den här hålan, hvilket 
icke bör kunna dröja så länge; ty <i>mig</i> får man 
aldrig fast — bara ett enda lumpet vittne — och <i>du</i> 
är redan lagligt förvunnen: du har dina tjugusex par 
spö, som på hyllan. Det är alltid godt att ha gjort 
upp för sig en plan, då man släppes ut och står med 
två tomma händer utanför slottsporten.»

»Min plan,» svarade bokhållaren och slog benen i 
kors, »är att genom mina slägtingars bemedling erhålla 
någon förmånlig plats i Norra Amerika. Med mina 
kunskaper och min vackra figur, vore det orätt af mig 
att gräfva ner mig på landet bland tjufvar och skälmar. 
Derute ser man icke på ett litet felsteg mer 
eller mindre; man håller icke der så sträng moral, som 
hos oss. Kanske kunde jag i Norra Amerika få mig 
någon rik flicka; fruntimmerna der lära vara alldeles 
rasande efter blonda karlar.»

»Ha! ha! ha!» skrattade Sven Isaksson; »jag tror du 
vill bli hederlig karl, din gamle skälm! Men, ser du, 
det är lur. En rumlare kan bli stadig man, en 
gudsförnekare kan bli god kristen, en girigbuk kan bli 
slösare; men en tjuf — han blir tjuf. Om en rättfärdig 
sju resor faller, står han upp igen; en tjuf 
behöfver endast falla en gång, för att aldrig stå upp mera. 
Tror du, att någon skulle ännu vilja kännas vid dig, 
som klädt pålen, som legat på skampallen? Din egen 
mor skulle vända dig ryggen. Nej, håll du dig till de 
dina, och spela inte förnäm, så vida du icke vill qväsas 
af mina knytnäfvar.»


»Jag har mycken aktning för dina knytnäfvar, Sven 
Isaksson, och vill ogerna stöta mig med dem; men nog 
kan du finna, att jag, ett bättre mans barn, som har 
en baron och en lagman till guffar, skall någon gång 
med saknad tänka på de kretsar, der jag fordom 
utgjorde en prydnad, der jag, som ordspråket säger, lyste 
och försvann.»

»Vi ska	inte tala om den snön, som föll i fjol; nu 
skulle du i alla fall lysa i de der sällskaperna som en 
palt i en hornlykta; de vänner, du nu kan lita till, 
äro endast de, som du förvärfvat här i häktet. Sjelf 
är du för rädd att duga till någonting ensam. Du 
funderar inte så illa, din kanobel; men du darrar för 
mycket på manschetten, då det gäller. Derföre, Skurksell 
lilla, skall du gå oss tillhanda med råd; dådet 
skola vi sedan utföra, medan du knyter näfven i 
byxfickan.»

»Och man också icke har så mycket rått mod, som j, 
edra lurkar, har man säkert mera lugn besinning, mera 
verklig själsstyrka. Man har, Gud ske lof! fått ganska 
goda gåfvor af naturen.»

I det stolta medvetandet af sina företräden, strök 
sig den unge tjufven sjelfbehagligt om hakan.

»Ja,» genmälde Sven Isaksson, »men dessa gåfvor 
måste man använda till något nyttigt; annars tjenar 
man dermed hvarken sig sjelf eller andra. Tänk 
derföre ut något godt sätt att förtjena, då vi snart komma 
på fri fot; efter vi äro fattiga som kyrkråttor, måste 
vi sjelfva veta att taga för oss. Skulle vi icke kunna 
göra ett besök hos baron på Björneborg? Hans kassakista 
är så stinn som ett gödsvin — om vi skulle 
försöka att tulla den?»


»Det går nattvakt på Björneborg, och baron vågar 
dessutom aldrig sofva med mer än ett öga i sender; 
det andra står beständigt spändt på kassakistan. 
Annars hade jag nog funderat åt det hållet. Ett par små 
grabbtag ned bland baronens kontanter skulle kunna 
slå i spann, som man säger.»

»Och han är dessutom bland dem, som ha mer än 
de behöfva; hos sådana stjäl man alltid med bästa 
samvete. När man stralar en ost från en inhysesgubbe, 
tycker man nästan synd om den stackars satan; men 
när man nyper syndapengarne undan en gammal 
girigbuk, känns det alldeles som om man gjorde en god 
gerning.»

»För att ej ha haft någon uppfostran, talar du icke 
så illa, min kära Sven Isaksson! Som sagdt är, det 
ligger en verklig rättvisa i att stjäla hos de rika. Men 
det har också, fördöme mig, sina svårigheter. Rik 
man rufvar på sitt guld, som draken på skatten. Hans 
lås äro ofta så inkrånglade, att dyrken ingenting 
förmår, och klämmer man med en becklapp ut rutan, 
stöter man emellanåt på ett jerngaller. Och sedan 
den förfärliga drängskaran, som i ett huj kan vara på 
benen! Vore det icke för att tjena rättvisan, så fölle 
det sig bra mycket vigare att strala hos någon bonde 
eller torpare, som sofver godt, medan man just öfver 
honom tar fickuret från väggen.»

»Ett sådant der kap kan vara bra för dagen, men 
lemnar snart åter fickan tom. Nej, man måste tänka 
på sin framtid; man skall göra något i stort, för att 
sedan slippa det der eviga småfnasket, än ett par 
stöflor, än en yxa, än en näsduk, uselheter, som en 
redbar tjuf måste skämmas att skrifva på sin 
räkning. Fångpresten säger ju, att synden är densamma, 
antingen man stjäl litet eller mycket — nå väl, låtom 
oss derföre en gång ta för oss med besked, och sedan 
stopp. Hör du: om vi begge finge dela murklorna i 
baron Björnklos kassakista, kunde vi sedan vara hederligt 
folk för hela vår återstående lifstid. Då skulle du 
kanske på någon annan ort kunna komma dig före igen 
och få umgås med bättre folk, som du sätter så mycket 
värde på.»

»Åhja, jag har alltid värderat ett bildadt och intressant 
umgänge, hvaraf jag, gudnås! länge varit i saknad 
— på slottet träffar man just icke många med 
edukation.»

»Och du glömmer alldeles mig.» skrattade Sven 
Isaksson och grep, under sken af vänskapsyttring, så 
hårdt om sin kamrats hand, att denne endast med möda 
kunde undertrycka ett klagorop. Det var den gamle 
tjufvens vanliga sätt att återkalla sin yngre medbroder 
ur dennes förnäma griller.

»Nå nå, så gör du dig också påmind,» genmälde f. d. 
bokhållaren och blåste på sin rödkramade hand, »fastän 
alltid på ett bildadt och älskvärdt sätt. — Du vill 
således promt titta i bottnen på baron Björnklos 
kassakista? Men kom väl ihåg, att baron ligger i samma 
rum, som denna sin ögonsten, med sabel och skjutgevär 
vid sidan och en ringklocka, som går till betjentkammaren, 
bredvid sig.»

»Om man skulle kunna genast söfva honom med ett 
knifstyng! Likvisst bekänner jag uppriktigt, att jag 
icke tycker om blod, och dessutom har jag hört sägas 
här på slottet, att den, som söft någon, sedermera 
aldrig i sitt lif kan sofva lugnt.»

»Pah! dumma historier, som från början ingen 
annan än presten satt i omlopp! Jag har läst i 
﻿tidningarne om mördare, hvilka, sedan allt var väl bestäldt, 
gått till sängs och sofvit så lugnt, som ett barn i 
vaggan. Men, i alla fall, vore det rent af att bryta af 
sig halsen att våga ett inbrott på Björneborg, der 
baron om dagen icke tänker på annat, än att under natten 
freda sig för tjufvar. Då vore det mycket listigare 
att helt oförhappandes helsa på hos unga kapten 
Segerstjerna på Segerstad. Der går ingen nattvakt, 
och Gud vete, om icke porten mången natt står oläst; 
men silfver finns det tjockt i skänken, och tunga 
silfverstakar stå på hvartenda bord. Det kunde vara 
värdt en natts vaka, eller hur, din gamle klippare?»

Sven Isaksson gnuggade händerna vid blotta åtankan 
på det förespeglade rofvet.

»Och, ser du,» fortfor den yngre tjufven, »på 
Segerstad känner jag hvarenda vrå, sedan jag, som pojke, 
var på visit der med mina föräldrar. De umgingos 
mycket intimt med kapten Segerstjernas far, gamle, 
galne majoren. Men inte kunde jag då tro, att den 
kännedom, jag i min barnsliga nyfikenhet inhemtade 
om lokalen, skulle sedermera komma mig så väl 
tillpass.»

I detsamma hördes steg i trappan; en nyckel vreds 
om i fängelsets tunga utanlås, dörren öppnades, och 
in trädde, åtföljd af en gevaldiger och en fångknekt, 
vår gamle bekante Olle i Sörgärde. Han var fängslad 
med black, som likväl genast aftogs. I hans åldriga, 
fårade drag stod pregladt uttrycket af en djup 
nedslagenhet.

»Se så, nu fån j sällskap, edra rackare!» yttrade 
fångknekten. »Jag för här till er en kamrat, som skall 
anstå er: inbrottstjuf, liksom ni, och arfvinge till 
pålen och skampallen, liksom ni. Se så, tag hvarandra 
tryggt i handen! Lika god kålsupare den ene som den 
andre!»

»Nå, så f-n fördöme mig,» utropade Sven Isaksson, 
som några ögonblick tvekande betraktat nykomlingen, 
»är det icke Olle i Sörgärde! Så har du då ändtligen 
på gamla dar blifvit en af våra, fastän du dröjde i 
det längsta! Vet du, jag nästan misströstade om dig; 
jag fruktade, att frestelsen aldrig skulle få makt med 
dig. Men var emellertid hjertligt välkommen, fastän 
du i det hela är bra gammal för yrket! Välkommen, 
bror Olle!»

Sven Isaksson utsträckte sin hand mot fiskaren, som, 
utan att emottaga den, stirrade på den förhärdade 
brottslingen.

»Hvad f-n, vill du spela helig eller förnäm!» skrek 
Sven Isaksson. »Har du inte stulit, liksom jag; har 
du inte gjort inbrott, liksom jag! Nå, vi äro ju 
alldeles lika goda kamrater och embetsbröder. Eller, 
förlåt mig, kanske du ämnar neka och inte vill ge 
hugg på dig inför de här herrarne — — se, det är 
en annan sak. Åh, du är en gammal filur, pappa 
Olle!»

»Ni plaserar då allt möjligt patrask i det här 
fängelserummet, min kära Njursten!» yttrade f. d. bokhållaren 
till fångknekten, medan han alltjemt bibehöll sin 
liggande ställning, hvilken han säkert sjelf ansåg 
utomordentligt värdig och behagfull.

»Kaka söker maka; vi måste skaffa passande sällskap 
åt dig,» genmälde fångknekten.

»Det strider mot alla filantropiens grundsatser, att 
fångvaktaren oqvädar den fångne. Men sådant der 
begriper du icke i din okunnighet; grannlagenhet och 
delikatess finnas icke på ställen som dessa.» Efter denna 
nätta harang bytte f. d. bokhållaren om position och 
vände ryggen åt fångknekten.

»Den der han borde klappas,» anmärkte gevaldigern 
och pekade på sin sabelbalja.

»Ja, det kliar i näfvarne på mig,» hviskade 
fångknekten till svar; »men jag törs, förbaska mig, icke. 
Nu hålls här ett kolorum, om man slår en fånge, 
såsom om man hade slagit en prins. Annorlunda 
fordomdags: då rappade vi dem, så det stod herrliga 
till.»

De båda funktionärerne aflägsnade sig och medtogo 
den af fiskaren burna jernblacken. Sedan ljudet af 
deras steg småningom dött bort, alltefter som de kommo 
djupare ned i trappgången, yttrade Sven Isaksson 
till Olle, i det han vänskapsfullt slog honom på axeln: 
»Se så, gamle kamrat, nu kunna vi tala fritt, utan att 
de der snokarne sträcka öronen efter allt hvad vi säga. 
Berätta mig nu hvad du har knipit! Kanske har du 
några ståtliga pluringar insydda i jackan, kanske en 
viken guling i byxlinningen? Öppna då litet på 
sömmen, ty, ser du, här kan få köpas brännvin och andra 
goda saker, bara man är listig och går rätta vägarne. 
Nå, Olle, hvad var det för godt du langade åt dig?»

»Jag tog ett bröd!» svarade fiskaren och såg blygt 
ned i golfvet, undan Sven Isakssons fräcka blickar.

»Fy tusan — ett bröd! Inte trodde jag, att du var 
en så lumpen, föraktlig småtjuf, en simpel snattare! 
Gud bevare mig för dig, min kära Olle! När du 
skulle åstad, kunde du icke slå dig ned på något 
hederligare, än en usel brödbit? Och för den strunten 
gjorde du inbrott?»

»Jag ref ut ett galler; det var lättaste sättet att komma 
åt brödet. Der gården är lägst, stiger man öfver.»


»Och för det lilla nöjet har du dina nio par spö, så 
säkert som jag sednast vid Torpane tingsställe tagit 
mina åtta och tjugu. Se här, skall du sjelf få höra!»

Sven Isaksson upplyftade madrassen och framtog 
derundan ett häfte, bundet med tråd i karduspapper: 
det var Svenska lagbokens missgernings- och straffbalk, 
löstagna från de öfriga balkarne. Med dessa sednare 
hade tjufven föga eller intet att skaffa; så mycket mera 
med de förra. Temligen ledigt och vant uppslog han 
nu missgerningsbalkens fyrationde kapitel, och uppläste 
derur första momentet af sjette paragrafen: »Hvar, 
som bryter sig in i något rum, eller hus, till att stjäla, 
ändock han alls intet finner eller tager, straffes 
första gången med nio par spö eller sju par ris.»

Olle såg sorgsen och betänksam ned i golfvet.

Sven Isaksson, i sin förhärdelse, tog för gifvet, att 
endast tankar på exsekutionens smärta fördystrade 
fiskarens sinne; han yttrade derföre tröstande: »Nå 
nå, det är inte så farligt heller, som man tror! Laga 
endast, att du får en blybit att tugga på, och håll 
efter häradstjenaren, att han håller spögången och icke 
slår slag i slag, ty på det viset sargar han ända in 
till benen. Men hur tusan kunde det falla dig in att, 
med sexti år på nacken, våga huden för en brödbit? 
Sådant få vi här för intet, en och en tredjedels mark 
om dagen; vi skulle till och med kunna ha litet 
öfver åt de fattiga. Du var väl hungrig, som en varg, 
ditt magra benrangel, då du bet sönder ett jerngaller, 
för att komma åt en brödkaka?»

»Jag tänkte icke på min egen hunger, utan på en 
annans; kärlek gör sten vek, och den gjorde mig till 
tjuf. Min stackars Anders höll på att svälta ihjel: 
för hans skull tog jag brödet. Må Gud förlåta mig, 
men jag kunde icke annat!»

»Nå nå, den som börjar med en knappenål slutar 
med en silfverskål — du kan väl också komma dig för, 
om du får lefva. Nästa gång nyper du åtminstone en 
skinka eller en ost; och har du se’n bara lycka, blir 
du allt djerfvare och djerfvare. Åh, jag känner trollen 
af gammalt!»

»Spar dina onda ord, Sven Isaksson! Tänk du för 
dig; jag skall söka tänka för mig. Hvar för sig, Gud 
för oss alla!»

»Jaså, du skall låtsa vara gudfruktig! Men sådant 
brukas icke här, det kan jag säga dig på förhand. 
Vill du läsa och sjunga, får du ta vägen någon 
annorstädes; tocket tåls inte bland glada gossar här på 
slottet. Nå nå, vi göra ett undantag för dödsfångarne, 
som bereda sig till det sista språnget; kan det 
vara dem någon tröst att lipa en psalm, må man icke 
förmena dem det. Men att bli helig, då man ännu 
har hela vida verlden för sig, det duger icke, min 
kära Olle! Du har ju icke mer, än en usel brödkant 
på ditt samvete, och hänger ändå läpp, som en 
gripen mördare, och ser gudlig ut, som en prest. 
Allvarsamt, Olle, är du väl värre halt, än du linkar till; 
du har nog stulit mer, än brödet, fastän du icke vill 
ut med det. Annars skulle du inte titta i golfvet så 
gudsnådeligt, som om en hel packning tjufgods tyngde 
på dina skuldror!»

»Kanske vill han bara undandraga sig att bestå,» 
inföll nu f. d. bokhållaren; »ty, ser du, min kära Olle, 
hvar nykomling här i vårt samfund måste spendera 
på sina äldre kamrater. Det är en lag så god, som 
någon i den der pappersluntan!» Tjufven pekade på 
Sven Isakssons häfte med missgernings- och straffbalkarne.

»Jag spendera — jag är ju fattigare än en tiggare!» 
utropade Olle.

»Fy f-n, sådan harkrank!» anmärkte f. d. bokhållaren. 
»Tjufven måste alltid vara lyckligare lottad än 
tiggaren; ty han <i>tar</i>, då den andre endast <i>begär</i>, och 
det gör, fördöme mig, en betydlig differens på 
åtskilnad.»

»Kort och tjufnad är oviss bergning!» svarade Olle 
och ruskade på hufvudet.

»Fördöme mig,» inföll Sven Isaksson, »det passar dig, 
min kära Olle, att hålla predikningar för oss! Det 
är väl möjligt, att du kan ha bättre anlag för prestembetet, 
än för det yrke, hvari du sednast fuskat; men 
nu komma alla sådana betraktelser för sent. Inom ett 
par veckor har du din titel skrifven på din rygg, och 
det behöfs bara en skopa vatten, för att läsa den 
tydligt, såsom pränt.»

»Jag vet så godt som någon,» genmälde fiskaren, 
»att lag och rätt styr båd’ herre och knekt; men Gud 
är barmhertig och kungen är nådig: måhända kan 
jag få lindring i mitt straff!»

»Gud är så högt uppe och kungen är så långt borta,» 
hånade Skurksell; »det kan hända, att din ansökan icke 
hinner till någondera.»

»Ni talar mycket illa, unge man, som en sannskyldig 
djefvulens tjenare! Ty — hvar den onde icke är 
sjelf, der har han sitt ombud. Ni känner ej, åtminstone 
ej med hjertat, det gamla ordspråket: tro ger 
bröd, otro ger död.»

»Om tron ger dig bröd, hvarför dj—n behöfde du 
då stjäla bröd, din gamle tjurskalle? Eller duger 
det der brödet, som tron bakar, icke att äta? Det 
lönar icke mödan, att du försöker disputera theologi 
med mig, som haft en theologie doktor till lärare.»

»Om han hörde dig, skulle han fröjdas i sin själ 
öfver en sådan lärjunge!» skrattade Sven Isaksson.

»Jag ber er vänligt och ödmjukt,» utropade Olle, 
»att ni ville sluta med edra hädanden och bespottelser!»

»Det står ju någorstädes skrifvet,» inföll Skurksell: 
»”sitt ej der de bespottare sitta!” Gå derföre din väg, 
min beskedlige Olle; sådant sällskap anstår icke dig, 
som allt är litet heligare, än ett helgon.»

»Måtte Gud förlåta er — jag skall försöka att icke 
höra er,» sade fiskaren och lutade sig ned på den 
bädd, som blifvit honom anvisad.

Så låg han länge tyst och orörlig. Då hörde han 
Sven Isaksson hviska till sin kamrat: »Jag tror, att 
den gamle skenhelige narren ändtligen somnat; han 
drömmer säkert, huru han får vatten och bröd, i stället 
för spö.»

»Ja, jag har redan hört honom fnysa en god stund,» 
svarade Skurksell; »det stränga predikandet har mattat 
gubben.»

»Efter vi nu redan fått tredje man inqvarterad hos 
oss, och kanske snart ha att räkna på den fjerde och 
femte — det här året, liksom alla missvextår, ynglar 
tjufvar af bara tusan — så låtom oss, medan vi för 
ögonblicket äro ostörda och obelyssnade, komma öfverens 
om en gemensam mötesplats, sedan vi väl sluppit 
ur häktet. Låt se, den nionde i nästa månad böra 
vi begge kunna vara lediga till äktenskap.»

»Åhja,» genmälde Skurksell, »då bör min rygg 
redan så der temligen ha hunnit att skinna sig. Den 

nionde i nästa månad kan jag vara färdig till hvar 
och en hederlig spekulation, som erbjudes.»

»Nå väl, låt oss då mötas i skymningen hos moster 
Eva. Du känner väl henne, en sakramenskadt 
aktningsvärd lönnkrögerska och tjufgömmerska?»

»Du får ursäkta mig, om jag uppriktigt bekänner, 
att jag icke är bekant i det huset; men jag vet 
emellertid hvar det ligger, och skall vederbörligen infinna 
mig.»

»Men försök dig icke, under tiden, på egen hand, 
med något småhafs, som, utan att löna sig, bara skaffar 
dig förargelse.»

»Var icke rädd: jag gör helst affärer i stort. Det 
der hänger i mig, alltsedan jag var bokhållare i verlden.»

»Och sedan vi tagit en styrkdryck hos moster Eva, 
går vägen rakt till Segerstad. Då Segerstjerna 
morgonen derpå slår opp, skall han allt vara några tusen 
fattigare, än då han lade sig aftonen förut. Men hans 
förlorade kontanter skola icke derföre blifva mindre 
väl använda; de komma i goda händer.»

»Ja,» utbrast f. d. bokhållaren, »jag riktigt längtar 
att snart än en gång blifva vid kassa. ”Lif utan ära 
är död,” sjunger en af våra poeter; sannare hade hans 
ord varit, om han sagt: ”lif utan pengar är död.”»

Olle i Sörgärde låtsade alltjemt att sofva; men 
djupt grafde sig »aftonen den nionde» in i hans minne. 
Med hopknäppta händer bad han Gud, att hans straff 
tilldess måtte vara utståndet, att det måtte honom 
förunnas att rädda sin dottersons välgörare från plundring, 
kanske från våld och död.

*
</chapter>

<chapter name="Kapitel 6">
<h2>SJETTE KAPITLET.</h2>

På general Stormsvärds egor låg, strax invid 
allmänna landsvägen, den lilla, vackert belägna köpingen
Strutenäs. Köpingarne utgöra ett slags alldeles egna
organismer i det Svenska statsborgerliga lifvet, som
man måste ha studerat, för att rätt kunna uppfatta i
alla deras skiftrika detaljer. En köping är icke stad,
icke land; den är ett slags mellanting mellan båda,
som vanligen i sig uppsamlar begges oarter, utan att
tillegna sig någon af deras serskilda förtjenster. Det
är en temligen olikartad och brokig samling af hus,
vanligen femtio eller sextio till antalet, med en gata,
der pojkarne på ljusa dagen slå kronvägg, och ett torg,
eller rättare utkast till torg, der samhällets fyrfotingar
vällustigt vältra sig i solen. En köping är i ljufvaste
okunnighet om allt hvad polis och i det närmaste om
allt hvad ordning vill heta. Sällan är någon landsväg 
sämre, än just då den slingrar sig fram emellan
husraderna i en välbeställd köping; man sjunker ner
så djupt, att man nästan vill kasta sig ut ur åkdonet,
för att, vadande i dyn, hinna någon vänlig tröskel af
köpingens fasta land. Gästgifvargården på en köping
plägar vanligen vara ett mönster af snuskighet; 
kakelugnarne kunna icke eldas och fönstren icke öppnas. 
﻿En köping, om den äfven räknar endast ett par hundra
invånare, lider oftast af öfverbefolkning. Hopp om 
arbete ditlockar en mängd arbetsfört folk, som, bedragne
i sin förväntan, blifva gatstrykare på de få gator, der
finnas att tillgå, och fördrifva dagen med att sola sig
och supa. En gång vordna köpingsboer, anse de sig
för förnäma att lega ut sin arbetskraft åt allmogen.
Köpingens vigtigaste industri är någon gång den 
olofliga brännvinsminuteringen, hvilken med fördel drifves
i hvarannan stuga, och, oansedt de tryckande vilkor,
hvarunder varan på kredit erhålles af tillverkarne,
emellanåt lemnar en ej obetydlig behållning, som dock
ofta går på samma väg den kommit — på superi!

En köping har icke någon sjelfständig handelsrätt;
den utöfvas af den stads handlande, under hvilken 
köpingen lyder, genom så kallade köpsvenner. Då det
nästan uteslutande är allmogens produkter som en 
köping utskeppar, får också naturligtvis allmogen släppa
till den dubbla handelsvinsten åt både köpmannen i
staden och hans ombud på köpingen. Dessutom lära
köpsvennerne understundom icke akta för rof att vid
sin handel med allmogen nedlåta sig till konstgrepp,
som ingalunda ligga inom gränsen af hederns och 
redbarhetens fordringar. Ett under de mest vänskapliga
och artiga former grundlagdt rus laborerar någon gång
ganska verksamt i bondens hjerna, då hans bräder 
vräkas och hans stafver räknas på ett sätt, som, för 
honom afgjordt ofördelaktigt, icke skulle hålla stånd 
inför en opartisk skiljedomare.

På Strutenäs funnos sex handlande. Fem af dem
voro dömda för andra resan oloflig brännvinsminutering;
den sjette gjorde härifrån ett berömvärdt undantag:
han hade, enligt terminologien på köpingen, svurit 
sig fri. Ordningsman inom det lilla samhället var
handlanden Rummel, som i närmaste stad förslöst en
ärfd förmögenhet och nu sökte, fastän med föga 
framgång, att på köpingen grundlägga en förvärfd. Han
var den starkaste karlen inom samhället, och hade 
sålunda befunnits bäst passande till den ifrågavarande 
befattningen. När någon gång bataljer yppade sig på
köpingens gator — hvilket icke alldeles hörde till 
undantagen — plägade Rummel afsluta tvisten derigenom,
att han gaf stryk åt begge partierna. Handlanden
Rummel smålog, då man gaf honom tillnamnet Simson. 
För att göra likheten mera påfallande, nyttjade
han långt, uppstruket hår, och hade hemma en Delila,
som höll honom strängt under toffeln.

Men den ojemförligt förnämligaste personen på 
köpingen var dock apothekaren. I känslan af sin 
vetenskapliga bildning, såg han med det mest fulländade
förakt ned på köpingens öfriga illiterata invånare. För
resande, som händelsevis på apotheket köpte en tagelpiska 
(i vår apothekares apothek funnos stimulantia af
alla slag: han var kryddkrämare och vinhandlare på
samma gång som apothekare), skildrade han sin 
belägenhet på köpingen ungefärligen som Napoleons på
Sankt Helena. Han beskref med rörande vältalighet
sitt sorgliga öde, att vara fjerran skild från det 
intressanta vetenskapliga lif, hvaraf han, såsom provisor
på Markattan, i så rikt mått njutit. Flyttad till en
aflägsen landsort, i en rå omgifning, som icke kunde
fatta honom och hans sträfvanden, återstod honom
icke annat, än att fördjupa sig i studier, för att 
dymedelst glömma hvad han förlorat. Också var 
apothekaren den ende på hela köpingen som höll 
Läsebibliotheket och hade prenumererat på Läns-Tidningen. 

Apothekaren, som äfven illfänades att spela 
elegant, umgicks på en nästan förtrolig fot med ortens
embetsmannafamiljer, åt hvilka han, såsom vän i 
huset, destillerade brännvin och gjorde rosenvatten. Då
köpingens öfriga invånare, såsom spelare betraktade, 
icke höjde sig öfver lanter, pass och femkortskille, hade
apothekaren redan på Markattan inhemtat försvarlig 
insigt i både wira och whist, och hade dymedelst, 
åtminstone om söndagseftermiddagarne, blifvit nästan
oumbärlig för lagmannen och prosten, hvilka begge,
då de måste sakna sitt parti, försjönko i lethargi. Vid
alla utklädningar till firande af namns- och födelsedagar 
var apothekaren en sjelfskrifven förtrogen; ty han
hade efter sin mormor ärft en käringkostym, och 
innehade, såsom pant, en ekonomie-direktörs-uniform,
hvilken icke gerna fick fattas vid familjefesterna i
trakten.

Apothekaren dref en stark handel med medicinalier,
snus, såpa, stearinljus, brännvin, ost, tagelpiskor,
träskor, hornkammar, luktvatten, blanksmörja, m. m.
Bland medicinalier hade isynnerhet ett slag, som i 
räkning generellt benämndes: »droppar», en strykande 
afgång. Serdeles om morgnarne inställde sig köpingens
dignitärer en corps, för att ta in »droppar» — hvem
skulle kunnat ana en slik sjuklighet hos dessa 
kraftfulla söner af den Skandiska jorden? Äfven under
loppet af dagen tittade alltemellanåt någon köpingsbo 
som hastigast in på apotheket och, fastän med 
helsans blommor på kinderna, begärde, han också, droppar. 
Men det lena, smäktande namnet droppar är
endast en mask; ryck af masken, och ni ser — en
besk!



Jemte sin befattning af apothekare, dref föremålet för
vår skildring äfven den af mennisko- och djurläkare.
Att han, i sina berömvärda sträfvanden för begges väl,
icke gjorde skilnad mellan menniska och djur, torde
följande lilla anekdot kunna vitsorda. En gång 
inträdde på apotheket en bonde, hvilken begärde 
medikamenter för sin hustru, som hade hvitsot, och för sin galt,
som hade rödsjuka. Apothekaren gaf ur samma burk en
sats åt hustrun och en åt galten. Begge blefvo friska.

En vacker morgon hade ordningsmannen herr 
Rummel sammanträdt med apothekaren Lifvendahl i dennes
egande apothek, till en öfverläggning af utomordentligaste 
vigt. För att styrka sig, hade redan begge 
kontrahenterne tagit »droppar» och knaprade nu på hvar
sin sockerbit, hvaraf alltid handlanden Rummel i 
fickorna medförde ett litet utvaldt förråd. 
Öfverläggningen gällde icke mer eller mindre, än hans 
majestät konungens väntade ankomst till köpingen.

»Jag har bedt dig, bror Rummel, komma en 
halftimma före de andra lurkarne,» yttrade apothekaren
med en viss diplomatisk hållning, »på det att vi skulle
kunna öfverenskomma om de åtgärder, som böra 
vidtagas för hans majestäts emottagande. Vi äro de enda
personer på köpingen, som ha smak, de enda, som
ega begrepp om hvad etikett och hoflefnad vill säga;
oss tillhör således att utkasta planen. Ha vi blott
den saken klar, skola vi nog få de andra köpingsboerne 
att grymta med.»

»Men emellertid,» inföll Rummel, »måste jag för min
bror öppet bekänna, att hans kongl. majestäts väntade
ankomst gjort mig i hög grad bekymrad. Bror vet,
hur fördömdt ruskig vår bro är; hela det ena karet är
som fnöske, ruttet ända i grunden.»


»Bron skall strös med blommor, så syns det icke,»
genmälde apothekaren; »en hvitklädd flicka skall stå
på en piedestal, midt på bron, och föreställa en staty,
t. ex. brons skyddsengel.»

»Men bron tål icke vid någon skyddsengel; en vagn
med sex hästar är redan i sig sjelf tillräcklig tyngd.
Fördöme mig, jag ställer dit någon af mina flickor — 
det enda kunde vara mig hustru.»

»Det vore oförsvarligt att skrämma hans majestäts
hästar att skena. Nå, men kan då icke bron repareras 
— som man brukar reparera till kungliga resor — 
litet på puff, för en spottstyver, så all rucklet 
åtminstone icke rakar ner för hans majestäts egna ögon?»

»Hvad kan, för sådant ändamål, medhinnas på två
dagar, isynnerhet då alla menniskor äro yra i mössan
i och för det kungliga besöket? För närvarande vore
det icke möjligt att få bugt med en enda arbetare;
de pimpla samtligen på krogarne, och man måste 
bjuda dem guld och gröna skogar, för att få dem ur
stället.»

»Om man kunde förmå hans majestät att <i>gå</i> igenom
köpingen; kör kusken sedan sönder bron med den
kungliga vagnen, blir det hans fel och icke vårt.»

»Nå, men glömmer bror, hurudan vägen är genom
köpingen? Hans majestät skulle, skam till sägandes,
fastna i smutsen.»

»Tala icke hufvudet af dig, menniska!» skrek 
apothekaren och pekade på dörren till bodkammaren, som
stod öppen.

»Nå, om en så mensklig sak icke kan hända Herrans 
smorda, skulle han åtminstone genast märka, att
vi hålla vårt vägstycke som krabbsaltare.»


»Vi skola låta klä’ taken med pojkar, som hurra;
då ser hans majestäts nådiga öga uppåt, och fäster icke
någon uppmärksamhet vid vägen.»

»Leran i den är, fördöme mig, för seg att icke, i
hvad fall som helst, <i>ådraga</i> sig uppmärksamhet,» 
mumlade ordningsmannen.

»Och hvems är då skulden till alla dessa oordningar,
hvems, om icke ordningsmannens, som förgäter ända
till sitt eget namn och låter broarne ruttna, vägen
sjunka ned i dyn?» ropade apothekaren med pathos, och
tog sig en pris ur den till försäljning öppen stående
snusfjerdingen.

»Har icke bror sjelf klappat mig på axeln och bjudit
mig på punsch, för det jag icke skulle göra något 
väsen af den dåliga bron? Har bror icke sjelf yttrat, att
det vore synd att vräka pengar på den usla 
landsvägen?»

»Men bror borde icke ha lyssnat till sådana insinuationer. 
Du borde ha gjort din pligt, utan mannamån,
utan anseende till personen.»

»Jag har under min förvaltning gjort allt hvad 
möjligen kunnat göras. Köpingen har fått ny tvättbrygga;
rännstenarne ha blifvit utvidgade och förbättrade; 
brandservisen har blifvit förstärkt med fyra ämbar och en
handspruta; vårt lilla samhälle har, under denna tid,
gifvit tjugu procents afkastning: invånarnes antal har
ökat sig från fem till sexhundra personer. Hvad kan
man mera begära?»

»Vare långt ifrån mig att klandra de verkligt vackra
sidorna af din styrelse; jag har endast velat göra dig
uppmärksam på de brister, som den ju delar med hvarje
menniskoverk. Fastän, nu måste vi återgå till saken!
Bron och vägen få vara som de äro; det blir för dyrt 
﻿att företaga något med allvar; kanske märker hans
majestät icke i mörkret deras skrala beskaffenhet. Men
i början på köpingen måste vi ha en triumfbåge, en
äkta nordisk triumfbåge af granris — köpingsboerna
kunna sedan för hela året ha viskor af granriset.»

»På det viset slår man, så till sägandes, två flugor i
en smäll,» anmärkte ordningsmannen.

»Triumfbågen garneras med guirlander af eklöf eller
blommor — du bör visa dig som patriot och släppa till
segelgarnet.»

»Då åtar jag mig likså gerna att skaffa eklöfvet;
jag har bara ett par skålpund segelgarn i boden, och
de äro mig alldeles nödvändiga för mina remisser till
landsherrskaperna.»

»Alltid egennyttig!» mumlade apothekaren och dröp
på en sockerbit en liten dosis Hoffmans droppar, som
han sedermera nedsväljde. Från sina provisorsår 
betraktade apothekaren detta medikament såsom ett slags
läckerhet.

»På triumfbågen,» fortfor apothekaren, »böra stå för
hans majestät smickrande inskriptioner, målade på 
oljadt papper, som bakifrån upplyses med lampor.»

»Hvad inskriptionen angår, få vi väl be prosten» . . .

»Alldeles icke,» afbröt apothekaren med någon 
häftighet; »triumfbågen skall hel och hållen vara af 
köpingens egen fabrik. Såg du icke i Veckobladet det
vackra poemet af min bodgosse: ”Lindanas klagan på
klipphällen i vinternatten?” Min Isak skrifver nog
också inskriptionerna på triumfbågen, hans majestät till
uppbyggelse och hela vårt samhälle till heder.»

»Men tror bror bara, att han har tillräckligt snille,
för att kunna värdigt uttrycka våra känslor på triumfbågen? 
Han ser mig ut att vara ett pundhufvud.»


»Det är just derföre, att han har så mycket 
inombords: i den pojken liggger gryet till en Tegnér.
— — Men se, der komma våra kamrater! Håll nu
fint i med triumfbågen, fastän bara granris med 
guirlander — vid bron är icke värdt att röra.»

»Nej, den tål, fördöme mig, icke vid det! Allt, hvad
man kan göra, är att ställa till trängsel, så att hans
majestät kör i gående öfver den.»

Nu inträdde åtta eller tio personer, af hvilka flere
i sin klädsel ådagalade en märkbar ovilja mot renlighetens 
fordringar. Några klumpiga helsningar utbyttes
med apothekaren, som, med en beskyddande vink af
handen, utlät sig: »Tagen plats, mina herrar!» Denna 
anmaning verkställdes, så godt det lät sig göra, på
de få stolar, hvilka funnos att tillgå. De ännu 
oplaserade herrarne svängde sig, med den lätthet, som 
endast vanan skänker, upp på disken, der deras breda
ryggar bildade en vördnadsbjudande sköldborg mot
hvarje våld, som kunde vilja spränga åtskiljs denna
rådslående församling.

»Mina herrar!» fullföljde apothekaren, »det är för
ingen af oss obekant, att hans majestät innan kort
kommer till oss och hedrar oss med sin höga närvaro.
En hvar af oss har säkert med innerlig tillfredsställelse 
inhemtat denna notis, det må nu ha skett genom
tidningarne eller genom enskild korrespondens; vägen
kan göra detsamma, endast den leder till målet. Hans
majestät är, liksom flertalet af krönta hufvuden, van att
feteras af trogne undersåtare. Äfven vi, representanter 
af ett samhälle, som dagligen går framåt» (man 
betänkte endast folkökningen), »skola säkert icke vara
de siste att gifva vår skärf till det vackra ändamålet. 
Frågan torde således egentligen blifva: Hvad bör 
göras af Strutenäs, för att i en fördelaktig dager visa
dess invånares undersåtliga tillgifvenhet för den store
monarken? Glädjeeldar vore visserligen det vigaste,
men torde i den ljusa sommarnatten göra föga effekt;
skulle kanske herrarne vilja formera någon kavallerieskort 
åt hans majestät och dymedelst ge luft åt våra
gemensamma känslor af undergifvenhet och vördnad?»

Med blickar, hvari glänste det fullkomligaste 
ogillande af apothekarens sednast framställda förslag, 
betraktade Strutenäs’ borgersmän fundersamt hvarandra.
Nu trodde apothekaren rätta ögonblicket vara inne att
rycka fram med sitt hjertas innersta tanka, och gjorde
en hemlighetsfull min åt Rummel, som denne genast
fattade.

»Älskade vänner och bröder!» tog ordningsmannen
till orda, »skulle vi icke kunna, i vår ringhet, fira
hans majestät konungens ankomst med en . . en .. en ..
med en obelisk?»

»En triumfbåge, menar bror utan tvifvel?» inföll 
apothekaren med vanlig ton af öfverlägsenhet.

»Ja, en triumfbåge, så var det, en triumfbåge! Jag
förblandar så lätt de der utländska namnen. En triumfbåge 
skulle angenämt väcka konungens uppmärksamhet
och skulle hedra oss, som tillställare.»

»För min del,» yttrade apothekaren, »ingår jag 
fullkomligt på det af bror Rummel väckta förslag. Likväl
anser jag den största enkelhet böra iakttagas; med det
pråliga hedrar man icke en stor man» . . .

»Ja, den största, den simplaste, den allrautomordentligaste 
enkelhet!» ropade flera ledamöter af församlingen.

»Triumfbågen,» motionerade Rummel, »skulle ju, 
öfver en ställning af vrakbräder, kunna göras af granris, 
hvaraf sedan köpingsboerne finge taga så väl till viskor
som begrafningar.»

»På det viset förenade man nytta och nöje,» 
rekommenderade apothekaren.

»Men,» återtog Kummel, »nu uppstår en ny fråga:
hvarmed bör man pryda granriset, åtminstone på 
framsidan af triumfbågen?»

»Månne icke granriset i sig sjelft är tillräckligt 
prydligt?» invände en målare, som fruktade att blifva utan
vedergällning anmodad om färgläggning af lejon och
trekrönta sköldar.

»Jag har en förgylld väggklocka till lagning, som
jag, i fall vädret blir gynnsamt, skulle kunna låna ut
för det goda ändamålet.» upplyste en urmakare; 
»förgyllningen borde ta sig förträffligt ut mot det gröna.»

»Hvad säga herrarne om blomslerguirlanders 
anbringande?» föreslog Rummel; »det vore kanske på en
gång det vackraste och det vigaste.»

»Jag röstar för blomsterguirlander! Äfven jag! jag
också!» ljöd det från samtlige de församlades läppar.

»I fall herrarne dela min åsigt,» inföll nu apothekaren, 
»skulle ett par vackra, å sjelfva triumfbågen
anbragta deviser ingalunda minska effekten af det hela?»

»Månne ändå detta kan vara rätt passande?» 
anmärkte en röst. »Deviser nyttjas ju bara på karameller
och sötsaker, och något förmer måtte väl köpingen
Strutenäs’ triumfbåge vara.»

»Vår värde vän och medbroder,» svarade apothekaren, 
»har icke riktigt fattat min mening med deviser.
Jag afser dermed inskriptioner, som lyckligt tolka vårt
samfunds belåtenhet, att trycka en älskad konung till
sitt klappande sköte.»


»Det var en annan sak,» genmälde rösten; »då är
jag fullkomligt belåten.» Talaren svängde sig åter
upp på disken, hvilken plats han lemnat, för att, 
stående, uttrycka sina betänkligheter vid de s. k. 
deviserna.

»Det svåraste härvid blir,» anmärkte Rummel, »att
finna någon författare till inskriptionerna. Vi ha, Gud
ske lof! inom köpingen skickliga karlar i alla andra
yrken; men i frågan om lärdom och vitterhet äro vi
rakt bet. Nå nå, på en köping tar man sig bättre ut
med alla andra konster, än bokliga.»

»Hvad lärdom angår,» inföll apothekaren och drog
upp sina halskragar, »torde här just icke saknas åtminstone 
någon förtjent sujett. Men jag medger, att vi ha
ondt om poeter på köpingen.»

»Likväl, mina bröder,» vidtog Rummel, »få vi icke
glömma, att vår värde vän, apothekaren, har i sin
tjenst en vitterhetsidkare, som i Veckobladet nyligen
skrifvit om Lianas tjut midt i vintern.»

»Lindanas klagan i vinternatten,» rättade apothekaren. 
»Poemet har väckt ett visst uppseende; men jag
tror i alla fall, att min Isak är alltför blygsam, att
våga åtaga sig något så maktpåliggande, som 
inskriptionerna på vår triumfbåge. Det är alltid svårt att väl
ställa sitt tal till en konung, men svårast, då det bör
ske på vers.»

»Skulle icke bror kunna öfvervinna hans blygsamhet?» 
hemställde Rummel. »Säkert tycka de öfrige
herrarne, liksom jag, att hela triumfbågen, bräder,
granris, blommor, verser, bör vara köpingens eget
verk, utan fremmande tillsatser, utan lån från hvarken
herr- eller prostgårdar?»


»Vårt eget, utan lån, inte en pinne, inte en stafvelse, 
som icke är från köpingen!» ropade församlingen
i korus.

»Då vi således,» afbröt apothekaren, »efter detta 
enhälligt fattade beslut, måste inom köpingens murar»
(der de funnos, utgjordes de af gärdesgårdar) »söka en
författare till våra inskriptioner, och här icke, mig
veterligt, finnes någon annan litteratör, än min Isak,
så åtager jag mig att besegra hans möjliga betänkligheter 
och att förmå honom uppträda såsom författare på
vår triumfbåge. — Skulle icke herrarne på allt detta
vilja dricka ett glas punsch? Det är visserligen 
förmiddag, men god vara skadar aldrig.»

»Ännu bara ett par ord,» afbröt en röst: »skulle
icke några stöttor kunna sättas under bron och en 
femtio lass sand köras på vägen genom köpingen? Det är
synd och skam att låta sin höga öfverhet vada i dyn.»

»Mina herrar, punschen kallnar!» afbröt apothekaren,
som icke gerna ville hafva denna fråga bragt å bane.

»Det der är en bisak, som icke hör till dagens 
öfverläggning, en obetydlighet, som framdeles kan 
hjelpas,» anmärkte ordningsmannen och ryckte föraktligt
på axlarne.

»Hans majestät fäster sig icke vid en dylik bagatell,»
förmodade apothekaren. »Se så, mina herrar, glasen
äro redan islagna! En skål för framgången af vår
triumfbåge!»

Man lyckades verkligen att med punschen tysta ned
väg- och brofrågan.

Den stora dagen var ändtligen inne. Alla fönster
tvättades, alla förstugubroar skurades; köpingens 
bättre herrar piskade och fejade sina svarta kläder, för
att i dem kunna visa sig till sin fördel inför 
majestätet; halfva den qvinliga befolkningen lopp kring 
ängar och backar, för att plocka blommor till guirlanderna 
i triumfbågen. Apothekaren, i hvars lokal hans
majestät skulle afstiga, medan hästar ombyttes och thé
intogs, sprang, ursinnig af glädje och högmod, kring
köpingen och drömde sig wasaorden eller åtminstone en
juvelskråsnål. Förgäfves bönföllo tre eller fyra af 
köpingens täckaste damer att, genom ett litet glasfönster
på dörren emellan apothekarens laboratorium och hans
förmak, få betrakta konungen och hans hofherrar — 
apothekaren afslog tvärt deras anhållan: det kunde 
förefalla misstänkt, nästan högförrädiskt, om personer
funnes hemligen förstuckna i rummet närmast hans
majestäts.

Blomman af de föregående dagarnes verksamhet,
triumfbågen, stod redan i sin gröna skrud vid början
af köpingen, och beundrades allmänt af det lilla 
samhällets nyfikna invånare; gatpojkarne öfvade sig på
förhand att hurra inför detta stolta verk af Strutenäsarnes 
enighet och vilja; gamla gummor knäppte ihop
händerna och försäkrade sig aldrig hafva sett något
dylikt. För att icke triumfbågen skulle, såsom orden
föllo, se för platt ut, hade man från orangeriet vid
Wikingbo lånat ett fikonträd i sin gröna låda, och ställt
densamma, likt en krona, på det öfriga verket — kanske 
hade man också dermed för afsigt att under fikonlöfven 
skyla en eller annan arbetets bräcklighet. Strax
under sjelfva frontispisen lästes följande inskrift: »Den
17 Julii 18**, minnesvärd för Strutenäs och kringliggande 
trakter.» På sidorna deromkring glänste från
hvar sin sköld följande nymålade deviser, som ännu
luktade terpentin — till höger:


<poem>”Var helsad, o Konung, af Strutenäs!
Dig möter ej smicker, ej skrymtan och fjäs.
Men frie män ropa: Välkommen! i	qvällen,
Och välkommen ljuder tillbaka från fjellen.”</poem>

Författaren, den vittre och snillrike Isak, hade 
alldeles förbisett, att eko’t eftersade »välkommen» med en
helt annan accent, än »de frie männen» ursprungligen
funnit tjenlig att begagna. Men säkert hade de här
råkat ut för ett nyckfullt och krångligt eko, en slyngel
till eko, som roade sig med att eftersäga helt annat, än
man förestafvade honom. På skölden till venster lästes:

<poem><tab> ”Sveriges ära, Sveriges glans
<tab> Hvilar stödd uppå Din lans.
<tab> Men, i striden hjeltestor,
<tab> Är Du störst likväl i freden.
<tab> Vi Dig tacka för vårt flor:
<tab> Strutenäs är oss ett eden.”</poem>

Troligtvis hade den värde författaren här hänpekat
på det sällhelstillstånd, hvari pluraliteten af köpingens
invånare, dagen för hans majestäts ankomst, troligen
skulle försätta sig, och utan tvifvel hade han, vid 
nedskrifvandet af denna tirad, beräknat de honom, 
såsom tjenstgörande på apotheket, välbekanta »dropparnes» 
makt; ty såsom något annat, än en munter ordlek,
kunde Strutenäs’ s. k. »flor» tyvärr icke betraktas.

Det hade lidit ett stycke på eftermiddagen. Massor
af landtfolk i helgdagskläder hvimlade af och an på
köpingens gator; sexmän, med sina rödmålade 
tjenstetecken fästade vid hattarne, korsade skarorna och
vakade öfver ordningen; andra det allmänna lugnets
skyddsenglar buro endast en skylt af hvitt papper med 
﻿inskriptionen: »Serskildt tillförordnad vaktkarl.» Men
främst ibland alla utmärkte sig ordningsmannen på
köpingen, herr handlanden Rummel, i svarta kläder
och med ett väldigt Spanskt rör i handen. Han hade
ett förmanande ord till en hvar han mötte. Till en
fattig, illa lytt tiggare, som höll på att slinta i en af
köpingens djupa rännstenar, ropade han i vredesmode:
»Gå icke och fall ikull i rännstenen, din halta f-n;
den kunde bli smutsig — alla rännstenarne äro nyss
sopade och rengjorda till hans majestäts ankomst.»
Bondpigor hafva i allmänhet ett begär att, vid högtidliga 
tillfällen, rota sig tillsamman; men för grupperingen 
af folkmassan, så att en »effektfull ensemble» kunde
åstadkommas, ansåg Rummel nödvändigt, att begge 
könen blandades om hvarandra. »Det var då tusan, hvad
här är mycket pigor!» skrek han; »ni måtte förökas
på ett gräsligt sätt, för att alltid kunna räcka till i
sådana fördömda skockar! Skiljen er åt, hör ni! Gen
er in bland karlarne! Om j icke lyden godvilligt, 
låter jag sexmännen fördela er på den tillstädesvarande
karlpersonalen! Se så, skingren er, pigor, eller tar
f-n er!» I detsamma varseblef ordningsmannen en
liten hund af taxslägtet, som troligtvis i trängseln
förlorat sin herre och nu, vädrande, sökte honom bland
den fram och tillbaka böljande folkmassan. »Ta’n fast
hunden, karlar!» ropade Rummel till sina medhjelpare;
»hans majestät tål inga hundar — inga hundar få, vid
dödsstraff, visa sig ute i dag!»

»Ja, men den stackarn är ju så liten,» vågade en
af sexmännerna invända; »den gör säkert ingen förnär!»

»Liten eller stor, det är detsamma; den lilla 
hunden kan vara lika farlig som den stora. Gripen 
genast rackan!»


I parenthes sagdt kunna vi anmärka, att Rummel
vid marknader å köpingen icke ifrade på långt när så
häftigt mot »lilla hund», som nu, med konungens 
närvaro i kikaren.

De förutbådande tecknen till hans majestäts ankomst
började visa sig. Tunga köksvagnar dundrade framåt,
dragna af flåsande, halft uppgifna skjutshästar; 
hästgardister sprängde på skakande bondvagnar i karrier
ned till gästgifvaregården, der skjutsbönderne, gråtande, 
synade sina löddriga, i hela kroppen darrande kampar 
— hade gardisterne varit till häst, skulle kanske
icke karrieren blifvit så våldsam. Mobben på köpingen 
hurrade för hvar vagn som passerade; den ville på
förhand öfva sig i den ädla konsten, så att man icke,
vid konungens ankomst, slutligen skulle stå med 
skammen.

Under allt detta satt apothekaren, i förtviflan, 
framför sin spegel. Föga van att nyttja stärkt hvit 
halsduk, ville det omöjligen lyckas för honom att på 
densamma anbringa en endast någorlunda elegant knut.
Förgäfves lutade dagens skald, Isak, sitt hufvud 
tillhopa med sin principals; man endast knycklade halsduk
efter halsduk ohjelpligt tillhopa. »Min Gud,» ropade
apothekaren, »hvad skall hans majestät säga, om han
ser mig så här slarfvig om halsen! Jag skulle i hans
ögon komma att gälla för en sudder. Men se, der
går häradshöfding Stålkula. Nå, det var då en evig
lycka!»

»Herr häradshöfding.» skrek apothekaren och 
öppnade fönstret, »var så god och visa mig den ynnesten
att stiga in på ett ögonblick; jag hade något ytterst
angeläget att tala vid herr häradshöfdingen!»


Icke utan en viss förundran efterkom Stålkula den
för honom fullkomligt fremmande apothekarens 
begäran.

»Nådigaste herr häradshöfding,» började värden och
trädde emot sin gäst med en alldeles nystärkt halsduk
i handen, »ursäkta den djerfhet, hvartill blott en 
ytterlig nöd kunnat drifva mig! I djupaste ödmjukhet
besvär jag herr häradshöfdingen: var så god och knyt
denna halsduk på mig!»

Förvånad öfver den högtidliga inaugurationen af
apothekarens framställning, kunde Stålkula, vid slutet
deraf, icke hindra sig från att utbryta i ett gapskratt;
men han fullgjorde emellertid, med all en gammal
verldsmans vana och händighet, sitt grannlaga uppdrag.
Strålande af glädje, såg apothekaren sig i spegeln, och
fann med förtjusning, att halsduken var knuten af en
mästares hand.

»Ypperligt,» ropade apothekaren, »alldeles 
hänförande vackert! En underskön halsduksknut! Men när
jag nu, vid lugnare besinning, tänker derpå, förstår
jag icke, hur jag kunnat tillåta mig en sådan 
djerfhet» . . .

»Ah, på en dag, som denna, kan man tillåta sig allt;
och dessutom är det för mig en verklig tillfredsställelse, 
att med min ringa åtgärd ha kunnat bidraga till
festens förhöjande.»

»Åh, alldeles för mycken artighet,» invände 
apothekaren, med en sjelfförnöjd blick på de utstående 
flikarne af sin halsduksknut; »men jag har ansett för
en oeftergiflig pligt att vara klädd med smak, då jag
för första gången (måtte det ej bli den sista!) har lyckan
att emottaga hans majestät under mitt låga tak.»


»Tillåt mig försäkra er, att ni till alla delar 
uppnått ert ändamål!» komplimenterade Stålkula, och tog
afsked, ända ut på gatan följd af apothekarens 
tacksägelser.

Midt emot apothekaren bodde, i köpingens 
förnämligaste hus, enkefru Pestilentia, född prestdotter från
Strutenäs, som i sitt gifte egt konrektor Pestilentius
och nu, efter dennes död, flyttat tillbaka till 
födelseorten. Egarinna af en ej obetydlig förmögenhet, hade
hon, i början af sitt enkostånd, varit föremål för en
liflig hyllning af alla köpingens ungherrar. Fru 
Pestilentia hade nu hunnit nära sextiotalet, och man
begärde icke mera hennes hjerta, endast hennes borgen.
Med den rätt, som kontanterna gåfvo henne, var hon
den enda af köpingens invånare eller invånarinnor,
som hade tillträde till den stora verlden i Strutenäs’
omgifningar; och för att så bjert som möjligt lägga
detta företräde i dagen, hade hon tagit sig anledning
af konungens väntade ankomst att samma dag inbjuda
samtliga herrskaperna i trakten på thé och supé i sin
för tillfredsställandet af de nyfiknas skådelust serdeles
passande lokal. Det var dit som Stålkula, äfven 
inviterad, riktade sina steg.

I sofforna thronade de äldre matronorna, säkra att
i det afgörande ögonblicket plats, i alla fall, skulle dem
inrymmas. Ungdomen höll sig i fönstren och betraktade 
folklifvet på gatan. På ett hvitklädt bord låg en
mängd buketter, af den artiga värdinnan bestämda att
kastas öfver hans majestät.

En klatschpiska smällde. En ståtlig vagn rullade
fram, dragen af fyra frustande springare, och stannade
utanför fru Pestilentias hus. Tvenne betjenter hoppade
af, för att fälla ned fotsteget åt den dam, hvilken ensam 
åkte i ekipaget. Lätt, som den jagande Diana, 
sväfvade generalskan Stormsvärd genom hopen, hvilken 
nyfiket skockat sig kring detta förespel till kommande
märkliga ting.

Fru Pestilentia skyndade redan i förstugan emot sitt
förnäma fremmande. »Ack,» ropade hon med den stämma 
af barntrumpet, hvilken någon gång faller på äldre
fruntimmers lott, »ack, hvad generalskan är söt och
nådig, som icke försmår en fattig rektorskas invitation!
Jag får väl hoppas, att generalen också gör mig den
äran, sedan han afslutat sina affärer med kungen.
Åh, han lär stå i en så obegriplig nåd, har jag hört
sägas; han skall riktigt vara majestätets högra hand.»

»Dertill bor han alldeles för långt borta.» invände 
generalskan leende, och lemnade sin sommarkappa åt en
af betjenterna.

»Förlåt mig, fru generalska, men min salig man sade
alltid, att kungarne ha långa armar,» genmälde 
rektorskan, och öppnade, med en djup nigning, dörren
till salen för fru Stormsvärd.

Från alla sidor bugades och negs. Generalskan 
helsade vänligt och behagligt, utan högdragenhet, utan
tillgjord nedlåtenhet.

»Hon är bra vacker!» hviskade en fru till sin grannfru; 
»likväl något för späd, att vara högsta hönset i
korgen.»

»Men det jag icke tycker om,» svarade grannfrun,
»är krökningen på hennes näsa; en sådan der knyck
på näsan ser alltid litet spotsk ut. Nå nå, amper lär
hon väl i alla fall vara. Se bara, hur beqvämt hon
tar plats i soffan, bland fruar, dubbelt så gamla som
hon. Men, Gud bevars, hennes man är general och
kommendör med stora kroken.»


»Korset, korset, söta du! Men nog vore det rättast,
om något afseende också gjordes på ålderdomen och
icke endast på rangen. Icke kan det vara roligt för
en gammal menniska att föras ut till bordet efter en
ung slyna, som lyckats att i äktenskapsväg intrigera
sig till något ”högdjur”, såsom Barometern brukar säga.»

»Vi böra hoppas, att den nya tiden, hvarom bladen
orda så mycket, skall medföra någon rättelse i detta
betänkliga missförhållande.»

»Låt inte inbilla dig något sådant; hvad nya tiden
minst bryr sig om, är ålderdomen. Se bara på våra
unga herrar! Aldrig ha de ett ord, en blick för de
gamla damerna; de tränga sig beständigt kring de yngsta, 
de vackraste — jag riktigt blygs å deras vägnar.»

Nu hördes hurrarop på gatan. Flera röster skreko:
»Kungen! kungen!» Alla störtade till fönstren. Det
var endast konungens lifmedikus, som i en trespänd
vagn åkte gatan framåt.

Nu började de gäster, hvilka ansågo under sin 
värdighet att komma i tid på en bjudning, att, hvar efter
annan, anlända till fru Pestilentias festliga tillställning.

I främsta rummet torde öfverst-löjtnant Hackenstam
till Prata, Utanände och Slamra böra ihågkommas. I
egenskap af talare vid alla möjliga tillfällen, hade han
inom orten gjort sig litet smått odödlig. Vid sista
landtbruksmötet inom provinsen hade han hållit en
oration till de belönade djuren och deras egare, som
han inledde med några ord om framåtskridandet, hvilket,
efter talarens förmenande, nu kommit äfven samhällets 
lägsta klasser, de oskäliga djuren, tillgodo. 
Öfverst-löjtnanten, som annars var afgjord vän af ett väl
serveradt brännvinsbord, hade gått in i nykterhetssällskapet, 
endast för att komma i tillfälle att tala på 
sällskapets sammankoster i stiftsstaden. Vid alla 
socknestämmor var han outtröttlig; men åhörarne kände sig
också desto tröttare. Början af	hvarje mening, som
han yttrade, var merendels prydlig och blomsterströdd,
prålande af skönsvarfvade fraser; men slutet föll sig
vanligen litet platt. Hackenstam saknade, i tvåfaldig
mening, konsten	att sluta.

Dernäst torde en blick af uppmärksamhet böra 
fästas vid förste expeditions-sekreteraren af Roffelli med
familj. Son af den rike fältkommissarien Roffelius,
hade han, vid sitt inträde på embetsmannabanan,
först ådragit sig allmänna uppmärksamheten genom en
utmärkt vacker hvit ridhäst, sedermera blifvit använd
i stuteri-styrelsen och af Carl XIII adlad för sina
förtjenster om nämnde verk, samt slutligen fått afsked
med förste expeditions-sekreterares namn, heder och
värdighet. Nu lefde han, efter ändade embetsmannamödor, 
på sitt vackra Rofberga, och talade mystiskt
om sina relationer till hofvet. Herr af Roffelli åtföljdes 
af sin son, som, förklarad elegant, fruktansvärdt
liknade någon söndagsklädd kypare, och af tvenne 
frodiga döttrar, hvilka, vid sina helsningsnigningar till 
höger och venster, tappert trampade hvarandra på fötterna.

Med tystnad får man ej heller förbigå grefvinnan
Grönlund, född Diamantenkrona, med sin enda dotter,
den så kallade fröken Grönlund. Grefvinnan Grönlund 
hade i trettioåtta år varit en Diamantenkrona, då
hon ändtligen, med afseende på de förtviflade 
utsigterna, blef en Grönlund. Hennes man var en 
beskedlig häradsskrifvare, som kände sig förtjust 
öfver det doft af välborenhet, hvilket duggade ned öfver
hans tarfliga namn, då i en lycklig stund »grefvinna»
blef predikat till subjektet »Grönlund.»


Äfven baron Björnklo inställde sig nu, visst icke
för att genom sin sena ankomst agera förnäm, ty detta
låg icke i hans lynne; men uppehållen vid en Durham-kos 
sjukläger, hade han icke förr haft hjerta att, för fru
Pestilentias invitation, lemna det dyrbara kreaturets
bås. Också låg ett lätt doft af ladugård öfver den
adelsuniform, som baronen iklädt sig, för att uppvakta
hans majestät, och som, med sitt korta lif, sina långa,
smala skjört, hänpekade på en längesedan förgången tid.

Sist inträdde Segerstjerna. Sedan han med värdinnan 
och sällskapet utbytt sedvanliga helsningar, yttrade
han artigt till fru Pestilentia: »Ursäkta, att jag 
kommer sent; men jag kommer åtminstone med en glad 
nyhet: från qvarnbacken ser man redan konungens vagn.»

»Man ser redan vagnen, mitt herrskap!» skrek fru
Pestilentia. »Var nådig och stig fram, fru generalska!
varen så goda och tagen plats, mina damer! Se här är
blommor, att kasta ned vid förbifarten; varen så 
obligeanta och försen er! Och sigten rakt på hans majestät!»

Dessa sista ord, uttalade i Frankrike, skulle ha
blifvit signalen till arresteringar och polisförhör; nu
förorsakade de endast ett halfqväfdt löje bland några
skrattlystna medlemmar af sällskapet.

»Beväpnen er, ädla damer!» ropade unga herr 
Roffelli, som, ehuru mycket han bemödade sig att synas
ogenerad, hade allt utseende af att vara klädd i 
tvångströja, »beväpnen er! Den gamle hjelten skall sträcka
gevär för edra salfvor! För första gången skall 
segraren vid Dennewitz erkänna sig öfvervunnen.»

Nu hördes de hurrarop, i hvilka köpingens gatpojkar
blandade sin gälla, skärande diskant, och köpingens
mognade män sina brännvinsbasar. De uniformerade
herrarne skyndade ned, för att på apothekstrappan 
emottaga konungen. Härvid kom apothekaren att blifva 
tillbakaknuffad nästan in i förstugan. »Mina herrar, 
jag är värd på stället och måste fram!» ropade
han, under det han sökte att, så vidt möjligt, skydda
sin halsduk från åverkan af de kringståendes skuldror.
»Vår värd är för mycket en man af verld, att vilja
tränga sig fram på sina gästers bekostnad,» svarade
honom en stämma ur hopen af de uppvaktande.

Under blomsterregn och jubelrop rullade nu 
konungens vagn fram på köpingens storgata, emellan 
hopar af nyfikna åskådare. Konungen åkte ensam med
general Stormsvärd. Den gamle monarken helsade åt
alla sidor med den värdighet, den vackra hållning,
som aldrig öfvergaf honom; ty det medfödda behaget
åldras icke, det följer genom lifvet. Det var ingen
bland åskådarne, som icke tyckte, att konungens 
vänliga blick, konungens milda leende gällde honom, 
ingen, som ej trodde, att han serskildt varit föremål för
den huldrika kungliga helsningen.

I detsamma den kungliga vagnen passerade fru 
Pestilentias fönster, föll ett störtregn af blommor 
deröfver; isynnerhet kastade fröknarne af Roffelli sina 
buketter med fart af verkliga kastmachiner. Konungen
såg uppåt, för att finna urkällan till denna blomsterkaskad. 
Hans blickar träffade generalskan Stormsvärd,
som, strålande af skönhet och ungdom, hade böjt sig
något utöfver fönsterposten.

»Hvem är det vackra fruntimret?» frågade konungen
generalen.

»Min hustru, ers majestät!» svarade denne med synbar 
tillfredsställelse.

»Ni lägger nya triumfer till de redan vunna, min
kära Stormsvärd!» anmärkte konungen nådigt.


Vagnen stannade utanför apothekarens hus. Alla
de på trappan stående herrarne bugade djupt; men
från förstugan skrek apothekaren, med högsta ansträngning 
af sina lungor: »lefve konungen!» — »Lefve 
konungen!» upprepade Rummel, som igenkände sin väns
stämma, fastän han temligen långt borta på gatan 
armbågade sig fram genom hvimlet, sedan han med 
lättadt hjerta sett majestätets vagn lyckligen komma 
öfver den farliga bron.

»Fordomdags, då en Svensk konung for fram bland
sina undersåter,» yttrade Stålkula, »kastades trådnystan,
linneväfnader och andra den landtliga husflitens alster
in i hans vagn; nu är det endast blommor som tolka
undersåtarnes tillgifvenhet. Det sednare är, om man
så vill, elegantare; vackrare är det icke.»

»Åh, så häradshöfdingen kan tala!» inföll den äldsta
af fröknarne Roffelli. »Hur skulle det se ut, att kasta
ett stycke fyrskäft eller dräll i knäet på kungen! Det
kunde gå an på en tid, då man icke visste, hvad skick
och seder ville säga; men nu vore det bestämdt ett
fel mot etiketten.»

»För min del,» yttrade fru Stormsvärd, »finner jag,
under den något burleska ytan af denna plägsed, i sjelfva 
kärnan deraf något oändligt ljuft och vackert. Det
ligger en rörande och hög tanke i denna förtroendefulla
kärlek emellan konung och folk, i känslan hvaraf äfven
den ringaste smyger sin lilla gåfva till sin konungs 
fötter, stolt öfver att se den vänligt emottagen.»

Emellertid hade konungen inträdt i de för honom
hos apothekaren iordningställda rummen. Genom 
fönstren kunde man se det brokiga, lysande hvimlet af
militära och civila uniformer, som vördnadsfullt rörde 
sig kring monarken. Betjening i kungligt livré serverade 
förfriskningar. Efter en stunds förlopp inställde
sig köpingens sångförening, under anförande af 
klockaren, och afsjöng folksången, hvarefter, under 
Rummels anförande, starkt hurrades af den församlade
mängden. Ehuru sången mer än lofligt gått i stycken, 
trädde konungen, vänligt nickande, till fönstret,
och tackade, med blick och leende, upphofsmännen till
detta charivari, hvilka nu kände sig helt stolta, att ha
kunnat för majestätet ådagalägga köpingens betydenhet
äfven inom den musikaliska verlden.

Ljusen började tändas i apothekarens våning. Vid
deras rika skimmer såg det hos fru Pestilentia samlade
sällskapet, huru apothekaren blef af en kammarherre
framledd till konungen, inför hvilken han bugade sig
ända till jorden, rodnade ända upp till örsnibbarne,
och säkert tyckte sig höjd ända upp till skyarne.

»Det är ju en verklig tableau-vivant, mitt 
herrskap!» utropade fru Pestilentia; »se bara, hur 
apothekaren grupperar sig inför vår nådige konung!»

»Apropos,» inföll fröken Grönlund, »det var bra 
längesedan vi arrangerade några tableaux-vivants. Sist var
det, då Stafva Roffelli föreställde Maria Stuart på
stupstocken och jag utförde jungfru Marias parti i
flykten ur Egypten. Den borickan, som aldrig ville
stå stilla! Jag trodde hvart ögonblick, att jag skulle
komma i golfvet med lilla Svante Bogren, som var
Kristusbarnet.»

»Det måtte ha varit ett förfärligt ögonblick för 
fröken!» inföll unga Roffelli; »och ändå bibehöll fröken
madonnans hela lugn, fastän borickan alltjemt satte
hufvudet i bringan och slog högt i vädret!»


»Rådligast torde derföre vara,» sade Stålkula mycket 
allvarsamt, »att icke i en lefvande tafla blanda
menniskor och djur om hvarandra.»

»Men hvarföre utestänga de stackars djuren från 
detta oskyldiga nöje?» anmärkte Stafva Roffeli, inom 
familjelifvet Stafetten kallad, som hyste en utomordentlig 
förkärlek för kanariefoglar, kattungar och bjertfärgade 
blommor.

»Ursäkta mig, min fröken,» inföll Stålkula, »men,
att döma efter borickan, tyckes detta nöje icke 
serdeles intressera dom.»

»Månne det icke vore skäl att förnya en förlustelse,
som efterlemnat så många angenäma minnen?» yttrade
Segerstjerna, med en frågande blick på generalskan.

»Ack ja! ack ja!» utropade fröknarna Roffelli och
Grönlund i korus.

»Största svårigheten,» invände fru Stormsvärd, »torde
vara att finna någon lokal, som lämpar sig för en 
dylik representation.»

»På Björneborg,» upplyste Stålkula, »finns en 
ganska hjelplig theater. Det behöfdes blott en bön af
samtliga de närvarande damerna, för att beveka den
annars temligen obeveklige baronen att för tillfället på
vid gafvel uppslå portarne till sin theater. Och hvad
i öfrigt angår scenens aptering för de blifvande 
tableaux-vivanterna, skola Segerstjerna och jag, i fall detta 
förtroende lemnas oss med nöje öfvertaga bestyret dermed.»

»Förträffligt, ypperligt, gudomligt!» skrek den yra
frökenskaran.

»Jag skall icke släppa baron Björnklo, förrän han
upplåter sin theater!» utropade fröken Grönlund och
gjorde en gest, liksom ville hon våldsamt fatta tag i
någon.


»Åh, den gamle knarren skall icke kunna neka,
om vi alla falla till hans fötter,» förmenade fröken 
Stafett Roffelli.

»Hvilket sublimt skådespel!» deklamerade unga herr
Roffelli; »det är Romarinnorna, knäfallande inför 
Coriolanus.»

»Men hvem för oss an?» frågade fröken Grönlund,
med en bekant vers ur: »Götherna fordomdags drucko
ur horn.»

»Jo, generalskan Stormsvärd heter han,» svarade fröken 
Stafett, i sitt eget tycke ytterst snillrikt parafraserande 
det ursprungliga rimmet: »Jo, Carl Johan, så
heter han.»

Åtskilliga af sällskapet kunde icke återhålla ett lätt
löje vid detta maskulinets ocb femininets förmälning i
en person. Fröken märkte den allmänna munterheten,
och derigenom öfvertygad, att hon sagt något 
utomordentligt qvickt, återtog hon ännu en gång: »Jo, 
generalskan Stormsvärd heter han! Det tillhör en 
generalska att alltid gå i têten. En generalska är bland
fruntimren hvad en general är bland karlarne: hon
är sjelfskrifven att anföra.»

»Ja, söta, nådiga generalska, anför oss!» inföll nu i
gälla toner fröken-kören. »Säg ett godt ord till baron
Björnklo! Fru generalskan skall han icke kunna emotstå 
— nej, det är icke möjligt för någon!»

»Hvad tror du, Segerstjerna,» hviskade Stålkula i sin
väns öra, »instämmer också du i fröknarnes åsigt?»

»Det är mig omöjligt att icke lyssna till så älskvärdt
framställda böner,» svarade generalskan och förde, 
leende, händerna till öronen, liksom för att värja sig
för musiken i de värda damernas stämmor, hvilken
något stötte på janitschar-musik; »jag skall göra allt, 
allt hvad som står i min makt, för att beveka baron
Björnklo.»

»Orfeus bevekte endast skogar och berg,» anmärkte
unga Roffelli och bugade sig; »generalskan gör mera:
hon beveker baron Björnklo!»

»Det är märkvärdigt, att en så liten karl kan komma 
ut med så kolossala komplimenter,» hviskade åter
Stålkula till Segerstjerna; »det är råttan, som föder
berget, i stället för berget, som födde råttan.»

I detsamma återkom baron Björnklo från apothekarens, 
sedan han för konungen utvecklat nödvändigheten 
af en föreslagen ny väganläggning, den der till
betydlig del skulle komma att löpa öfver Björnklos
fullkomligt oanvändbara utmärker, för hvilka han 
således hoppades att kunna tilltvinga sig en någorlunda
betydlig lösen. Baronen skulle väl helst önskat att,
efter uträttadt ärende, direkte återvända hem; men 
utsigten att supera för intet hos fru Pestilentia ledde hans
steg tillbaka till rektorskans boning.

Knappt hade baron Björnklo satt sin fot inom 
salongen, förrän fruntimmers-falangen föll öfver honom.
Baronen, synbart öfverrumplad, försvarade sig matt och
afbrutet.

»Jag är enkling, mitt herrskap, och, gudnås, 
komplett urståndsatt att se någon hos mig!» stammade han.
»Min hushållerska ligger dödligt sjuk — jag är alldeles
redlös! Ursäkta mig, men det är mig alldeles omöjligt 
att på honnett vis ta emot er! Annars skulle 
monumentet af min farfars dårskap, den gamla theatern,
gerna stå till er tjenst.»

»Min bäste baron,» yttrade generalskan med ett af
sina vackraste leenden, hvilket icke ens förfelade sin
verkan på den sträfve mammonsdyrkaren, »det kan 
naturligtvis icke vara vår mening att i ringaste mån falla
er besvärlig med något värdskap, af hvilken beskaffenhet 
det än må vara. En sådan anhållan vore oartig,
och jag är öfvertygad, att ni icke på vår räkning 
skrifver någon oärlighet. Nej, det är endast i konstens
namn vi begära att för några korta timmar få disponera 
öfver theatern på Björneborg. Ni är icke nog
grym, herr baron, att för en enda afton neka den 
stackars Thalia tak öfver hufvudet.»

»Jag är sträng, ganska sträng i mina åsigter om
theatern; jag gillar ingalunda den förgudning, man
skänker gyckelspelare och gyckelspelerskor; jag går
aldrig sjelf på något spektakel. Men för er skull, fru
generalska, skulle jag lägga åsido mina betänkligheter,
jag skulle med egen hand åt er öfverlemna nyckeln
till theatersalen, som aldrig, sedan jag tillträdde 
godset, varit öppnad — så vida icke jag visste, att tiden
redan i min ungdom gjort alltför synbara härjningar
bland del gamla, onyttiga skräpet. Dekorationerna
äro i trasor; sufflörluckan är spräckt — jag vet icke,
om sufflören varit tvungen att skrika till en så ytterlig
grad, att detta ofall deraf följt — ridåen har remnat
midt itu, så att Apollo står med högra benet på det
ena stycket och med venstra på det andra; det är 
farligt att gå, åtminstone aldrig så litet heroiskt, på 
theatergolfvet, ty tiljorna äro murkna som fnöske. Nej,
mitt nådiga herrskap, kasten er icke obetänkt in i ett
sådant äfventyr, som detta! Sannerligen är det icke
farligt för lif och lem att spela på min theater!»

Denna afskräckande beskrifning tycktes göra sin 
behöriga verkan äfven på de damer, som förut lifligast
tagit de lefvande taflornas parti. Fröken Stafett, med
sin lågande inbillning, såg sig i andanom till hälften 
﻿uppslukad af den underjord, som gapade under 
Björneborgs-theaterns tiljor; fröken Grönlunds anborna 
stolthet uppreste sig mot tanken att uppträda på en 
skådeplats med trasig ridå.

Det föreföll nästan som skulle hela det skimrande
förslaget uppgå i rök, då Segerstjerna förmedlande 
yttrade:

»För att icke göra damernas vackra förslag alldeles
om intet, skulle det icke tillåtas mig, herr baron, att
på mitt ansvar taga theaterns fullständiga restauration
på ett sätt, som blefve värdigt både de uppträdande
och egaren? Jag är icke alldeles okunnig om hvad en
bildad smak härutinnan kan fordra, och det skulle
vara mig ett serdeles nöje, om jag i detta fall kunde
gå någons önskningar till möte.»

Vid dessa sista ord sökte Segerstjernas blick fru
Stormsvärds.

»Nå ja, gudbevars,» inföll baronen, hvars hjerta
började bevekas vid tanken att få sin theater reparerad
för intet, »vill kapten på <i>egen</i> bekostnad» . . .

»Något annat kan naturligtvis icke komma i fråga,»
skyndade Segerstjerna sig att afbryta.

»Ja, är <i>det</i> kaptens mening,» fullföljde baronen, »så
vill jag visst icke lägga hinder i vägen för ett 
arrangement, som tycks intressera damerna. Jag förklarar
mig derföre öfvervunnen, och från i morgon utrymmer
jag theatern åt dess nya beherrskare.»

Baronen och kaptenen fingo sinsemellan dela en rik
skörd af fruntimmernas tacksamhet.

Nu uppstod fråga om valet af de lefvande bilder,
hvilka borde förevisas på den ändtligen tillkämpade
skådeplatsen. Fröken Stafett Roffelli ville, trogen sitt
förnamn, föreställa ryktet, som lagerkröner en ung 
﻿poet, och gaf icke otydligt tillkänna, att kapten 
Segerstjerna skulle taga sig ganska bra ut som skald.
Fröken Grönlund hade den mordiska planen att 
uppträda som Judith, med Holofernes’ hufvud i ena och
svärdet i andra handen: i denna tablå, påstod fröken,
visste man åtminstone hvar man skulle göra af sina
armar och händer. Unga herr Roffelli var villig att
visa sig som Marius på Karthagos ruiner: han hade en
blå slängkappa, som lätteligen kunde draperas till 
Romersk toga, och hvad som fattades honom i majestät,
ville han ersätta genom ett långt, grått skägg. Sjelfva
fru Pestilentia var icke obenägen att, i fall det 
behöfdes något äldre fruntimmer, en Elisabeth af England
eller Katharina af Ryssland, med sin stolta gestalt
upphöja glansen af det hela. Så vexlade, i en timmas
tid, det ena förslaget efter det andra; slutligen 
beramades en af dagarne en serskild öfverläggning i ämnet
hos general Stormsvärd.

Redan hade den kunglige gästen lemnat apothekarens 
boning, och den öfverlycklige värden gick fram
och tillbaka i sitt förmak, skådeplatsen för hans triumf,
der han nyss ur majestätets högstegna händer 
emottagit ett porträtt i stentryck af den frejdade monarken.
Redan började folkhvimlet på köpingens gator att 
småningom minskas, och på olika vägar aftroppade allmogen 
till sina bostäder, under enhälligt beprisande af
konungens nåd ocb huldhet.

Från ett af de öppna fönstren blickade generalskan
ned på den öde gatan, nyss så full af lif och rörelse,
alltför trång för den menniskomassa, som böljade fram
mellan dess husrader. Kring hennes vackra hufvud,
lindrigt böjdt öfver fönsterposten, vaggade en kamelia
sina täcka blommor, och en sakta aftonvind fläktade i 

﻿hennes lockar. De första matta strålarne af en 
uppstigande blek sommarmåne kastade sitt milda sken öfver
hennes tankfulla anlete, som glänste förklaradt, likt
ett helgons. Det var en vacker syn; men sällskapet
var just då sysselsatt med supéen, och hade icke ögon
för annat, än en ypperlig à-la-daube på gås och en 
kalkon, som nästan smälte i sin egen fetma. Endast hos
Segerstjerna tog hjertat försteget framför magen; han
närmade sig fru Stormsvärd.

»Ni lefver här, fru generalska,» yttrade han, »af
blomsterdoft och vestanvind, och vänder ryggen åt 
mästerverken af fru Pestilentias kokkonst!»

»Jag beundrar hellre hennes talang för blomsterskötsel. 
Denna rika kamelia skulle hedra en exposition
i Trädgårdsföreningen,» svarade generalskan och 
vidrörde med yttersta spetsen af sitt lillfinger en af de
fagra blommorna.

»Det är en alltför naturlig sympathi,» inföll 
Segerstjerna, »den sympathi, som förbinder damerna med
blommorna. Också finns det något språk, jag tror
det är Malaijiskan, som för de tvenne befryndade 
begreppen qvinna och blomma eger blott ett enda 
gemensamt ord.»

»Ett alltför artigt språk,» genmälde fru Stormsvärd;
»det är blott synd, att herrar Malaijer sjelfva icke stå i
bästa rykte som städade kavaljerer, hvilka veta begagna
sig af de fördelar, språket erbjuder.»

»Man får ej fordra för mycket af ett folk, som ännu
icke är civiliseradt, som hvarken har nykterhetssällskaper 
eller landtbruksmöten,» svarade Segerstjerna med
en axelryckning. »Men,» återtog han, »för att göra
fru Pestilentias blomsterskötsel all den rättvisa, som
generalskan påkallat, så finner jag verkligen hennes 
﻿kamelia utmärkt; serdeles förefaller mig den der blomman 
hänförande vacker.»

Segerstjerna pekade på den blomkalk, som generalskans 
fingerspets nyss berört.

»Ni har ingen smak, hvad blommor angår,» inföll
generalskan; »den är ju halfvissnad! Betrakta endast
denna . . . och denna! Hur friska och täcka, nyss
sprungna ur sina knoppar!»

»Jag blir ändå fast vid mitt första tycke,» genmälde
Segerstjerna: »ingen förefaller mig vackrare, än den
här.»

»Säkert måtte det hvila någon förtrollning öfver den?»
gissade generalskan leende.

»Ja, det hvilar en förtrollning öfver den!» svarade
Segerstjerna, med tonvigt på orden.

Samtalet afstannade.

*
</chapter>


<chapter name="Kapitel 7">﻿
<h2>SJUNDE KAPITLET.</h2>

»Det här blir en kärlek på fullt allvar,» tänkte 
Stålkula, då han en morgon satt vid sitt öppnade fönster
och med fulla drag inandades den friska morgonluften. 
»Jag hade räknat endast på en vanlig småförtjusning, 
ett tillfälligt tycke, som lindrigt borde draga
honom ur den försoffande melankoli, hvari han 
nedsjunkit, och ett tu tre har jag för mina ögon, så vida
jag icke ser alldeles galet, en klar och fullständig
»grande passion» efter alla konstens reglor, en flamma,
som bränner, i stället för att blott eklärera. Nå ja,
lyckligare detta, än att se honom småningom förtvina,
som en hårdt meddansad skönhet en sträng balvinter.
Bedömer jag <i>henne</i> rätt, är hon en ädel och stolt
qvinna; och fastän jag icke har något öfverdrifvet 
förtroende till mitt eget kön, så är <i>han</i> dock en bland
de bästa: hans passion skall icke föra honom ett steg
utom hederns gränser. För öfrigt lutar ju den gamle,
efter mensklig ordning, emot grafven; den der 
kärleken är således icke så helt och hållet utan framtid.
Emellertid är Segerstjerna som en annan menniska.
Han granskade i går sin inspektors böcker; i dag
på morgonen har han varit utåt åkrarne. Jag tror, 
﻿fördöme mig, han tänker på möjligheten att en gång
lemna Segerstad åt en Segerstjerna numro 2.»

I detsamma inträdde Segerstjerna numro 1, temligen
neddammad efter en inspektionsridt kring egorna.

»Hvad tror du,» yttrade han och slog med ridpiskan
på sina damasker, så att en molnstod dervid reste sig
mot höjden, »skulle det icke snart vara tid att begifva
sig till Wikingbo?»

»Så brådtom?» frågade Stålkula leende.

»Önskar du dröja, känner din värd för väl sin 
skyldighet, att med ett enda ord påskynda affärden. Men
vi äro ombedda att komma tidigt på förmiddagen,
på det att valet af lefvande bilder måtte hinna att 
behörigen försiggå innan dinéen, och jag har redan 
afsändt min betjent med en kahier plancher, som måhända
kunna tjena till någon ledning vid valet af ämnen.
Jag hade ernat föreslå dig att till fots företaga vår
färd; nejden är vacker, vägen skuggig och vädret 
förträffligt.»

»Alltsedan jag exerserade beväring, min bror, är jag
infanterist af böjelse; jag antar således med mycket
nöje ditt förslag, och står på ögonblicket till din 
disposition.»

En halftimma efter detta samtal befunno sig de båda
vännerna stadda på vandring. Den första de mötte
var en man af allmogen, nedslagen och sorgsen 
vankande fram vid ett tungt lass — en balk af dessa 
väldiga dimensioner, som börja bli sällsynta i södra 
Sveriges skogar, framsläpad af en enda usel, förmagrad
krake, hvilken, med fara att stupa, borde bringa denna
oerhörda tyngd ännu sex mil eller till närmaste stad.

»Der,» yttrade Segerstjerna, »ser du en af baron
Björnklos lyckliga underhafvande, som i sitt 
﻿arrendekontrakt, bland annat, åtagit sig att utgöra tvenne
körslor i veckan, dem husbonden vanligen bestämmer
till staden — sju mil fram och sju mil tillbaka. Du
inser lätt, hvarföre den arma hästen icke har ett uns
kött på sin knotiga lekamen!»

»Och hvarföre uppsäger icke bonden ett så förstörande 
kontrakt? Sunda förnuftet måtte väl visa honom
orimligheten af en dylik förbindelse.»

»Innan arrendetiden gått ut, har han blifvit på rest
med både ett och annat. Och den, som baronen en
gång fått i sina klor, är ohjelpligare fast, än om han
vore i djefvulens. Betrakta endast det drag af jemmer,
som står pregladt i bondens anlete!»

»Och detta förtryck har ännu icke framkallat våld?
Har ingen försökt att sätta sig upp mot slafpiskan?»

»Tills vidare tiger och lider man; Gud vet, hvad som
kan följa. Du minns Alfieris sköna strof:

<poem><tab> Servi siam’, sí, ma servi frementi.”</poem>

I detsamma förnummo de begge vännerna ljuden af
en glad, landligt enkel melodi.

»Det låter godt och trefligt!» utropade Stålkula;
»näst en sådan musik, som den heliga veckans miserere
i Sixtinska kapellet, hvars sublima majestät trycker
menniskan till stoftet, liksom inför närvaron af en gud,
näst den katholska kyrkomusiken i all dess ljufhet och
all dess herrlighet, vet jag ingenting, som mera 
behagligt smeker mitt öra, än jodeln, vallqvädet, våra
hornlåtar, våra folkvisor, än en glad sång i en fri
natur!»

Snart kommo vandrarne tillräckligt nära sångaren,
för att äfven kunna uppfatta orden af hans visa. Han
sjöng:


<poem>﻿”Å ä dä nu så vår Harres behaj
Å du, kära Kitta! så ville,
Så hoppas jag fälle dä sulle ta laj
Å inte hampe sej ille
Att få te ett hjonelaj komme ihop.
Jag har, Gudi lof! både kanner å stop
Å mer än du dek	kan inbille.

Jag sparte hop löna i år å i fjor 
Och köpte mej e lita qvia.
Skällkoa, dä vet du, på bete ho går
Mä kalfva bå tjocka å via.
Å, fast ej min lott den kan just bli så stor,
Så sa ja la ha lite krafs ätter mor.
Få se, huru höjt dä vill stia.

Å ä dä så skäl, att du sulle ta	ve,
Så sa ja la höra mek ätter
Ett torp eller rote ell’ hva dä kan ble.
Ja’ grunnar uppå’t alla nätter.
Du ligger i hågen bå timme å stunn.
Om natten så sofver jag allsingen blunn,
Men får ja dek, blir dä la bätter”</poem><footnote>Vi återgifva denna Småländska ”friarevisa” i 
oförändrad, provinciel gestalt, serdeles som hvarje 
försök till ”försvenskning” endast skulle ha skadat
den lilla visans ursprungliga naivetet. </footnote>

Den sjungande bar på breda axlar ett gladt, öppet
ansigte; med armar seniga och ludna, som en fordomtida 
berserks, svängde han yxan öfver ett kullfäldt
träd, hvilket under hans händer inom en qvart var
förvandladt till ved. Belåtenheten lyste ur hans ögon,
helsan blommade på hans kinder. Hans drägt var 
grof, men renlig. Med ett vänligt, frimodigt »god
morgon» helsade han de båda vandrarne.

»Här ser du andra sidan af medaljen,» yttrade 
Segerstjerna till Stålkula: »vi äro på general Stormsvärds
egor; den sjungande är en af hans torpare. Denne,
med löjet kring och sången på läpparne, lofprisar sitt
öde; den andre, vid balklasset, med förtviflan i hjertat 
och blicken, förbannar sitt.»

Snart drogs de båda vännernas uppmärksamhet på
ett annat föremål. Omkring en låg stuga, hvars 
fönster stodo öppna, var samlad en stor skara menniskor.
Till och med på taket hade ett par tagit plats och
lyssnade, med böjda hufvuden, genom skorstenen. De
närvarandes blottade hufvuden, äfvensom deras djupa
tystnad, tycktes göra troligt, att det var en 
andaktsöfning som förehades. Innan kort trängde också en
stark, men rå stämma genom den vördnadsfulla 
tystnaden. Ibland dundrade den lik en åska, ibland 
nedsjönk den till en snyftande gråtmildhet; men antingen
egde icke organen några toner emellan dessa båda 
ytterligheter, eller också försmådde predikanten att 
använda dem. Hans deklamation var en fortsatt vexling
emellan skrik och pip.

De båda vandrarne gingo närmare; snart kunde de
tydligen uppfatta predikantens föredrag.

»Ja, mina älskade trosbröder och systrar! (skrik:)
"jag har sökt att, så godt i min förmåga stått, träda i
vår Frälsares Jesu Kristi fotspår. (pip:) Han omgaf
sig med fattiga fiskare; jag har omgett mig med socknens 
torparfolk ocb inhysingar,” (skrik:) med er, gamla
Märta i Broby, med er, Lasse Löf i Sunnersta, dig,
Sven Svensson i Tomlelunda, icke till förglömmandes.
Prosten far och flänger emellan herrgårdarne, men 
jag blir hos er, hos de af herden öfvergifna fåren, de
der ingen ull hafva, och bespisar de arme, som 
hungra, med lifsens bröd och trons manna. (pip:) ”Vår
Herre och Frälsare var förföljd af öfverste prester och
fariseer; jag är förföljd af biskop och konsistorium.”
(skrik:) Man vill flytta mig ifrån den hjord, jag 
skickad är af Gud att leda och bevara, för att låta mitt
utsäde varda nedtrampadt af den såningsman, som 
efter mig kommandes varder. Men Gud skall i sin 
vrede straffa dem, som mig hata och förfölja. För dem
är ”ett pinorum tillagadt i understa helvetet, der det
är sju gånger hetare, än i den hetaste ugn.” ”Der skola
de brinna i evighet, femhundra sinom femhundra år.
Och under hela denna tid skall icke en droppa vatten
läska deras läppar, ty i helvetet regnar det endast
smält bly”»<footnote>De med citationstecken (”) utmärkta stroferna äro
hemtade ur verkliga konventikel-predikningar, 
efter på stället gjorda anteckningar. </footnote>

Talaren gjorde en paus, troligtvis uttröttad af de
sista kraftyttringarne i sin predikan.

»Sannerligen säger jag er, denne mannen öser ur
den rätta lifsens brunn!» utropade, med en sierskas 
inspirerade ton, en gammal gråhårig qvinna, i hela 
socknen känd under namn af läsar-Stina, och som redan
hunnit så långt, att hon hade uppenbarelser.

»Ja, han är visserligen en rätter Herrans apostel!»
suckade, ödmjukt sänkande sitt kala hufvud, en 
vördnadsbjudande gubbe, som, med hatten i handen, stod
lugnt lutad mot sin staf.

Stålkula kunde icke afhålla sig att genom fönstret
kasta en blick i det inre af stugan. Den predikande 
skulle, med hänseende till sin position, förr kunnat
antagas vara en hökare, än en prest; ty han stod
omgifven af alla de landtliga håfvor, hvilka åhörarnes
kärlek och beundran nedlagt för hans fötter. Den
krets, som skilde honom från hans publik, utgjordes
af smörbyttor, äggkorgar, tågor, ostar, fårbogar och
en nyss slagtad gås.

Liten, rödlätt, ljushårig, med ett listigt uttryck
gnistrande i de små grå ögonen, med en mage, som
redan rundat sig nära nog till prostmages namn, 
heder och värdighet, bar talaren i sitt yttre intet spår
att vara den försakande, uppoffrande, men också med
lagens hammare strängt slående gudsman, hvars 
skepelse han antagit i sin predikan.

De båda vännerna tyckte sig hafva sett och hört
nog; de gingo vidare.

»Hvem är den der presten?» frågade Stålkula.

»Adjunkt i församlingen och bondson från en af 
byarne här i grannskapet. Hans ungdom skall ha varit
temligen stormig, och man berättar om honom ganska
tvetydiga historier från hans studentår. Han har, 
efter hvad man påstår, tillgripit läseriet som en födkrok,
och du såg nyss på kollekten in natura, att detta ”vitæ
genus” har sina ej obetydliga timliga fördelar. 
Visserligen faller då och då någon stråle ur hans 
helgongloria, när han hotas med stämning för motsträfvighet
att icke ekonomiskt godtgöra sina förseelser mot sjette
budet, då läsbarnen klaga öfver besynnerliga framställningar 
från lärarens sida; men, enligt läseriets grundsatser, 
är för den rene allting rent, och alltså öfverser
man med hans smutsigheter, förgäter dem och fortfar
att beundra hans fanfaronader i konventikeln och på
predikstolen.»


»Och hafva inga hinder blifvit lagda i vägen för
svallfloden af en så beskaffad presterlig vältalighet,
som den, hvaraf vi nyss hörde en föga tillfredsställande
profbit? Jag fruktar, att de icke äro fullt orthodoxa,
dessa den nya Dante’s skildringar af helvetet och 
berikningar af der rådande värmegrad.»

»Hans kyrkoherde, en annars ganska aktningsvärd
man, fruktar honom. Såsom du nyss hörde, räknar
adjunkten icke för rof att med ”andans vapen”, som
han kallar dem, angripa prosten, att ställa hans 
”ljumhet” i omedelbart sammanhang med helvetets ”hetta”,
att varna för det orena spad, som denne otrogne herde
bjuder sin hjord, under namn af lifsens vatten. Också
predikar prosten, enligt sitt eget uttryck, som Johannes 
i öknen: för tomma kyrkoväggarne; medan å de
söndagar, då adjunkten höjer sin skråliga stämma, 
tilloppet är ofantligt, och senkomlingarne bland 
gudstjenstfärdande icke sällan måste nöja sig med en plats
på kyrkogården. Men ändå var det med rätt 
bekymmersam uppsyn som den beskedlige prosten af sin 
biskop erhöll tillsägelse att varna magistern för hans ofog.
”Tillåt mig åtminstone att få vänta tills in i nästa 
vecka”, bad han ödmjukt och bevekande: ”nästa söndag
ha vi evangeliet om ’de falske profeter’, och då 
utmålar han mig värre än djefvulen i sin predikan, i fall
han innandess blifvit meddelad varningen, af hvilken
säkert hans andliga högmod kommer att på det 
smärtsammaste känna sig såradt.”»

»Hvad säger du, bror Segerstjerna,» inföll Stålkula,
»hvilken dyrkar vackrare sin Gud, den, som, nöjd med
sin lott, hur ringa den också är, i den öppna, fria 
naturen gläds åt Guds godhet, åt herrligheten af hans 
skapade verk, och i sitt hjertas fröjd sjunger en munter 
﻿visa, eller den, som, svällande af andlig uppblåsthet,
finner sin uppbyggelse i åhörandet af det jemmerliga
sammelsurium, som en dylik skrikhals uppdukar åt sitt 
auditorium? För min del anser jag vedhuggarens sång
mera kristlig än prestens konventikel-predikan.»

»Jag skulle nästan vara hågad att öfvergå till din
åsigt,» svarade Segerstjerna; »men emellertid griper
läsare-fanatismen fruktansvärdt omkring sig, serdeles
bland qvinnkönet. Konventiklar hållas här och hvar
i stugorna, och presten anträder rikt begåfvad hemvägen 
från dessa förbjudna sammankomster, der han med
lagens hammare slår efter sina fiender, såsom 
magistern nyss efter biskopen, konsistorium och prosten,
och med evangelii honung hugsvalar sina vänner, 
serdeles dem, hvilka visat sig hederliga vid begåfningen,
såsom det nästan säkert har varit fallet med namngifne
Märta i Broby, Lasse Löf i Sunnersta och Sven Svensson 
i Tomtelunda, hvilka i detta offentliga vidnamnkallande 
utan tvifvel känna en sporre att vid nästa 
konventikel ännu en grad stiga i hederlighet, att göra
sina offer, genom ökad digerhet, ännu behagligare för
den store aposteln.»

Wikingbo började skymta fram mellan höglummiga
träd; snart stodo de båda vännerna på tröskeln till
det gästvänliga herresätet. I salen satt, som vanligt,
sergeant Brun vid sin bok, och reste sig, helsande
gravitetiskt, som alltid, vid de fremmandes inträde. I
de inre rummen var redan samlad en liten konklav,
som sysselsatte sig med granskningen af den kahier plancher, 
hvilken Segerstjerna öfversändt, och serskildt aflade
de stycken, hvilka ansågos passande att tjena till grund
för framtida »lefvande bilder». Konklaven utgjordes,
den vackra värdinnan oberäknad, af grefvinnan 
Grönlund med dotter samt af fröknarne Roffelli, åtföljda af
deras bror, hvilken, i egenskap af tills vidare ende
kavaljeren, ansträngde sig utomordenligt, för att vara
älskvärd, och förfärligt, för att säga ordlekar — när 
Indianen gnider eld med två torra pinnar, hvarföre skulle
icke unga herr Roffelli, medelst det ena ordets gnidning
mot det andra, kunna framtvinga en gnista af qvickhet?

»J kommen serdeles väl till pass, mina herrar,»
yttrade generalskan, »för att med er erfarenhet, edra
insigter i vetenskapen om de lefvande bilderna, lemna
oss den ledning, den hjelp, som vi så väl behöfva.»

»Jag välsignar herrarnes ankomst,» ropade unga herr
Roffelli: »herrarne befria mig från den ansvarsfulla
pligten att ensam vara damernas tjenstgörande 
kavaljer, att uteslutande fungera såsom deras råd och
stöd.»

»Det är likvisst ett stöd, hvarpå vi icke mycket
förlita oss,» inföll fröken Grönlund med en viss skärpa
i tonen.

»Har han någonsin svikit fröken?» sporde Stålkula.
»Fröken talar så bestämdt, som om erfarenheten dikterade 
frökens domslut.»

»Han är man — han är född att svika!» svarade
fröken, och kastade en sentimental blick uppåt 
ljuskronan.

»Ursäkta en fråga, min nådiga fröken,» fullföljde
Stålkula: »i fall männerna äro skapade uteslutande att
svika, så äro väl damerna, för att lemna något spelrum 
åt denna männernas passion, för sin del födda
att svikas — en i mitt tycke alltför bedröflig 
bestämmelse?»

»Den är icke bedröflig, herr häradshöfding; den är
någon gång ljuf,» utbrast Stafett Roffelli, som till sina 

﻿andra dygder äfven kunde lägga den, att emellanåt ha
paroxysmer af sentimentalitet.

»Vi komma alldeles för långt utom ämnet, mitt 
herrskap,» afbröt generalskan, som hade svårt att qväfva
ett skratt, hvars symptomer redan lekte kring hennes
läppar; »låtom oss från dessa djupsinniga psykologiska
forskningar öfvergå till våra lefvande bilder! Är det
icke någon af er, som bland gravyrerna funnit en eller
annan värdig att tjena till förebild för en tablå?»

»Den här till exempel,» inföll herr Roffelli: »den
föreställer Icarus, fästande vingarne på sin son 
Dædalus. Om häradshöfding Stålkula vill vara Icarus,
skall jag med nöje uppträda som Dædalus» . . .

»Och hvad vingar angår, få vi väl alltid något 
hederligt fjäderfjä, som dermed benäget vill bispringa
oss,» fullföljde Stålkula.

»Jag,» yttrade fröken Roffelli, »jag föreslår denna
gravyr efter en tafla af Jollivet: Lara grubblande 
öfver en dödskalle.»

»Ah, ett ämne ur Byron, min gudomlige Byron!»
skrek fröken Grönlund.

»Kapten Segerstjerna,» återtog fröken Roffelli, »skulle
säkert bli en förträfflig Lara.»

»Och en dödskalle kan jag prestera,» lofvade herr
Roffelli: »jag är litet frenolog och roar mig med att
plocka kranier på kyrkogården, då jag händelsevis går
deröfver»<footnote>Berättelsen låter orimlig;, men ”plockningen” kan
dock bokstafligen verkställas på en del kyrkogårdar
i Småland, der trångt utrymme gör en snar 
återuppgräfning nödvändig, och der förmultningen icke
hunnit försiggå, innan plats tarfvas för efterföljande. </footnote>. 


»Här träffade jag ett fynd!» utbrast fröken Grönlund
och lyftade en gravyr i höjden.

»En blind höna hittar också ett korn,» mumlade
Stålkula.

»Ariadne på Naxos, efter Angelica Kauffman! Herre
Gud, så sött!» fortfor fröken Grönlund.

»Ja, det var fruntimmer, som visste hvad ett tråd
nystan dugde till!» utbrast herr Roffelli.

»Hon gjorde godt, men lönades med otack!» anmärkte
fröken Roffelli. »Var det icke Jansson, som, sedan hon
hjelpt honom ur labyrinthen, rymde från henne och
lemnade henne ensam på Naxos?»

»Jason, Jason är namnet,» rättade Roffelli; »men 
annars var det Theseus, som vid detta tillfälle höll sig
framme.»

»Likvisst,» afbröt fröken Grönlund, »hvarifrån skall
man få en Amor, ty en sådan står här och gråter
strax bredvid Ariadne?»

»Bah, det finns godt om gråtande barnungar här i
trakten,» anmärkte Roffelli med en öfverlägsen min af
vishet; »och vill ungen icke gråta, så kan man ju med
tjenliga medel tvinga den dertill.»

Medan detta ordsvall flödade fram i oafbruten fart,
hade Segerstjerna fattat en gravyr och höll den vid
ett af fönstren i tjenligaste dager, på det att 
generalskan skulle rätt kunna uppfatta dess ovanliga skönheter.
Gravyren var en kopia efter Henry Scheffers herrliga
tafla: Charlotte Corday, ögonblicket efter Marats mord.
En berömd grafstickel hade med öfverträffande 
skicklighet stuckit planchen i koppar, och afdraget blifvit
gjordt med mycken omsorg. Bilden var redan i sig
sjelf, med hänseende till naturen och lifvet deri, en
lefvande bild.


»Denna Charlotte Corday,» yttrade Segerstjerna,
»skulle, återgifven af generalskan Stormsvärd, 
ojemförligt bli glanspunkten i de beslutade tablåerna på
Björneborg. Er, fru generalska, tyckes ett lyckligt öde
ha bestämt att rätt lefvande skänka oss bilden af den
stolta, högsinnade, utaf fosterlandskärlek och hat mot
förtrycket inspirerade qvinna, som vågade höja straffets 
stål mot den mäktigaste man i Frankrike; som var
större än Jeanne d’Arc, ty henne svek modet vid 
anblicken af det flammande bålet, men Charlotte Corday
besteg schavotten, i sista stunden hjeltinna!»

»Likväl,» yttrade generalskan, »fruktar jag mycket,
att hos mig finnes ingenting annat heroiskt, än den
titel jag bär, som min mans hustru. Jag tror mig,
tyvärr, sakna all förmåga att värdigt återge den unga
Fransyska hjeltinnan.»

»Med en blick som er, med ett yttre som ert, fru
generalska, återger man lätt allt hvad ert kön har 
upphöjdt och ädelt.»

I detsamma inträdde generalen. Hans blick stannade 
länge på de begge vid fönstret rådplägande, hvilka, 
lifligt upptagna af samtalet, icke genast märkte
hans ankomst. Generalskan sökte dock i ögonblicket
godtgöra denna förgätenhet, då hon utvecklade planchen 
för sin man, och i smekande ton yttrade:

»Min bäste, tillförlitligaste rådgifvare må bestämma
för mig! Man vill, att jag i en lefvande tafla skall
uppträda som denna Franska revolutionens största 
hjeltinna, som Charlotte Corday! Bör jag våga ett dylikt
försök?»

»Min bästa Charlotte,» svarade generalen, »tillåt mig,
för det första, att göra en liten invändning mot den
titel, du tillägger Charlotte Corday. Efter min åsigt, 
har det tidehvarf af stora uppoffringar och stora olyckor, 
som kallas Franska revolutionen, icke att uppvisa
något vackrare drag af qvinlig heroism, än då Camille
Desmoulins hustru ropade: ”Vive le roi!” för att få
följa sin man på schavotten och blanda sitt blod med
hans. Ett fruntimmer, som Charlotte Corday, 
verldshistoriskt endast med lönnmördardolk i handen, blir
aldrig någon prydnad för sitt kön, om äfven hennes
mod rättvisligen prisas, hennes lugn och fasthet i 
döden med skäl utgör föremål för beundran. För det
andra, och hvad angår ditt uppträdande som Charlotte
Corday, så finner jag icke i verkligheten originalet så
oförlikneligt, att ej kopian bör ganska väl kunna ta
sig ut på theatern.»

I detta generalens yttrande låg alltigenom någon,
ehuru knappt märklig, grad af skärpa, som dock i 
ögonblicket uppfattades af hans hustru, hvilken nu för första
gången i sin makes uttryck tyckte sig läsa en anstrykning 
af ironi. Det föreföll henne som om jemförelsen
med Camille Desmoulins hjeltemodiga hustru blifvit
vald med afsigt.

Generalskan återställde gravyren till dess egare, som
skyndat fram att emottaga den. I detsamma kommo
deras händer att ofrivilligt beröra hvarandra. En lätt
darrning genomflög begge; men huru lätt den var,
bemärktes den af generalens spanande öga. Den gamle
var icke alldeles obekant med dessa fenomener af 
elektricitet, och hans anlete mulnade synbart.

En mörk misstanke steg ner i den gamle krigarens
själ. Han var väl alltjemt densamme, som förr, i
uppförandet mot sin hustru lika vänlig, lika artig,
lika ridderlig; men en uppmärksam betraktare skulle
det icke kunnat undgå, huru hans blickar på afstånd 
följde hvarje hennes rörelse, huru han studerade hvarje
drag i hennes ansigte, då det händelsevis vändes mot
Segerstjerna, huru moln stego på hans panna, då han,
i sådana ögonblick, kring hennes läppar öfverraskade
ett leende, men belåtenhet strålade ur hans ögon, då
han i hennes drag tyckte sig läsa köld och likgiltighet 
för den vackre kaptenen.

*
</chapter>

<chapter name="Kapitel 8">
<h2>ÅTTONDE KAPITLET.</h2>

General Stormsvärd satt vid sitt skrifbord. 
Ljusvekarne brunno långa, och sjöskumspipan hade slocknat, 
fastän den gamles läppar ännu fasthöllo munstycket. 
På hufvudets betänksamma lutning i handen, på
det uttryck af eftersinning, som speglade sig i ansigtet,
kunde man lätt finna, att någon allt annat undanträngande 
tanke bemäktigat sig gubbens själ, att han,
deri fördjupad, icke fästade någon uppmärksamhet vid
de honom omgifvande föremålen. Allt var tyst i den
sena timman, utom den stora förgyllda väggklockan,
som med afmätta, säkra pendelslag mätte tidens gång,
utom de ojemna andedrag, som häfde generalens bröst.
I detta rum, fullhängdt med stridens och segerns 
symboler, med rustningar, karbiner, pistoler, svärd, 
stridsklubbor, hederssablar, vunna på slagfältet, lansar, 
ännu blodrostiga på spetsarne, kämpade veteranen med
en fiende, mot hvilken alla hans vapen, hela hans
krigserfarenhet ingenting förmådde, en fiende, som 
förskansat sig inom hans eget fasta, tappra bröst. Den
gamle krigshöfdingen stred, svigtande, med en lidelse:
han erfor, för första gången i sin lefnad, hvad svartsjuka 
ville säga.

»Hon älskar honom,» yttrade generalen för sig sjelf;
»det är omöjligt att misstaga sig derom; jag har icke 
ens den trösten öfrig att kunna bedraga mig sjelf, att
hoppas på ett misskännande — hon älskar honom!
Din heder, gamle Stormsvärd, hvilar i en qvinnas
band, i en qvinnas, som älskar; den beror på en
uppbrusning i hennes blod, på en nyck hos hennes
känsla, på ett enda ögonblicks sjelfförgätenhet; svärdet 
hängde icke osäkrare, mera hotande öfver Damokles’
hufvud, än vanäran sväfvar öfver mitt! Och verlden
skall, hånleende, ropa; det är rätt åt den gamle 
narren! Ålderdomen har ingen miskund att vänta af
den nya tiden; en gubbes förtviflan är för den en
passande förlustelse. . . . Fastän, dessa vexlade blickar,
som jag öfverraskat, som gått, likt dolkar, genom mitt
innersta, detta småleende, som skänktes åt honom 
ljufvare, än någonsin åt mig, dessa halfhöga samtal, som
innebära så mycket, då de föras emellan en qvinna
och en man, båda i blomman af ungdom och skönhet
— detta allt behöfver ju icke nödvändigt häntyda på
kärlek i ordets högre bemärkelse; kanske är det 
endast ett flygtigt tycke, som närmar dem till hvarandra,
en tillfällig känsla af välbehag, sådant jag i mina
pojkår erfarit för åtminstone tjugu fruntimmer. Man
egnar henne öppet sin hyllning, sin beundran — — 
det är ju så naturligt, att hon till belöning ger honom
en blick, ett leende — — hon vore icke qvinna, om
hon kallt vände en beundrare ryggen, särdeles en så
pass älskvärd, som Segerstjerna. . . . Du dårar dig
sjelf, gamle Stormsvärd! Du famlar efter detta bleka
skimmer af hopp, såsom den enda ledsljernan ur 
labyrinthen! Låt icke insöfva dig af dina egna dåraktiga
inbillningar — nu, om någonsin, måste du vaka, vaka
öfver ditt namns heder, vaka, att icke en outplånlig
skymf, som tjufven om natten, smyger öfver dig och ditt 

hus! Jag var icke nog narraktig att, då jag gifte mig,
fordra kärlek af min hustru; men jag hoppades på
vänskap, på förtroende, jag hoppades, att hennes 
kärlek åtminstone icke skulle tillfalla någon annan. Det
var en enfaldig, en trångtänkt förhoppning. Hvem
kan hindra det unga hjertat att slå lifligare för 
ynglingen, än för gubben? Drömmar om kärlek smyga
sig lätt inom sparlakanen af den äkta säng, der endast
aktning och vänskap slumra på samma örngått. 
Äktenskapets boja är icke nog att binda en tjuguårig
fantasi, en lågande känsla, som söker näring i högre
rymder, än i den låga sferen af en gubbes tillgifvenhet.
Var derföre på din vakt, general: Du är hufvudsakligen 
sjelf skulden till den skefva position, hvari du
befinner dig; du måste reda dig derur med äran. Men
hvad har jag då egentligen att frukta? Är hon icke
en ädel, en högtänkt, en bildad qvinna? Om hon
verkligen hyser en passion, skall hon icke veta att 
beherrska, att qväfva den? Dock, vore hon äfven ett
mönster för sitt kön, kan hon i alla fall ej förneka
dess natur. Man har icke rätt att fordra styrka af
den svaga: qvinnan är hjeltinna endast i och genom
sin kärlek; <i>emot</i> den förmår hon intet; i en sådan
strid måste hon duka under; det vore galenskap att
endast hoppas seger. Jag borde ha betänkt detta förut;
jag borde icke blindt ha kastat mig in i detta 
fruktansvärda spel om lifvets högsta lycka eller djupaste
olycka, som kallas äktenskap; mina grå hår, mina skrynkor 
hade redan länge varnat mig. <i>Min</i> är skulden — 
hvarföre skulle jag, den utlefvade, vedervärdige gubben, 
söka att vid mig kedja ungdom, helsa och skönhet?»

Generalen lutade sitt hufvud i begge händerna, och
bibehöll länge denna ställning, djupt försjunken i 
﻿dystra grubblerier. Han väcktes härur af en hand, som
sakta lades på hans skuldra. Han vände sig plötsligt
om och såg bredvid sig sergeant Brun, lång och rak,
som alltid, i en ställning, liksom ville han ännu, af
gammal vana, göra honnör för sin general.

»Om förlof, nådig general,» yttrade den gamle 
knekten, »men doktorn har sagt, att generalen bör gå
tidigt till sängs, och jag får underrätta nådig generalen, 
att klockan redan lider mot ett. Jag har icke
förr vågat störa generalen; men nu tyckte jag, i all
ödmjukhet, att det gick för långt.»

»Jag kan ha mina orsaker att vaka, men hvarföre
vakar du, gamle Brun?» svarade Stormsvärd, med en
vänlig blick på sin krigskamrat, hvilken, liksom han
fordom sof vid tröskeln till sin generals tält, nu hade
sin hvilostad i dennes yttre rum.

»Skulle jag sofva, då min general vakar — hvad
vore det för ordning!» utbrast sergeanten okonstladt.
»Skulle det vara tacken för allt hvad godt generalen
gjort mig, att jag lade mig ner till ro, då jag tydligt
ser, att det är något som oroar min general!»

»Du har mig ingenting att tacka för, Brun; jag 
betalar endast hvad jag är skyldig. Huru mången gång
har du icke, i bataljens hvimmel, ställt dig emellan
mig och faran? Minns du, då du med din blotta 
venstra arm parerade det hugg, som den Fransyske 
hussaren måttade mot mitt hufvud? Det djupa ärret 
följer dig i grafven; min tacksamhet skall, om jag 
öfverlefver dig, följa dig än längre.»

»Åh, Gud bevars, så nådig generalen talar! Ett
simpelt sabelhugg utaf en slöhuggen, usel komissabel, 
som bara litet sargade köttet! Den der Fransosen 
hade inga Svenska näfvar; det märktes godt på 
hans hugg. Om det varit någon af våra, som fört
sabeln, hade min armstump nu sedan många år 
tillbaka legat begrafven i Pommern. Och för den der
rispan skaffade ju generalen mig tapperhetsmedalj och
befordrade mig till korpral: det var mer än tillräckligt
plåster på en dylik skråma. Men, nådig general, för
att nu tala om en sak, som är vida vigtigare» (sergeanten 
vågade att, med uttrycket af en blyg, förlägen,
men varm, vördnadsfull tillgifvenhet, lätt lägga sin
hand på generalens skuldra), »det har icke undfallit
gamle Brun att generalen på sednare tiden haft något,
som legat tungt på hjertat. Generalen är icke 
densamme som fordom, väl lika god och beskedlig mot
sin sergeant, men icke lika glad och fryntlig, som
förut i både krigs- och fredstid. Jag ber så mycket
om förlåtelse, att jag vågar säga generalen ett ord i
ödmjukhet; men om det är som hushållerskan mamsell
Mums säger, att generalen är ledsen öfver 
penningeförluster, som drabbat generalen på den sednare tiden,
så hvad betyder det, nådig general, för en så 
bottenrik man? Den, som har vunnit bataljer, bör icke
ta det hett, om han förlorar litet penningar. Jag
sjelf, skam till sägandes, blef en gång af en gammal
marketenterska, som maroderade, narrad på allt hvad
jag egde — det var fyratio riksdaler — och sof ändå
rätt godt på saken. Gör generalen så med! Icke är
det värdt att gräma sig öfver några lumpna styfrar!»

Ett småleende drog öfver generalens läppar, i det
han svarade: »Gällde det endast penningar, min kära
Brun, så har en nådig Försyn skänkt mig tillräckligt
af detta timliga goda, att utan afsaknad kunna bära
äfven betydliga förluster. Emellertid trodde jag, att
du sedan trettio år tillbaka kände mig för väl, att 
söka en så lumpen förklaring till det bekymmer du
läst i mitt ansigte.»

»Ja, just detsamma sade jag också till mamsell Mums
icke en, utan tjugu gånger; men hon svarade mig
med sin allra vigtigaste uppsyn, att hon hade sina
kanaler — icke vet jag, hvad gumman har för 
kanaler — att hon visste pertinent, hurusom generalen
på någon grefve, som rymt, förlorat många, många
tusen riksdaler.»

»Vore det icke annat som tyngde på mitt hjerta,
sannerligen det skulle kosta mig någon natts 
sömnlöshet; var viss på det, gamle kamrat!»

»Jag har sett nådig generalen sofva lugnt och djupt
natten före både Dennewitz och Leipzig; generalen
har, Gud ske lof! alltid, i krig som fred, haft god
sömn. Nog kan jag förstå, att det är något riktigt
hjertfrätande, som så här i djupa natten håller 
generalen vaken.»

»Du har gissat rätt, gamle Brun: det ligger en 
frätande tanke och rufvar inom mig. Kanske är den
tanken blott ett verk af min inbillning, en tom dunstbild, 
som snart skall sjunka tillbaka i sitt intet; men
kanske, kanske stödjer den sig också på en hemsk
sanning, träder den en bedröflig verklighet i spåren.»

»Hör nu, nådig general! Det kan väl synas djerft
begärdt af en fattig och ringa man, som jag, men dela
med sig åt mig af sin sorg; det lindrar ju, säger man,
och kanske kan jag, i min enfald, hitta på någon 
tröstegrund: Herren är mäktig i de svaga. Vet generalen, 
det riktigt svider i mitt gamla hjerta, när jag
ser en älskad busbonde så der ledsen och nedslagen,
jag, som sett generalen så ståtlig och glad, som en
prius, i spetsen för sina hussarer, som sett generalen 

﻿le ännu, då den der fördömda Ryska kulan tog 
generalen i sidan, och generalen ropade högt till sin 
sqvadron: ”Det är ingenting, mina gossar! Bara några
droppar blod, som vi med ränta skola kräfva tillbaka
af Ryssarne!”»

»Det här såret blöder djupare, gamle Brun!» sade
generalen och lade handen på hjertat.

»Men, nådig general, en gammal grundsats i fält
var, att hvarje sår borde, så skyndsamt som möjligt,
förbindas. Det ges väl någon balsam, som kan 
lindra smärtan och stämma blödningen. Mången läkedom
finnes ju här bland menniskor, och tryter den äfven
här, så finnes den säkert der, hos Gud!»

»Du har rätt, Brun! Han, som pålagt mig denna
pröfning, skall också, i sin nåd, förlossa mig derifrån!
Jag böjer mig ödmjukt under hans vilja.»

Generalen sänkte hufvudet mot bröstet och satt en
stund försänkt i sina tankar. Plötsligt rätade han sig
åter upp och frågade, i det han betydelsefullt lade
sin hand på sergeantens arm: »Kan du bevara en 
hemlighet, Brun, en hemlighet, som ingen dödlig får ana,
som måste gå med dig i grafven?»

Den gamle veteranen såg på sin general med en
innerlig, bottenärlig blick. »Förr,» svarade han, »skall
man få slita hjertat ur mitt bröst, än man skall locka
öfver mina läppar en enda stafvelse af ett hos mig
nedlagdt förtroende. Jag är för gammal, att bära
hjertat på läpparne.»

»Ställ dig då här, nära invid mig, att intet annat
öra, än ditt, må kunna höra min hemlighet: Min 
hustru älskar en annan mer än mig! Då hon, vänlig
och mild, sväfvar omkring mig, är hennes tanke fjerran 
ifrån mig — hos honom!»


»Det är icke möjligt, general! En sådan ljusets 
engel, som vår nådiga fru, kan icke stiga ner till en
låghet. Och lågt vore det, att glömma sina pligter
mot en make, så god, så öm, som generalen.»

»Hvem har här talat om glömska af pligter?» ropade
generalen uppbrusande. »Hur kunde ett så vanvettigt
ord komma öfver dina läppar? Hvem vågar anklaga
min hustru, om äfven hennes hjerta skulle slå 
varmare för någon annan, än för mig? Hon står ändå
skuldfri inför verlden, inför Gud. Hennes <i>samvete</i>
är rent; öfver sin <i>kärlek</i> rår hon icke sjelf, och jag
vill se den, som djerfves kasta en skymt till skugga
öfver hennes rykte!»

»Nu känner jag igen min general; det der var en
gnista af den gamla elden! Men, med förlof sagdt, nu
bestraffade generalen mig orättvist. Ingen kan vara mera
färdig, än jag, att i lif och död försvara vår goda, 
älskade matmor; och jag, äfven jag ville se den, som 
vågade kasta skugga på hennes rykte. Har också min
gamla sabel redan hunnit rosta fast i slidan, skulle
den då flyga ut, som en blixt, för att straffa 
belackaren.»

»Fastän vi snart haft trettio års fred, sitter ändå
knekten i dig, sergeant Brun; allt krutet hos dig är
ännu icke afbrunnet. Men nu vet du, hvilken den
spökbild är, som jagar sömnen från mina ögonlock.
Gå nu och lägg dig; dina gamla ben kunna väl behöfva 
hvila.»

»Förlåt, nådig general, men dertill säger jag 
bestämdt nej, ända intilldess jag ser generalen sjelf i
säng. En gammal soldat lemnar icke på det sättet
sin general i sticket.»


﻿»En gammal soldat lyder order. Jag vill vara
ostörd; jag har åtskilligt att öfverlägga med mig sjelf.»

»Jag är väl då tvungen att gå, efter generalen så
befaller; men först vill jag säga, i all den ödmjukhet,
som anstår tjenaren, då han talar till sin herre, men
också med all den uppriktighet, som krigsmän emellan 
är öflig och passande, att generalen, i högsta måtto
lycklig och förtjent att vara det, måste, för att en gång
göra bekantskap med olyckan, drömma sig den, måste 
plåga sig sjelf med sorgliga föreställningar af 
alldeles egen uppfinning. Generalen har en hustru, så
vacker, mild och god, att hennes make icke finnes i
hela Småland, en verklig krona till qvinna, afhållen af
både hög och låg, lofprisad af både gammal och ung,
en hustru, som af hela sitt hjerta vördar och 
älskar generalen. Generalen borde vara tacksam för en
sådan rar Guds gåfva; men i dess ställe finner 
generalen fel och brister, der hvarje annan finner idel
fullkomligbeter. Generalen tror, Gud vet på hvad
grund, att generalskan håller af en annan. Skåda
henne bara, på försök, rakt i ögat; generalen skall få
se, att hon icke nedslår ögonlocket. Hon är ren och
oskyldig, som en Guds engel; men generalen är — 
förlåt mig det ordet — svartsjuk som en Turk. Och
nu har jag sagt hvad som låg mig på hjertat. God
natt, nådig general! sof godt!»

Sergeanten gjorde en militärisk helsning och 
marcherade sakta, men taktfullt, ur rummet.

En stund såg generalen efter den bortgående; 
sedermera utropade han, resande sig från bordet: »Ja,
så är det; den gamle trotjenaren har rätt; hans 
sunda, lugna förstånd vägledde riktigt hans omdöme. Du
kan tryggt sluta dina ögon till sömn, Stormsvärd! 
Ditt namns ära hvilar i en högsint qvinnas händer;
hon skall icke glömma, hvad hon är skyldig sig sjelf
och sin make!»

Medan detta tilldrog sig i ena flygeln af Wikingbo,
kunde man äfven i den andra upptäcka ett fönster, på
hvars nedfällda gardin lekte ett matt, tynande ljussken;
det var fönstret till generalskans sängkammare.

Vid en lampa, som tycktes framflämta sina sista
glimtar af ljus, satt, lutad mot ett litet 
marmorbord, fru Stormsvärd i en fotsid, skimrande, hvit 
nattklädnad. Hennes lösta hår, hvaraf den lilla spetshufvan 
kunde fasthålla endast en ringa del, böljade i rika 
vågor ned öfver hennes skuldror, hvilka dock, jemte 
den bildsköna halsen, helt och hållet gömdes i 
nattklädningen, den der, ärbar som en Romersk stola, i
sina tusentals veck gömde hela den gestaltens 
formfulländning, som rättvist räknades bland fru Stormsvärds
fullkomligheter. Dock tillät denna vida klädning, kanske
af ett ögonblicks förseende, en underbart liten fot med
perlbroderad toffel att retande framskymta ur 
garneringens talrika skrymslen. Den unga generalskans 
ansigte var blekt eller syntes åtminstone så i det dunkla
lampskenet, som låg och darrade i ett par droppar,
skimrande på hennes kind. Kanske var det tårar,
kanske var det också blott en parfym, stänkt ur den
slipade kristallflaska, som stod framför henne på 
bordet. Bredvid henne låg en uppslagen bok, till 
formatet snarlik en bibel; hennes hvita, fina hand, prydd
endast med förlofnings- och vigselringen, stödde sig
på den sida af boken, der hon antagligen nyss afbrutit 
läsningen, för att försjunka i grubblerier, som man
skulle tro fjerran aflägsnade från denna rena, klara 
panna, i hvilken ålder och bekymmer ännu icke djerfts
uppdraga blotta skuggan af en skrynka.

»Det är mig då omöjligt att förjaga denna olyckliga
bild!» var den tanke, som, nästan omedvetet, i ord
stal sig öfver fru Stormsvärds läppar; »till och med när
jag i bönen vill fly undan honom, träder han, 
ohelgande, emellan mig och min Gud. Förgäfves har jag
kämpat med mig sjelf; förgäfves har jag sökt frigöra
mig från detta förfärliga bländverk — hvart jag går,
följer mig, trognare än min egen skugga, hans bild.
Olyckliga, menediga maka! när du emottager din 
makes kyss, tänker du på en annan! Otacksamma, grymt
otacksamma qvinna! du har en ädel man att tacka
för allt, bildning, rikedom, anseende, och du sviker
lömskt hans förtroende! — — Om jag skulle falla till
hans fötter och bekänna allt, bekänna, att jag är 
honom ovärdig, att en känsla, som jag sjelf fördömer,
inkräktat hela min själ; då skulle jag åtminstone handla
öppet, då behöfde jag icke rodna så högt, som nu,
inför den förorättade. Men denna bekännelse vore ett
slag, som säkert skulle träffa honom djupt, kanske 
farligt; <i>han</i> håller ju af mig så varmt, så innerligt, och
<i>jag</i> skulle räcka honom olyckskalken fullbräddad!
Nej» jag har icke mod dertill, jag mäktar det icke;
min pligt kan icke af mig fordra en sådan grymhet.
Han skall aldrig ana den hemlighet, som kostat mig
så hårda strider, och har jag icke förmått stänga 
Segerstjernas bild ur mitt hjerta, skall jag dock aldrig
förgäta, hvad jag är skyldig min titel af Stormsvärds
maka.»

Generalskan gick till fönstret och upplyftade 
rullgardinen. Nu var det åter mörkt i generalens rum;
den gamle hade ändtligen, efter de dystra 
grubblerier, hvari han tillbragt förra delen af natten, uttröttad 
gått till hvila. Allt var tyst och stilla, så att man
skulle kunnat höra suset af en flugas vingslag. 
Natthimmeln hvälfde sig klar och blå öfver de dunkla 
löfmassorna, öfver den åldriga, feodala borgen. Kring 
landskapet låg gjuten den egna karakter af högtidlighet,
som en stilla, vacker sommarnatt oftast förlänar 
natursköna nejder. Generalskans ögon hvilade länge och
oafvändt på den del af byggnaden, som behoddes af
hennes make. Slutligen hviskade hon för sig sjelf:
»Sof lugnt, ädle, vördnadsvärde man! Himlens englar
skydde din hvila! Måtte aldrig en aning om hvad
som föregår inom mig störa ditt inres heliga frid!
Redligt skall jag strida och vaka, för att vara värdig
dig och ditt val; Gud skall förläna mig styrka att
bekämpa fienden inom mig. Sof lugnt! Du skall ej
bli bedragen på din fasta tillit, ditt ädla förtroende!
Och nu, god natt, god natt!»

Fru Stormsvärd nedfällde åter gardinen och 
närmade sig sin bädd.

*
</chapter>


<chapter name="Kapitel 9">
<h2>NIONDE KAPITLET.</h2>

Sommarnatten skymde redan genom de små fönstren
till moster Evas stuga. Lönnkrögerskan sjelf spann
vid den sprakande brasan i spisen. Vid ett bord sutto
våra gamla bekanta, Skurksell och Sven Isaksson, med
sina snuggor i munnen och ett halft stop brännvin
framför sig.

»Ett glas till, bror,» yttrade Sven Isaksson; »det
stärker modet. Utan brännvin hafver det sig icke så
lätt att företaga något manhaftigt. När man fått 
några supar i hufvudet, tycker man icke, att faran är
hälften så stor, som på nykter kaluf. Man får bara
akta sig, att det icke blir för mycket romol i skallen;
ty då händer det ledigt, att man tar öl för ärende och
bommar just då spelet står som bäst.»

»Uppriktigt sagdt, min kära Sven,» genmälde f. d.
bokhållaren, »har jag aldrig kunnat få någon rätt smak
på den här finkeln. Det kan vara en ganska sund och
passande dryck för allmoge, men ett herrskapssvalg
vill icke lätt vänja sig dervid. Tacka vet jag, då jag
drack champagne på stadskällaren med både grefvar
och baroner.»

»Och nu kan du tacka din Gud, att du får supa
brännvin med Sven Isaksson hos moster Eva. Så förgår 
denna verldens ära och herrlighet.»


»Nå nå, jag vill icke derföre säga, att du ej är en
lika bra och hederlig sällskapsbror, som någon af de
der grefvarne eller baronerna. Det var i det hela ett
sakramenskadt pack. Jag kan af egen erfarenhet 
försäkra dig, att bättre folk icke är en grand bättre, än
sämre folk. De, som skola vara litet förmer här i
verlden, stjäla väl icke med händerna, men på 
papperet, du, genom cessioner, lösöre-afhandlingar, på
namn, som ingen eger, med borgen, som ingen ingått!
Åh, här spöas och vattendricks icke femtondedelen mot
hvad det stjäls till!»

»Ja se, stjäla är, fördöme mig, ett behof i 
menniskonaturen! Betrakta bara pojkvasken, som ännu bärs
på armen — griper han icke efter allt hvad han ser?
Tjufgryet tittar fram ur honom, innan förnuftet det
ringaste fått morgna sig. Det är väl egentligen det
som presterna mena med arfsynden. Och på det viset
rår man i det hela lika litet för att man stjäl, som
för att man hostar eller nyser.»

Arfsynden är en temligen vanlig käpphäst för 
förbrytare bland allmogen, då man tvärt går dem in på
lifvet med frågor rörande deras moraliska förderf. Det
är på arfsyndens skuldror de lasta förebråelsen för sina
brott. Emellertid måste medges, att denna lära, sedd
med den råa hopens ögon, har sina ganska farliga 
sidor, och ett upplyst presterskap tillhör utan tvifvel att
härutinnan, i hvad möjligt är, reda de förbistrade 
begreppen. Det är utomordentligt frestande för individen, 
utomordentligt vådligt för samhället, då den förre
tror sig född till medlem af det sednare under 
inflytelsen af en oemotståndlig drift till synd och 
förbrytelse, då individen anser sig af inneboende instinkt
nödd och tvungen att motarbeta samhällets ändamål. 
﻿
»Just sådan är också min tanke,» svarade Skurksell:
»när lusten faller på, skall man vara något mer än en
engel, för att kunna stå emot. Jag kommer bara ihåg
den der gamle Olle i Sörgärde. Han hade hållit sina
klor rena från nästans gods i några och sextio år; men
då kom frestelsen och min kära Olle blef tjuf i en
handvändning.»

»Ja du, hos Ryssarne är till och med ett ordspråk i
svang, att Frälsaren skulle stjäla sjelf, om han icke
hade händerna genomstuckna<footnote>I Custinea Ryska resa finnes detta ohyggliga 
ordstäf återgifvet, såsom ett bevis på styrkan af det
Slaviska tjufsinnet och på slappheten af Ryssarnes
religiösa öfvertygelse. </footnote>. Jag hörde det af en
Finsk sjöman, som jag reste tillsamman med på en
fångskjuts.»

De båda värdiga kamraterna skrattade godt åt denna
gräsliga hädelse.

»Lyss bara inte käringen på oss?» afbröt Skurksell
midt i sitt skratt; »jag tycker, att hon lägger örat hit,
den fördömda maran.»

»Hon är döf som sten, din kruka; annars skulle jag
ha talat romani <footnote>Romani = tjufspråk. </footnote> med dig; det är ett språk, hvari
du behöfver öfning. Och, för öfrigt, hon är säker
som guld; hon förråder ingen af våra. Försökte hon
ett sådant streck, kunde hon aldrig somna trygg, att
icke en vacker natt vakna med elden i alla fyra hörnen
af stugan; och för sådana äfventyr aktar sig en klok
husmoder. Men,» återtog Sven Isaksson och tittade
utåt genom fönstret, »det är redan temligen skumt,
och kanske kunna vi ge oss i väg, utan fara att någon
af våra gamla bekanta, om vi också stötte på honom 
ansigte mot ansigte, skulle kunna känna igen oss. Låt
se: becklappen har jag i fickan, och mina andra remedier 
i stöfvelskaftet! Du är väl beväpnad med dina
gamla dyrkar?»

»Dem går jag aldrig utan. Man vet icke hvad som
kan hända; då man som minst förmodar det, kunna
de vara som mest nyttiga,» svarade Skurksell och 
slamrade med något, som han hade fördoldt under den
igenknäppta rocken.

Sven Isaksson steg upp och räckte en smutsig 
tjugufyraskilling åt moster Eva. »Jag vill icke ha något 
tillbaka,» skrek han henne i örat; »jag är i afton frikostig
mot dig, gamla moster, för att lyckan i natt skall vara
frikostig mot mig.»

»Gud välsigne er för det, kära Sven, och låte er
väl gå i ert förehafvande!» yttrade lönnkrögerskan 
andäktigt, medan ett ohyggligt leende spelade öfver 
hennes tunna läppar.

Emellertid slog Skurksell återstoden af brännvinet i
sitt glas och tömde det i bottnen.

»Det smakar icke mer än jemt,» mumlade han,
»men kurage ger det — fördöme mig, skulle jag icke
nu kunna se fan sjelf i ansigtet, och icke darra på
manchetten! Nå nå, det är då i det hela en gammal
bekant, som just icke kan ha något horn i sidan till
mig. I proportion till mina år, har jag ju gjort hvad
jag kunnat, för att tjena honom.»

»Farväl, Eva!» återtog Sven Isaksson; »jag önskar
dig många och goda kunder, ty med den der spinnrocken 
kan du väl ändå näppeligen försörja dig.»

»Nej, gudnås, mina ögon börja bli så dåliga, att,
hade jag icke det här lilla aparto-grynet, att kunna
tjena vägfarande med en mugg dricka eller dylikt, finge 
jag väl endera dagen flytta in i fattigstugan. Men
skulle ni icke vilja ta en styrkdryck med er? Jag vet
dem, som aldrig ge sig ut på nattresor, utan att ha
något i lomma-flaskan.»

»Nej,» afbröt Sven, »för mycket skämmer allt; det
går icke an att vara på kapurr, då man färdas krångliga 
vägar. Nej, tack, moster; det kan väl vara din,
men är icke vår fördel.»

»Skulle ni serskildt behöfva något för resan i afton,»
tillade lönnkrögerskan hviskande, »så vill jag säga er,
att alla vår vän Raffels<footnote>En beryktad stortjuf. </footnote> remedier ligga gömda här
hos mig, och jag öppnar gerna skafferiet för så hedersamma 
gäster, som ni.»

»Ah, vi äro försedda med allt, som kan tarfvas; vi
ge oss icke i väg, utan att ha matsäcken i ordning;
det fattades bara dina välönskningar, hedersmoster,
för att vi skulle vara fullt utrustade. Tack emellertid
för det goda tillbudet! Det är roligt att se, att du
icke glömmer dina gamla vänner. Adjö, adjö!»

»Välkomna snart tillbaka!» ropade lönnkrögerskan
efter de bortgående; »jag skall öppna för er, om det
vore midt i natten, ja, till och med om ni hade 
länsmannen hack i häl efter er.»

De båda förbrylarne vandrade en stund, tigande,
bredvid hvarandra. Tunga moln hade öfverdragit himlen, 
och ett oväder tycktes vara i annalkande; ojemna 
väderilar, som ömsom gingo och kommo, skakade
trädens grenar; hvirflar af damm höjde sig på 
landsvägen.

»Det måtte väl, för f-n i våld, icke bli åska,» 
yttrade Sven Isaksson; »då ha vi snart hela 
Segerstads-herrskapet på benen, och vi få gå vår väg med 
oförrättadt ärende. Det gamla skrället deruppe kunde, 
tycker jag, gerna ta sig lof för i natt, och icke falla 
hederligt folk i embetet.»

»Det ser ut att bli mycket regn,» tillade förfalskaren
betänksamt; »låt bara marken blötna upp aldrig så
litet, och hvartenda af våra fotspår står pregladt i
leran lika tydligt, som kungens konterfej på en ny
silfverriksdaler. Kanske är det ändå så godt att 
vända om.»

»Hvad tusan, har allt brännvinet redan dunstat
ur dig, du käring till karl!» ropade den gamle tjufven; 
»ämnar du ta till benen, innan du ännu fått se
busen?»

»Men, min kära Sven, var då icke så sakramenskadt
brutal! Jag tycker icke om sådana der gemena 
ordställningar, som du nyss tillät dig. Man kan icke
hjelpa, att, då man blifvit van vid bättre, så äcklar en
fångkosten; och på samma vis kunna dina fleuretter
just icke smaka en man af verld.»

»Hör du, Skurksell, jag har nog märkt, att, då du
vill förarga mig, så talar du om floretter och dylik
smörja, som jag just icke riktigt begriper. Men inte
är det värdt att du borstar dig för det du har en 
handelsman till far och fått lära dig tyska. Det är, ta
mig tusan, hederligare att från fattig mans barn bli
tjuf, än att bli det som förmögna föräldrars son. Och
nu vill jag icke mera höra några så der konstiga ord;
låter du ett enda sådant komma öfver din mun, så
Gud nåde munnen!»

Skurksell teg, men kunde dock icke afhålla sig att,
med temligen spotsk uppsyn, hvissla på en melodi ur
slottet Montenero. Då han icke vågade undfägna sin 
kamrat med fremmande talesätt, ansåg han som en viss
yttring af sjelfständighet att hvissla för denne obekanta
melodier.

De begge stallbröderne hade hunnit till början af
lindalléen, som ledde fram till Segerstad, och smögo
sig, i skygd af de stolta, lummiga träden, ända upp
på höjden af den kulle, der mangårdsbyggnaden var
belägen. Bakom en buxbomshäck, som begränsade
sjelfva gården, drogo begge af sig stöflorna, på det
att icke skoplaggens spår i sanden skulle möjligen
kunna leda till en upptäckt. Först smög Skurksell
barfotad fram mot byggningen, gående, så snart
han befann sig i skuggan, krypande på händer och
fötter, så snart, här eller hvar på fästet, molnen
händelsevis delade sig och den ljusa sommarhimlen
blickade fram, kastande en flygtig strimma af 
dager öfver föremålen. Med rörelser, viga och lätta 
nästan som en tigerkatts, kröp Skurksell rundt omkring
byggnaden, tittade i hvarje fönster, lyssnade vid hvarje
dörr. Han småskällde, för att, i fall hundar funnes
inom huset, få ett sällan af dessa vaksamma djur 
uraktlåtet svar; men allt förblef tyst. Ändtligen kommen
i verksamhet, hade Skurksell icke mera tid att vara
rädd; han var en af dessa naturer, dem en retlig 
fantasi på förhand uppskrämmer, men som i farans 
ögonblick temligen veta beherrska sig. Krypande vågade
han sig i ett ögonblick, då himlen nästan alldeles 
höljdes af moln, ända upp på sjelfva förstugubron, och
satte försigtigt en dyrk i portlåset. Efter några 
fruktlösa försök gaf dörren efter. Spejande sträckte 
Skurksell in hufvudet; allt var tyst, men mörkret för djupt
att rätt skönja föremålen. Tjufven smög ändå 
﻿försigtigt framåt, rekognoscerande omkring sig med utsträckta
armar.

»Han är ändå en bra pojke, fastän han har sina fel,»
yttrade Sven Isaksson för sig sjelf, och följde, så vidt
det i dunklet lät sig göra, sin kamrats rörelser; »man
är frestad att förlåta honom hans dumma högfärd, när
man ser hur slängd han är i sitt yrke. Hade han bara
litet mera kurage, skulle han vara en öfverhuggare
bland oss alla.»

I detsamma ljöd en låg hviskning: det var signalen,
att Sven Isaksson borde sätta sig i rörelse mot 
byggnaden. Med en viss tyngd och drumlighet, som desto
mera föll i ögonen bredvid kamratens ormlika 
smidighet, började Sven att, ömsom krypande, ömsom 
gående, närma sig målet. På sjelfva förstugubron mötte
honom Skurksell. »Allt är väl bestäldt,» hviskade
han; »jag har icke vid fönstren kunnat uppsnappa 
andra ljud, än några snarkningar från betjentkammaren.
Ett par klocksträngar, som jag i förstugan letat mig till
midt i becksvarta mörkret, har jag likvisst, för 
säkerhets skull, skurit af.»

»Godt! då kan saken snart vara uppgjord,» yttrade
Sven Isaksson med den köld, som en lång vana vid 
dylika företag skänkt honom. »Ge mig dina dyrkar, så
skall jag försöka min lycka med dörren till kontoret.
Den är ju till höger i förstugan?»

Sven Isaksson anlade dyrken; men låset, af gammaldags 
arbete, bjöd motstånd. Förgäfves ansträngde den
gamle tjufven hela sin fingerstyrka, för att få dyrken
att gripa in i låsgångarnes machineri. Han försökte en
ny; samma resultat. Emellertid trefvade Skurksell
längs väggen, för att undersöka, om ej nyckeln, i
enlighet med bygdens sedvanor, der skulle finnas 
upphängd. Slutligen stötte han på en spik, som uppbar
den efterlängtade klenoden. Han öfverräckte den till
sin kamrat och hviskade honom sakta i örat: »Så
gästfri skulle icke baron Björnklo varit emot oss, i
fall vi föredragit att helsa på honom. Der skulle 
säkert både nyckeln varit <i>ur</i> dörren och bom varit <i>för</i>
den.»

Tjufvarne smögo in på kontoret. Det utgjordes
egentligen af tvenne rum: ett yttre, der torpare och
daglönare om aftnarne samlades att antecknas eller 
betalas; ett inre, der inom ett träskrank anteckningar
och utbetalningar skedde af inspektoren på stället. I
det inre rummet stodo en pulpet och en chiffonier; här
hoppades tjufvarne finna ersättning för nattens vaka
och ansträngningar.

»Man måste vara katt eller uggla, för att se tydligt
i ett sådant mörker,» sade Sven Isaksson; »vi få lof
att tända upp ljus, innan vi kunna begynna arbetet
med pulpeten.»

»Är du alldeles ursinnig, menniska!» hviskade Skurksell; 
»kom ihåg, här är galler för fönstren, så att,
blefve vi blott bemärkta, kunde man genast fånga oss
genom det enkla knepet att slå dörren i lås om oss.
Men jag skall glimta med en stryksticka, så att du kan
få litet skick på korpluckorna.»

Skurksell drog en stryksticka mot väggen, och vid
det uppfladdrande svaga skenet började Sven Isaksson
att undersöka pulpeten.

»Det är, fördöme mig, ett konstlås!» mumlade han.
»Här förslår ingen dyrk; kofoten måste fram.»

Sven Isaksson bände våldsamt till, med användande
af hela sin ovanliga kroppsstyrka. Det brakade i 
pulpeten, men ännu höll låset ihop.


»Tag dig åtminstone något i akt,» yttrade Skurksell
häftigt; »du väcker ju hela huset med din kofot.»

»Harfot!» mumlade Sven Isaksson; »om du vill 
springa, så hindrar jag dig icke.»

I detsamma gjorde han ett ytterligare förtvifladt 
försök. Af ansträngningen störtade blodet honom 
våldsamt åt hufvudet; hans bröst häfdes konvulsiviskt; ett
ljud, som nästan liknade en rossling, tvingades fram ur
djupet af hans bröst. Men upp flög locket till pulpeten, 
och blottadt låg dess innehåll för tjufvarnes snikna
ögon: hopar af sedlar, rullar af silfvermynt.

Sjelfva den omtänksamme Skurksell märkte icke, att
skrällen af den sednare bändningen var vida ljudligare,
än vid första försöket. Han hade i detta ögonblick
icke sinne för annat, än för den skatt, som så 
vänligt log emot honom ur djupet af det sprängda 
förvaringsrummet.

Tjufvarne började att stoppa penningarne i en påse,
som Sven Isaksson framdrog ur jackan. »Vi få dela
sedermera,» yttrade han; »det är, Gud ske lof, något
att dela på.»

Skurksell, som förut med antända strykstickor lyst
sin kamrats åtgöranden, tyckte nu lokalen vara alllför
bestämd, åliggandet alltför enkelt, att behöfva någon
vidare belysning. Äfven i mörkret fann han lätt 
vägen från pulpeten till påsen, och derigenom, att han
nedlade sin befattning som ljusbringare, fick han tvenne 
händer fria, i stället för en, att dermed arbeta för
gemensamt bästa. Men såsom temligen sannolikt torde
kunna anlagas, att Skurksell mer än en gång lät den ena
af sina händer, hårdt lastad, dyka ner i sin ficka, 
medan den andra på det gemensamma området påsen lätt
vidrörde Sven Isakssons, för att dymedelst öfvertyga 
honom, att ingen kunde ifrigare, än Skurksell, tjena
deras ömsesidiga intressen.

I detsamma föll en ljusstrimma snedt öfver det yttre
kontorsrummet: den kom tydligen från förstugan, till
hvilken dörren blifvit lemnad öppen af tjufvarne, för
att, i händelse af upptäckt, lemna dem tillfälle att fly
samma väg de kommit. Ljuset närmade sig. Till
slut nådde det äfven, med förfärande klarhet, 
brottslingarnes ögon.

»Vår stund är kommen; vi bli tagna!» hviskade
Skurksell med darrande stämma.

»Jag vill se den, som tar mig!» sade Sven Isaksson,
drog fram sin långa, skarpslipade knif, och gick modigt
faran till möte.

Skyddad af det mörker, som rådde i inre rummet,
såg han, utan att sjelf bli sedd, på tröskeln af det 
yttre en ensam man, med ett ljus i venstra, en vanlig
käpp i högra handen. I ett ögonblick hade den gamle
bofven fattat sitt beslut: han störtade rakt på den 
ovälkomne gästen. Ett mot bröstet riktadt knifhugg hann
denne parera med käppen; men nästa ögonblick hade
tjufven fattat honom i sina seniga armar och slagit 
honom till golfvet. Segerstjerna — ty det var han — 
försökte ropa på hjelp; men Sven Isaksson sammanklämde 
hans strupe med sina jernfingrar, så att knappt en
suck kunde stjäla sig ur hans arbetande bröst. Bofven
vågade icke släppa sitt tag och gripa till knifven, af 
fruktan att lemna sin motståndare andrum nog till ett 
jemmerrop; han tycktes ha föresatt sig att strypa sitt offer.

Denna ohyggliga scen upplystes matt af ljuset, som,
fallet ur Segerstjernas hand, likväl ännu låg och brann
på golfvet.


Segerstjerna gjorde en förfärlig ansträngning, för att
komma lös. Han lyckades skaffa sig luft till ett 
halfqväfdt rop, men kände ögonblicket derefter sin hals åter
fängslad mellan tjufvens valkade händer.

»Skurksell,» yttrade nu Sven Isaksson lågt, »kom
hit och tag min knif och gör slut på det här eländet;
jag skall emellertid hålla honom stilla, som ett lamm.
Ja, ja, var inte rädd för det att han sprattlar lite
med armarne; det botas snart, om du bara vet att föra
knifven lugnt och säkert.»

Men den gamle bofven talade, i ordets fulla 
bemärkelse, för väggen. Skurksell hade begagnat sig af 
tillfället, att, under sin kamrats kamp med Segerstjerna,
oförmärkt smyga undan med den nära fyllda penningpåsen 
och hade lyckligen hunnit ut i det fria, der
han med ett par glädjesprång tolkade sin tillfredsställelse 
att, för ögonblicket åtminstone, vara stadd
vid kontanter.

Redan låg en purpurrodnad, som starkt skiftade i
violett, öfver hela Segerstjernas ansigte; hans 
ögonglober, blodsprängda och onaturligt utstående, tycktes
nästan färdiga att falla ur hufvudet; hans panna höljdes 
af kallsvett; hans begrepp omtöcknades, och vilda
fantasier jagade, med vexlande bilder, förbi hans själ
— han kände, att lif och död i detta ögonblick 
kämpade om hans tillvaro.

Då störtade tjufven plötsligen åtsides, träffad af ett
väldigt påkslag öfver hufvud och rygg. En minut
svigtade han, innan han förmådde att, efter denna 
hårdhändta helsning, åter resa sig på benen. Men knappt
fick han sigte på sin nye motståndare, innan ett obändigt 
raseri gnistrade i hans enda återstående öga; i en
blink ryckte han fram knifven och störtade, rytande 
af vrede, mot Olle i Sörgärde, ty denne var det som
nu trädde emellan mördaren och hans offer. Olle,
som på förmiddagen vid tingsstället utstått sitt straff,
hade först vid denna sena timma hunnit släpa sig fram
till Segerstad, dit pligten mot hans barnbarns välgörare 
kallade honom.

»Har du sluppit från häktet, mig skall du icke
slippa ifrån,» ropade Sven Isaksson; »far åt helvete, så
gerna först som sist!»

Ytterligare måttade Olle ett hugg med påken, denna
gången för att freda sig sjelf från den hotande faran;
men ålderdom, lidande och ansträngning hade uttömt
gubbens krafter, hugget slant och träffade endast lamt
bofvens ena skuldra. Nästa ögonblick hade denne
stött sin knif djupt i den gamles bröst. Med en tung
suck raglade den sårade mot väggen. Han sökte krampaktigt 
hålla sig uppe vid panelningen, men föll slutligen, 
rosslande, till golfvet. Nu började buller låta 
förspörja sig i öfre våningen, och Segerstjerna, fastän 
ännu svindlande och yr efter den förfärliga tortur han
genomgått, hade lyckats resa sig upp och fattat en
stol till försvarsvapen. Sven Isaksson aktade rådligast
att rädda sig med flykten. Dessa sednaste uppträden
hade utomordentligt hastigt efterföljt hvarandra; 
antagligen hade knappt åtta eller tio minuter förflutit
från det Segerstjerna först öfversteg tröskeln af 
kontorsrummet, intilldess Sven Isaksson begaf sig i väg.

Nu anlände Stålkula, beväpnad med en gammal
palatsch, som han ryckt ned från väggen, der denna
dammiga trofé paraderade, utan förhoppning att vidare
få inträda i tjenst. Äfven Anders kom springande,
med livrérocken knäppt kring en annars ytterst 
﻿ofullständig kostymering, med sömnen ännu i ögonen och
ett ljus i handen.

Segerstjerna skyndade fram till sin räddare. Vid
skenet af det ljus, som hölls af dottersonen, igenkände
han morfadern. Dödens skuggor skymde redan öfver
hans öppna, ärliga ansigte; fraggigt blod sipprade
från de bleka läpparne och blandade sig med den rika
purpurström, som vällde ur det tungt arbetande 
bröstet; ögonen stirrade, glaslika och nästan orörliga,
ur sina gropar.

Segerstjerna föll på knä utmed den döende och
fattade hans hand.

»Fort hit med linne!» ropade han. »Han måste 
förbindas i ögonblicket; annars förblöder han! Hvilket
förfärligt sår! Och för min skull bjöd han utan tvekan 
sitt bröst åt röfvarens stål! Utan hans ädla 
sjelfuppoffring låge jag död i hans ställe!»

Och Segerstjerna tryckte den nyss spöade tjufvens
hand till sitt hjerta.

Under det den stackars Anders smälte i tårar vid sin
sanslöse morfars fötter, lyckades man, biträdd af 
småningom tillströmmande betjening, att åstadkomma ett
åtminstone nödtorftigt förband, och att upplyfta den
sårade på en i rummet befintlig soffa. Efter några
ögonblick började han återfå sin besinning; de få
qvarlefvande gnistorna af lifskraft flämtade upp ännu
en gång, för att sedan evigt slockna. Gubben kände
förbandet, som var fästadt kring hans bröst, och 
skakade, stilla leende, på hufvudet. »Detta var onödigt
besvär,» mumlade han; »det finns plåga, som intet 
plåster hjelper. Sven Isakssons knif log för djupt: arga
hundar hafva skarpa tänder.»


Nu föll fiskarens blick på hans dotterson, som 
snyftande knäböjde vid morfaderns dödsbädd. I hans
slocknande ögon uppglänste en klar stråle af innerlig
ömhet, och han slog sin matta arm om gossens hals.
»Mitt barn,» sade han, »jag går snart ifrån dig, mina
timmar äro räknade; men innan vi skiljas, vill jag
säga dig några ord — då du tänker på mig, så tänk
på dem! Håll dig alltid till hvad rätt och kristligt är:
godt samvete är dagligt gästabud. Sky bedrägeri och
falskhet: bättre lida för sanning, än taga lön för lögn.
Var flitig och glad i dina sysslor: lust och vilja gör
arbetet kort: gladt mod gör sund blod. Var läraktig
vid den undervisning, som lemnas dig: fråga och lära
sätter mången till ära; arla gröda är serla föda; 
ungdoms planta är ålderdoms frukt. Var ödmjuk och
tacksam mot din välgörare: gjord tjenst binder bättre
än jernkedjor» . . .

Den gamles röst stockade sig; han förmådde icke
längre fortfara; djupt rörd tryckte han gossen mot sitt
blödande bröst.

»Kanske, fader Olle,» yttrade Segerstjerna sakta, i
det han drog tillrätta kuddarne under fiskarens 
hufvud, »är såret icke så farligt, som ni tror. Inom en
liten stund ha vi en läkare här; måhända ger han oss
bättre hopp. Ni måste lefva, fader Olle, lefva länge,
för att jag skall hinna afbörda mig åtminstone en del
af den tacksamhetsskuld, hvari jag står till er. 
Hädanefter måste ni anse mitt hem som ert eget, och
under edra egna ögon skall Anders vexa upp till en
bra och dugtig karl.»

»Jag tackar kapten för sin stora godhet,» svarade
gubben med bruten stämma, »men jag känner, att jag
numera icke behöfver något, utom Guds nåd och 
﻿barmhertighet. Jag tackar också kapten för det han 
räddat min stackars Anders ur nödens frestelser, med
hvilka jag stridt, för hvilka jag dukat under, från
hvilka jag nu är befriad, ty döden hjelper ur 
nöden» . . .

Med konvulsivisk styrka omfattade den gamle sitt
dotterbarn, som förskräckt såg de ryckningar, hvilka
vanställde morfaderns ansigte. Snart hade det dock
återtagit sitt vanliga lugna uttryck.

»Morfar andas icke mera!» skrek gossen i en gäll
ton af fasa och förskräckelse.

Renare och skärare än mången, som på jorden
nämnts ett dygdemönster, stod tjufven inför Guds
domstol.

Segerstjerna tilltryckte den aflidnes ögon. »Han
skall begrafvas i vår familjegraf,» utropade ädlingen;
»bättre kan jag icke visa verlden, att jag i honom 
hedrar en man af ära, än att jag förvarar hans stoft sida
om sida med mina förfäders.»

»Dertill,» inföll Stålkula med ett leende, som, ehuru
det skulle vara satiriskt, dock bar en tydlig pregel af
vemod, »dertill finnes också desto mera fog, som den
döde verkligen konserverat familjen i dess siste ättlings
person.»

Morgonen derpå fann man Sven Isaksson liggande
död icke långt från Segerstad. Då han, för att leda
en möjlig förföljelse på villospår, skulle stiga öfver en
gärdsgård, hade han stupat omkull, och i fallet hade
den blottade knif, som han, ännu blodig, instuckit
emellan vesten och linnet, träffat honom rakt i hjärtat. 
Straffet följde omedelbart förbrytelsen i spåren.

*
</chapter>


<chapter name="Kapitel 10">
﻿<h2>TIONDE KAPITLET.</h2>

Baron Björnklo var vid ett miserabelt lynne. Den
stora dagen var ändtligen inne, då de så länge omtalta
lefvande taflorna skulle på Björneborgs theater se 
dagen inför gräddan af ortens sällskapskretsar. Stålkula
och Segerstjerna grasserade redan temligen egenmäktigt
på theaterområdet, spikade och hamrade, målade och
eklärerade. Baronen suckade, då han såg massor af
bundtar, innehållande stearinljus, uppbäras till tjenst
för de theatraliska förlustelserna — och detta, fastän
ljusen icke tillhörde honom, utan hemtades från 
Segerstad — ty för det första ansåg han som ett syndigt
öfverdåd att i onöda bränna ljus, och för det andra
fann han det nästan himmelsskriande att, då man kunde
nyttja talgljus, begagna sådana af stearin. Han knäppte
andäktigt ihop sina händer och ömkade sig hjertinnerligen 
öfver tidens prål och fåfänglighet, då på förhand
afsänd betjening i klädlogerna uppburo panacherade
hattar, paljetterade habit-habilléer, korta bebrämade
Spanska mantlar.

»Hvilka helvetets redskap!» mumlade baronen. »Hvad
skall man saga om att jag, en allvarsam, gudfruklig
man, tillåter dylika gyckelspel i min från vanhelgd 
åtminstone hittills fria boning! Man skall måhända
tro äfven mig ha blifvit en brand ur den eviga elden.
Det var i en olycklig stund jag gaf mitt lof till den
gemena tillställningen. Och dessutom går den icke så
af utan kostnader. Jag slipper visserligen att ge dem
mat; men litet thé, litet lemonad, litet glace — — 
uff, det går allt till sina modiga styfrar! Och 
dessutom har jag nästan glömt att vara värd. Här 
kommer ju aldrig någon menniska; när man är enkling,
har man ingen skyldighet att se folk.»

I detta ögonblick bar en beljent, iklädd 
Stormsvärdska livréet, en utomordentligt stor hattask öfver
gården. Antagligen innehöll den kostymer för qvällens
artistiska föreställning.

»Uff,» pustade baronen, »sådan åbäklig anstalt! 
Stackars den gamle generalen, som får betala violerna för
alla sin hustrus nycker i klädnings- och schalväg!
Räkningar falla väl öfver honom som hagel i ett 
åskväder! Han visste icke, gubben Stormsvärd, hur dyrt
det är att gifta sig; annars hade han säkert lefvat 
ungkarl i all sin dar. Det gör väl icke i det hela så
mycket, att ett par munnar mera, fruns och 
kammarjungfruns, vilja ha att äta; men alla resor till staden,
allt flackande, allt krångel, allt fremmande, schalar,
som äro alldeles nödvändiga, klädningar, som omöjligen
kunna undvaras, sidenskor, som måste anskaffas, 
turbaner, som äro oumbärliga — — — stackars gubben
Stormsvärd, han blir säkert jagad från morgon till
qväll af sin ståtliga Diana till hustru! Hetsen blir
honom slutligen för svår; han stupar, och frun 
utbyter väl den gamle generalen mot någon yngre 
subaltern — det är sista kapitlet af historien. Mycket 
klokare hade generalen då gjort, om han aldrig gift sig, 
﻿utan testamenterat missionsverket hvad han nu ger sin
hustru; en sådan der gammal krigsbuss har alltid en
hel hop på sitt samvete, och kan väl behöfva en god
gerning till förebedjare, då han en gång tar ut det
sista stora steget. Lycklig den, som på räkenskapens
dag kan i vigtskålen lägga åtminstone någon handling,
som motväger tyngden af hans syndaskuld!»

I detsamma inträdde ett bud från kapten 
Segerstjerna, och anhöll att få några spikar af större 
dimensioner, för att använda vid theater-reparationerna.
»Sakramenskadt indiskret!» mumlade baronen, men gick
emellertid till en vid väggen plaserad låda, hvarur han
framtog och utlemnade det begärda.

Emellerlid hade budet knappt vändt ryggen till,
innan baronens missnöje gaf sig luft: »Det hör,	Gud
bevars, till goda tonen, att så här låta sig uppätas af
sina gäster! Höfligheten förbjuder att säga nej; skulle
man försöka det, blefve man strax döpt lill en snålvarg,
en girigbuk; jag måste ge dem medel i händerna
att sammanhålla deras usla spektakel, som jag, för min
del, önskade till blåkulla. Mina bästa spikar skola 
användas på detta dårliga och ogudaktiga företag, hvilket,
långt ifrån att åstadkomma någon nytta, endast väcker
förargelse och ovilja; bättre hade varit, om jag 
kastat mitt jern i den djupaste sjö, än att det nu skall
vara till ett stöd och ett fäste i det Baals-tempel, som
kallas theater. Jag vet icke hvad jag tänkte på, då
jag icke genast, vid mitt tillträde till egendomen, 
nedref detta lumpna, förnedrande lekverk; kanske trodde
jag, att det, i en liebhabers ögon, skulle kunna höja
egendomens värde. Men det är en skamfläck för mitt
bus, och skall afplanas derifrån, så snart dessa 
verldenes barn der slutat sina upptåg, dem jag icke ens 
ville åskåda, om jag ej dertill vore tvungen, för att
undvika att sönderslitas af deras giftiga tungor.»

En ny budbärare inträdde och helsade från 
häradshöfding Stålkula: han anhöll att få låna en rulle 
segelgarn.

Med en åtbörd, som nästan uttryckte förtviflan, gick
baronen till ett stort, gammalmodigt ekskåp, drog fram
en låda och uttog derur den minsta bundt segelgarn
han kunde påträffa. Budbäraren emottog den, bugade 
sig och gick.

»Nej, detta går för långt!» yttrade baronen för sig
sjelf — han hade ingen mer än sitt eget jag till vän
och förtrogen i lifvet, och hade derföre, såsom mängden 
af enstöringar, så småningom insupit en bestämd
förkärlek för monologen — »det går, fördöme mig,
alldeles för långt! Hvar står det skrifvet, att jag skall
tillfredsställa de der herrarnes öfver all måtta stegrade
fordringar! Hvem vet, hvad man till slut kan komma 
att fordra af mig! Ifrån persedlar öfvergår man
kanske till kontanter; man behöfver köpa det eller
det eller det. Men nej, mina herrar, viljen J ha
nöjet, mån J också bestå fiolerna; jag drar mig 
försigtigt tillbaka.»

Baronen ringde; en piga inträdde. »Säg till 
herrarne deruppe på theatern,» yttrade han, »att, derest
de ha något att befalla, så träffas jag på egorna; jag
går ut, för att bese mina nyodlingar.»

Men knappt var pigan gången, förrän baronen tog
nyckeln ur sitt rum.

»Nu må de söka mig efter behag på egorna,» skrattade 
girigbuken, »och vända sig till hvem de vilja med
sina reqvisitioner; jag skall åtminstone vara fri från
dem. — — Det var visserligen genom en osanning 
﻿jag lyckats blifva dem qvitt, och det är icke rätt att
ljuga; men, med ett godt ändamål i sigte, behöfver
man dock icke räkna så noga — endast på detta sätt
kunde jag undandraga mig att vara dem till tjenst vid
deras syndiga förehafvanden deruppe på theatern.»

Knappt hade baronen hunnit blifva ensam, förrän
hans blickar, hans tankar gingo åter till hans själs
dyrbaraste klenod, hans kassakista. Det låg något af
älskarens förtjusning i de glödande ögonkast, hvarmed
han betraktade den tunga jernkolossen. Alla de olika
känslor af tillgifvenhet och ömhet, som vanligen röra
sig i ett menniskobröst, hade hos honom koncentrerat
sig i en enda allt uppslukande passion — han hade
ingen mor, ingen maka, intet barn att älska: han 
älskade endast sitt guld. För baron Björnklo var 
rikedomen icke mera ett medel, utan ett mål; han ville
icke använda, endast samla. Ju digrare hans skatter
stego i höjden, desto villigare slog hans hjerta af en 
känsla, som innebar något af fadersglädje. De voro hans
själs barn, fostren af hans omtänksamhet och hushållsdrift, 
dessa vexande rikedomar, med deras aldrig tröttnande 
förmåga att föröka sig. De hade kostat honom
mången försakelse: mången natt hade han vakat vid
den kista, som inneslöt hvad han hade kärast på 
jorden: tanken på hans älsklingar och deras framtid hade
icke sällan stört hans lugn och grumlat hans glädje;
men, liksom en mor ofta fäster sig lifligast vid de
barn, som kostat henne de hetaste smärtorna, den
största sjelfuppoffringen, så hade äfven baron Björnklo 
känt sig desto innerligare dragen mot sina skatter, 
ju större den vård, den omsorg, den försakande
tillgifvenhet varit, som han egnat dem.



Plötsligen ilade en ängslig tanka genom baron Björnklos 
hjerna: han erinrade sig aftonens tillställning.
Säkert skulle allt, hvad lif och anda hade, söka att
finna en plats vid representationen, som gafs i husets
öfre våning; den undre skulle dervid kanske i flera
timmars tid komma att stå fullkomligt öfvergifven — 
hvem kunde göra sig säker, att icke någon djerf tjuf
af de flere, som kringströko i trakten, skulle begagna
tillfället, för att försöka en stormlöpning mot baronens
kassakista, hvilken i nejderna kring Björneborg ungefär 
motsvarade det begrepp, man annars fäster vid
bankens hvalf med deras silfverplantsar och piasterlårar! 
Visserligen var sjelfva kassakistan ur alla 
synpunkter väl bevarad; men det bästa lås kan ju 
sprängas, isynnerhet af en van och kraftfull hand. 
Baronen ansåg utomordentliga försigtighetsmått böra 
vidtagas — huru skulle han annars med något lugn kunna
emottaga sina gäster! Hvarenda af hans tankar skulle
ju spöka kring hans kassakista, och ingen enda stanna
qvar till tjenst för hans fremmande.

Hemsökt af dessa ängsliga bilder, lät baronen sin
skyggt kringirrande blick stanna på ett konstlås, hvilket,
jemte Abrahamssons intresseuträkning, hvilade på 
bibeln; det var ett bland dessa lås, som, bestående af
flera länkar, deraf en hvar är märkt med serskild 
bokstaf, kunna öppnas endast då bokstäfverna flyttas i
bredd på sådant sätt, att det ord, man vid låsets
tillåsning derå sammansatt, dymedelst åstadkommes.
Men detta lås, en skänk af en aflägsen slägting till
baronen, var likväl tilltaget i vida mera kolossala 
dimensioner, än de vanliga, och liknade, på något afstånd
åtminstone, ett groft utanlås. Ett ljus uppgick för
baronens klarnande öga. Med ett språng, som endast 
den girige tar, då det gäller hans skatter, och hyenan,
då det gäller hennes rof, kastade sig baronen öfver
konstlåset. Bredvid det utanlås, som redan skyddade
kassakistan, häftade han äfven detta; han ställde 
bokstäfverna på ordet: <i>Försyn.</i>

»Seså! nu måste det vara f-n sjelf, för att praktisera 
sig in i kassakistan,» tänkte baronen och betraktade 
förnöjsamt den allt trotsande jernmur, som 
omslöt hans förgängliga pappersskatter; »nu kan jag, för
artighets skull, åskåda deras gudlösa spektakel, utan
att hvarje ögonblick tro mig vara bestulen! Lås och
nyckel är ändå säkraste vakten; den mutar man 
icke; den lockar man icke från sin plats. För min
del tror jag mera på jern och stål, än på menniskor.»

Emellertid hade baronens theater, såsom genom ett
trollslag, blifvit förvandlad från ett dammigt, trasigt,
förfallet ruckel till ett rätt anständigt Thalias 
tempel. Genom Segerstjernas nitiska omsorger hade 
ridåen blifvit behörigen hoplappad och de gamla, 
något urblekta konturerna af den derå befintlige Apollo
ånyo uppfriskade af en Strutenäsisk konstnärs pensel,
emellanåt förd af Stålkulas hand, då Strutenäsaren
ville göra gudens former alltför massiva, och med 
artistisk djerfhet skenade långt utom den måttstock af
vanlig menniskostorlek, som fanns angifven i den 
ursprungliga bilden, hvilken Strutenäsaren ansåg för en
pligt att öfverträffa. Sufflörluckan, som i en 
tableau-vivant spelar endast en stum rol, hade blifvit 
undanflyttad, på det att dess af baronen vitsordade 
skröplighet icke skulle onödigtvis falla i ögonen; alla 
bristfälligheter hade blifvit klokt afhjelpta och öfverfernissade, 
och mången liten landsorts-theater skulle ansett
för en artighet att bli jemförd med denna.


﻿Nu var man sysselsatt att inne på sjelfva theatern 
anbringa en ram, bakom hvilken »de lefvande bilderna»
borde uppträda för en utvald publik af ortens mest
konstälskande herrskaper. Segerstjerna ledde arbetet,
som bedrefs af ett par timmermän från Strutenäs, och
Stålkula hade nyss fått färdig en fond, hvars ramsvarta
färg skulle ytterligare ge relief åt det lysande 
skådespelet. Anders stirrade, med uppspärrade käkar, på
alla dessa tillrustningar, hvilkas ändamål han icke 
förmådde uppfatta.

Efter en stund var ramen färdig; ingen vidare 
förberedelse återstod att vidtaga för fulländningen af det
hela. Segerstjerna kastade en tillfredsställd blick kring
den scen, som han dragit fram ur dammet och förstörelsen, 
och som nu glänste af fernissa och nymålning.

»Det är visserligen icke theatern på Gripsholm eller
i Versailles,» yttrade han till Stålkula, »men» . . .

»Men det är theatern på Björneborg,» inföll denne,
»och det kan, tyckes mig, komma på ett ut.»

Några timmar derefter började de bjudna gästerna
inställa sig, och fördes genast till theatersalongen, vid
hvars hufvudingång baronen, bugande, emottog sitt
fremmande. De ankommande plaserades ganska 
rymligt i den med hänseende till åskådarnes antal 
temligen vidlyftiga salen, som, prydd af blommor och 
guirlander, erbjöd en rätt vacker anblick. Sedan 
sällskapet hunnit samla sig, serverades en på theatrar 
temligen ovanlig förfriskning: en mansperson, iklädd 
baronens livré, och tvenne pigor kringbjödo kaffe med
skorpor.

»Det är så der temligen mauvais genre,» yttrade 
expeditions-sekreteraren af Roffelli till sin granne, 
﻿grefvinnan Grönlund, »att dricka kaffe klockan half sex,
då man ätit middag klockan två.»

»Och jag fruktar,» svarade grefvinnan, i det hon 
förde en thesked af den omtalade drycken till sina 
läppar, »att det ingår mycket cikoria i baron Björnklos
kaffe.»

»Och får jag säga min mening,» inföll fru Pestilentia, 
hvilken, svällande, så mycket hennes magerhet tillät, 
af tillfredsställd stolthet, hade fått plats på andra
sidan om grefvinnan Grönlund, »så nog kunde en herre, 
som baron, låtit oss få litet bisquiter, i stället för
de här skorporna. Han tyckes riktigt vilja pröfva våra
tänder.»

Grefvinnan Grönlund, som för endast ett par veckor 
sedan utrustat sig med en alldeles ny uppsättning
tänder af herr Collins godkända tillverkning, rodnade,
antagligen för sista gången i sin lefnad, vid denna, i
hennes tycke, oförskämda anspelning på ett förhållande,
hvilket hon tills dato trott vara en hemlighet emellan
sig och tanddoktorn. Emellertid svarade hon temligen 
ampert: »Tror frun, att choken blir för stark, går
det ju an att låta skorpan ligga.»

Fru Pestilentia, som visserligen aldrig i sin lefnad
haft för afsigt att säga en så kallad grefvinna något
stötande, blef serdeles flat vid detta tvära utfall, och
visade i häpenheten, utan att sjelf veta derom, tvenne 
rader gula tänder, starka och stora som betar.

Grefvinnan Grönlund, som häri såg ett djerft, 
utmanande skryt, hade svårt att lägga band på den vrede,
som våldsamt jagade hennes ädla blod åt hjertat. »Min
bästa fru Pestilentia,» yttrade hon, »jag har sett en
gammal karrikatyr öfver en biskop i Götheborg, som 
gapade öfver sju kyrkor: mig förefaller, som om frun
gapade nästan värre.»

»Tackar ödmjukast för upplysningen!» genmälde fru
Pestilentia ödmjukt och vänligt, i det hon lät sina
läppar falla tillsamman öfver det fruktansvärda svalget;
»jag har, gudnås, den ovanan att alltid, då jag 
funderar på något, skilja litet på käkarne, så att det lätt
kan tyckas som om jag gapade.»

»Ja, ursäkta mig, min lilla fru Pestilentia,» svarade
grefvinnan Grönlund, som, förvissad att icke hemligheten 
af hennes löständer blifvit uppdagad, började bli
betydligt blidare, »ursäkta mig! Min mening var visst
icke att chikanera på en småsak; men jag är af naturen 
öppenhjerlig och säger helt frankt hvad jag tänker, 
isynnerhet till en gammal bekant, som lilla fru
Pestilentia.»

Småningom började äfven platserna på orchestern
att intagas. Åtskilligt »spel i nummer» hade från 
närgränsande orter blifvit anskaffadt, och några amatörer
hade villigt åtagit sig att biträda. Bland dessa 
sednare märka vi unga herr Roffelli, som, jemte andra
småtalanger, äfven egde den att handtera det vackra
Österländska instrumentet triangel, hvilket var alldeles
oundgängligt i den moderna ouverture, som borde 
öppna dagens högtidlighet. Herr Rummel slog pukorna
med en hållning och värdighet, som bordt förskaffa
honom titel af tambur-major. Apothekaren, hvilken
blifvit inviterad blott och bart som åskådare, såg 
obeskrifligt stolt ned på sin i orchestern tjenande 
köpingsbroder, den der endast haft sin virtuositet på pukor
att tacka för sin närvaro i denna lysande samling.

Redan började man att under ridån kunna upptäcka
den yttersta spetsen af en eller annan liten sidensko, 
﻿och i det sedvanliga titthålet vexlade oupphörligen nya
ögon af åtskilliga färger, från blått till svart, från
grått till brunt. Ett och annat halfqväfdt löje från
theatern bevisade, att »de lefvande bilderna» voro vid
godt mod, och på ett taktfullt, mot golfvet släpande
ljud ville det till och med tyckas, såsom ett par af
dem dansade polka.

Sedan gästerna hunnit samla sig och fått kaffe med
skorpor, började ouverturen. Det var ett dundrande
och bullersamt musikstycke. Herr Rummel slog sina
pukor, så att svettdropparne, glittrande, stodo honom
i pannan, och unga herr Roffelli sysselsatte sig så 
flitigt med sin triangel, att han mer än en gång af 
orchesteranförarens stråke fick en vänlig vink att hejda
sig. De indelta musikanterna blåste på sina 
messingsinstrumenter, såsom de brukade blåsa på Kronobergs
hed och vid Ränneslätt, i spetsen för sina respektive
regementer, hvadan ljudet af amatörernes violin-qvartett 
dog bort bland skrällande trumpet- och basunastötar, 
som en suck i stormen, som en getings 
surrande i kanondundret. Förgäfves uppmanades 
krigsmusiken med ord och vinkar att blåsa mera piano;
den ansåg en dylik nedstämning i tonen djupt under
sin värdighet, och fortfor att ensam behålla fältet, så
att amatörerne slutligen funno rådligast att lägga ned
stråkarne.

I detsamma ouverturen slöts, rullade ridån upp i
höjden. Den första lefvande taflan var arrangerad efter
Henri Scheffers förut omtalta, berömda tafla: Charlotte
Corday. Ingen känsla af vrede, hat eller hämd 
förvrider hennes lugna, milda, bildsköna anlete, som 
endast förklaras af enthusiasmens heliga eld. Hon räcker
mekaniskt händerna åt sina bödlar, för att låta sig 
fängslas; men hennes lågande blickar riktas mot skyn,
der snart ingen boja mera skall trycka henne. 
Generalskan Stormsvärd återgaf oöfverträffligt den unga
Franska hjeltinnan; hennes uttrycksfulla, ädla drag,
hennes ståtliga gestalt lämpade sig ypperligt till den
bild hon hade att framställa. Hennes kostym var 
historiskt noggrann; hennes rika hår ringlade fritt 
under spetsmössan; hennes klädning var skuren efter
revolutionens då gällande moder. Ett sorl af bifall
gick genom salen, i detsamma den sköna synen trädde
fram för åskådarnes blickar, och unga herr Roffelli,
som affekterade att vara konstkännare, utropade på sitt
naiva språk: »Det var tusan så gudomligt!» — »Herr
generalen bör näppeligen kunna undgå att beundra sin
egen hustru!» yttrade expeditions-sekreteraren Roffelli,
med en artig halfbugning till den framföre sittande
general Stormsvärd.

Nu följde i ordningen Ariadne på Naxos, efter 
Angelica Kauffmanns i Dresdner museum befintliga tafla.
Ariadne, fröken Grönlund, sitter förtviflad vid 
sjöstranden, blickande utåt hafvets omätliga rymd, der
hon ej mera spårar den trolöse älskarens hädanflyende
segel. Vid hennes fötter står en gråtande Amor, här
föreställd i den yngsta åttaåriga fröken Roffellis 
person. Fröken Grönlund, med utslaget hår, med ända
till skuldran blottade armar, med svärtade ögonbryn,
såg desperat ut som det egnar en öfvergifven älskarinna; 
äfven lilla fröken Roffelli hade lyckats antaga
en högst sorglig grinmin, hvilken hon dock, med sin
ålders naturliga gladlynthet, icke länge förmådde 
bibehålla. Då hon fick se sin herr bror, som grimaserade
emot henne i orchestern, brast hon i skratt, hvilket
smittsamt meddelade sig först åt den förtviflade Ariadne 
och sedermera åt hela det öfriga sällskapet, så att 
ridåen föll under utomordentliga utbrott af munterhet.
Men nu först lär Ariadne ha blifvit rasande på fullt
allvar, och skolade tappert opp den stackars Amor,
som narrat henne att skratta. Lilla fröken Roffelli
skyllde på sin bror, som grinat åt henne så putslustigt, 
att det var platt omöjligt att icke dra på munnen, 
och i fröken Grönlunds själ insmög sig en mörk
aning, att alltsammans var en anläggning af unga 
Roffelli, för att, genom misslyckandet af denna tablå, ge
desto mera relief åt den följande, i hvilken hans 
syster Stafett borde uppträda såsom den heliga Cecilia,
spelande orgel. Fröken Grönlund beslöt att hämnas.
För den heliga Cecilias räkning hade blifvit förfärdigad
en orgel, som, till det yttre rätt prydlig och flerestädes 
förgylld, dock till det inre endast var en vanlig
trä-lår. På denna omständighet byggde fröken 
Grönlund planen för sin hämd. Hon skyndade upp till 
damernas kläd-loge, och bemäktigade sig der en liten
knähund, som, tillhörig yngsta fröken Roffelli, hvilade
lugnt bland qvarlefvorna efter brådstörtade toiletter,
med en låda sminkburkar till hufvudgärd åt sitt 
lockiga hufvud. Under den vida Ariadne-slöjan dolde
fröken sitt rof, som hon i den allmänna förvirring,
hvilken merendels råder på en theater med nedfälld
ridå, helt obemärkt nedsmög i djupet af St. Cecilias
orgel. Häpen öfver denna tvära förflyttning, förhöll
sig hunden stilla och tyst, medan orgeln infördes på
theatern; men när fröken Stafett, kostymerad i enlighet 
med den berömda taflan af Carlo Dolce, höjde en
inspirerad blick mot himlen, när ridån rullade upp
och en ljuf, stilla musik ljöd från violerna i 
orchestern, då utbröt hunden, som var en förklarad fiende 
till allt slags musik, i långa, uthållna tjut, hvilka
satte St. Cecilias orgel i den utomordentligaste 
misskredit, och kring hela salongen möttes af publikens
ohejdbara löje. Med en obeskridigt stolt åtbörd af 
sårad värdighet reste sig fröken Roffelli från ett 
instrument, som så litet svarade mot sin bestämmelse; men
tillfredsställd skadeglädje glänste i fröken Grönlunds
mörka öga, då hon leende tackade sin väninna för den
oändligt vackra tablåen, som blifvit emottagen med så
mycket bifall.

Medan dessa små, komiska scener efterträdde 
hvarandra på skådebanan, satt Anders, grubblande och 
ensam, på den mörka, dystra theater-vinden, som endast
tillfälligtvis beglänstes af en eller annan ljusglimt,
hvilken tynande stal sig genom det vida, runda hål,
der ljuskronan plägade hafva sin upp- och nedgång
emellan akterna. Nu hade den icke blifvit påtänd,
för att ej störa effekten af de ljusmassor, som borde
kringstråla de lefvande bilderna, utan salongen 
eklärerades temligen knapphändigt af några få vaxljus, på
det att åskådarne icke skulle alldeles famla i mörkret.
Anders tänkte på sin morfar, som, i egenskap af
fiskare vid Björneborg, här framlefvat sin kraftfulla
ålders dagar, tilldess han, gammal och utsliten, 
kastades på porten af den nuvarande egaren. Anders 
erinrade sig alla de berättelser, han från gubbens mun
hört om besynnerliga saker och ting, som tilldragit sig
inom de väggar, hvilka nu omslöto honom, och han
började nästan inbilla sig, att han i de mörkaste 
vråarne af vinden såg luftiga gestalter röra sig fram och
tillbaka. Han tyckte sig höra suckar och pustar här
och hvar under den höga takresningen, som erbjöd ett
vidlyftigt spelrum åt de melodier, vinden brukade 
hvissla på den gamla tegelbeläggningen. Förskräckt
sprang gossen upp och skyndade fram till andra ändan
af vinden, der, just vid nedgången till theatern, ett
ljus brann med lång veke i en dunkel, smutsig lykta.
Detta bemäktigade sig Anders och begaf sig åter 
tillbaka till sin gamla plats vid hålet för kronans 
höjning och sänkning, hvarifrån han nu kunde, utan att
alldeles befinna sig i mörkret, följa gången af de 
lefvande taflorna.

Men med ljuset hade frestelsen kommit i det arma
barnets grannskap: brandstiftningsdriften kokade i hans
ådror. Huru grannt skulle det icke vara att se 
vinden, se hela huset brinna, se lågorna strömma ut 
genom de många fönstren, se dem, sprakande, slingra
sig fram längs takåsen! Och den elake baronen, som
bragt så mycket ondt öfver Anders’ morfar, skulle
blifva straffad derföre, skulle med egna ögon skåda,
huru hans Björneborg brunne ned till grunden! 
Anders’ ögon glänste, hans kinder purprades vid 
denna farliga tanke. Med båda händer lyftade han 
ljuset i höjden, liksom ville han rätt noga betrakta det
lilla obetydliga ting, som dock, på en vink af 
honom, kunde åstadkomma så mycket. Han förde det
i ringar omkring sig; lågan flämtade vid den häftiga
farten, men slocknade ej. Förtjust betraktade barnet
de gyllne kretsar, som han alltjemt uppdrog i luften.
Slutligen kunde han icke längre emotstå den vilda drift,
som stormade inom honom; hans tinningar bultade
hårdt; det skymtade syner af brand och lågor för hans
blodsprängda ögon; han tyckte sjelf, att eld strömmade
i hans ådror — han slungade ljuset i en på vinden 
upplagd hög af gamla kulisser. Sprakande fattade elden i
det sekeltorra rofvet, och inom några ögonblick reste 
sig en brinnande pyramid mot höjden. »Ljus, mera
ljus!» ropade dåren, liksom den döende Gœthe, och
dansade, i vild glädje, kring sitt verk. Och medan 
elden rasade förfärligt öfver åskådarnes och de på 
scenen uppträdandes hufvuden, gick allt dernere sin 
jemna, ostörda gång; de lefvande bilderna intogo sina 
attityder och helsades af publikens högt uttryckta bifall;
orchestern uppstämde stycken, som borde musikaliskt
tolka taflans betydelse; sällskapets recensenter gjorde
sina anmärkningar och skakade på sina sluga hufvuden
— ingen enda af alla dessa hörde ofvanom sig det 
egna, tunga dån, hvarmed en ännu instängd låga rullar
framåt. Slutligen röjde den sig väg, och med 
förfäran såg man eld slå fram genom taket till 
theatersalongen. Nu blef i ett ögonblick tumultet och 
förvirringen obeskriflig. Alla störtade på dörrarne, som
lyckligtvis voro nog stora, att lemna samtlige åskådarne 
en oqvald utgång. Endast en af dem ilade, med
starka steg, rakt på theatern; men just då han hunnit
orchestern, nedrasade en del af det brinnande taket, och
stängde honom ohjelpligt från det mål han velat hinna 
— generalen måste, för första gången i sin lefnad,
söka sin räddning i flykten.

Då elden först bemärktes, befunno sig alla i 
tablåerna deltagande på scenen, med undantag af 
generalskan Stormsvärd, som i fruntimmernas klädloge var
sysselsatt att anlägga den kostym, hon i sista tablåen:
en vandrande theatertrupp efter Francois Biard, såsom
Zaïre borde bära. Likt en flock plötsligt skrämda 
nymfer, störtade fröknarne Grönlund och Roffelli, med
sina långa fantastiska drägter högt uppskjörtade, utför
theatertrapporna, och ångsten afpressade dem, midt i
språnget, genomträngande jemmerskri. Och efter dem 
﻿ilade, såsom artiga kavaljerer, en hel skock lefvande
bilder på manssidan, med unga herr Roffelli, som
nyss utbytt orchestern mot kulisserna, vrålande i 
spetsen. Blott en enda skyndade i motsatt riktning: det
var Segerstjerna, som, bevingad af tanken på den fara,
hvari fru Stormsvärd sväfvade, flög till den på andra
sidan theatern belägna klädlogen, hvars aflägsna 
belägenhet i en trång korridor, dit från scenen blott en
hög trappa ledde, gjorde mer än möjligt, att hela detta
tumult kunde undgå den i sin toilett fördjupade 
generalskans uppmärksamhet.

»Intet ögonblick är att förlora,» ropade Segerstjerna
och uppstötte dörren till klädlogen: »theatern står i
lågor!»

Med lugn och fattning hörde generalskan den 
förfärliga underrättelsen, och hennes hand darrade 
endast lindrigt, då hon stödde den på Segerstjernas 
framräckta arm. Utan att säga ett ord, ty hvarje 
stafvelse var en förlorad sekund, ilade begge öfver scenen
till den trappa, som förde ned från theatern. De
öfre trappstegen stodo ännu oangripna af elden, men
kring de lägre böljade en flod af lågor. Äfven här
hade taket rasat in och i sitt fall under brinnande
spillror begrafvit utgången från theatern. Fru Stormsvärd 
bleknade; ur de sprakande lågorna stirrade döden 
henne i ansigtet.

»Det finns ju ingen utgång mer än denna?» frågade
hon, sväfvande på målet, sin följeslagare.

»Ingen!» svarade denne doft, men återtog, efter ett
ögonblicks stillatigande: »Dock, hända hvad som hända 
vill, ni måste räddas! Ni, så ung, så skön, så
ädel, kan icke vara bestämd för en sådan död! Svep
er så tätt som möjligt i er schal, och tillåt mig på 
﻿mina armar bära er genom elden! Ännu kan icke
trappan vara genombränd; hon skall bära oss, och
inom några ögonblick njuter jag af den stolta glädjen
att lyckligen ha fört er ur faran.»

»Det vore en säker död för oss båda!» svarade 
generalskan och kastade en skygg blick i de frossande 
lågorna, som, längsefter trappstegen, slingrade sig allt
närmare de begge olyckliga.

På theatern fanns ett enda, högt uppe på väggen 
beläget fönster; möjligtvis skulle man derigenom kunna
göra sig bemärkt af den omkring huset samlade mängden, 
hvars rop vid släckningsarbetet de båda inspärrade 
tydligt uppfattade, utan att dock deras egna röster
kunde höras i dånet af lågorna, vid braket af nedstörtande 
byggnadsvirke. Förgäfves spanade Segerstjerna
efter en stege, en stång, för att dymedelst bringa sig
upp till fönsteröppningen; med ett sinne för ordning
och städning, som han nu sjelf fördömde, hade han
låtit upplägga alla dylika impedimenter på theatervinden. 
I förtviflan sökte han klänga sig uppför den
branta väggen; någon spik, någon fogning i plankorna
kunde ju möjligtvis lemna honom fotfäste. Men snart
föll han, med blodigrifna händer, tillbaka, och genom
fönstret såg han skymta ett blodrödt sken: det var
tecknet, att branden, som börjat öfver theatersalongen,
nu hunnit den gafvel af huset, der sjelfva scenen var
belägen.

Tjocka rökhvirvlar stego upp från alla sidor in på
theatern; hettan och oset voro qväfvande. Fru 
Stormsvärd hade fallit på knä och bad till Gud, ej om 
räddning — derpå hoppades hon icke mera — men om
en lätt och smärtfri död. Också började redan osets
verkningar att infinna sig. Hennes hufvud svindlade; 
﻿hon såg besynnerliga fantastiska gestalter, som höjde
och sänkte sig omkring henne; en förfärlig tyngd 
hvilade öfver hennes panna, och tryckte henne, dignande, 
till golfvet.

»Ännu finnes en möjlighet att, åtminstone för några
ögonblick, undkomma lågorna: vi måste skynda till
klädlogen!» hviskade Segerstjerna och bar den halft 
afsvimmade generalskan till denna deras sista tillflyktsort.

Det gaf en egen anblick, detta lilla rum utan 
fönster, upplyst endast af de ljus, damerna nyss 
begagnat för sina toiletter — borden besatta med speglar,
delvis beströdda med smink, höljda af alla en 
fruntimmersklädsels små tillbehör — rika, blomsterprydda
kostymer kringkastade på stolarne eller upphängda längs
de med mörka gyllenläderstapeter klädda väggarne — 
glänsande sidenskor vilsekomna här och hvar i vråarne 
— kristallglas, halffyllda med lemonad, inskjutna
i kakelugnsnischen, af brist på annan plats i det trånga
rummet — öfverallt bilder af lyx, lefnadsnjutning och
förfining, af en elegant oreda, en pikant förvirring — 
men vägg om vägg med denna fristad, endast några
alnar derifrån, rasade lågorna i allt sitt förstörande
majestät; döden, en oudviklig död, skulle snart klappa
på dörren till denna de olyckligas sista tillflykt.

Och ändå ilade en känsla af salighet genom 
Segerstjernas bröst, då han på den korta vägen uppför 
trappan, genom korridoren, hörde den nästan sanslösa fru
Stormsvärd en gång framhviska hans namn; han glömde
alldeles huru få de ögonblick voro, som skilde honom
från en oundviklig undergång; och, hade han äfven
ihågkommit det, han fick ju dö med henne — hvad
lyckligare kunde hända honom, då han ej förmådde 
﻿rädda henne? Hon var solen i hans förut så glädjelösa 
lif; dess ljus skulle, i alla fall, ha slocknat med
henne.

I klädlogen, såsom belägen mera aflägset från 
eldens uppkomst, hade oset ännu icke hunnit stiga till
den qväfvande höjd, som på theatern. Också började
fru Stormsvärd att så småningom återvinna sansningen;
hennes blick klarnade och föll, obeskrifligt mild och
ljuf, på Segerstjerna, som knäböjde vid hennes sida.

»Ni pliktar hårdt för er vänskap mot mig,» sade
generalskan: »det är tanken att rädda mig som kostar
er lifvet; hade ni flytt, som de andra, skulle jag 
ensam vara offret.»

»Finge jag välja emellan en plats derute bland dem,
som jubla öfver sin frälsning, och platsen här vid er
sida, tro mig, jag valde den sednare!»

»Men då det är vårt öde att dö tillsamman, låtom
oss bedja tillsamman, Segerstjerna! låtom oss bedja
om styrka i den sista svåra stunden!»

»Ja, låtom oss bedja! Men innandess, Charlotte, 
måste jag för dina fötter bikta mitt hjertas hemlighet;
nu, då allt hopp är ute, då ingen mensklig makt mera 
kan rädda oss, må jag yppa hvad jag evigt hade
ernat förtiga! Denna död, Charlotte, som skrider oss
allt närmare och närmare, den är ljuf för mig: jag
får dö med den jag älskar högst på jorden, med dig,
Charlotte; jag får draga min sista suck vid dina 
fötter, med mitt bristande öga spegladt i ditt! Det är
endast du, Charlotte, som har rätt att klaga: jag 
finner mitt öde afundsvärdt!»

»Vid randen af grafven vore förställning ett brott.
Kan det göra känslan af din sjelfuppoffring mindre
bitter, kan det gjuta en droppe balsam i de dödsqval, 
﻿du för min skull lider, så vet då, Segerstjerna, att din
kärlek icke är obesvarad; nu, då jag snart står inför
Guds domstol, kan jag säga det utan förnedring; jag
älskar dig!»

»Du älskar mig,» ropade Segerstjerna och tryckte
fru Stormsvärds begge händer till sina brännande 
läppar, »du älskar mig — och jag erhåller denna ljufva
visshet endast för att, om några ögonblick, ta den med
mig i grafven! Men nej, ännu är icke allt hopp 
förloradt; från detta rum måste man komma till en 
annan del af byggningen, som kanske ännu är skonad af
elden. Jag har inga verktyg, men denna murkna vägg
kan jag väl bringa att falla.»

Och med ursinnig, förtviflad kraft störtade Segerstjerna 
mot det obevekliga hindret, som stod trotsande hans
ansträngningar. Knappt bragte han det fasta kärnvirket 
att darra; endast gyllenläders-tapeterna böjde sig vid
den häftiga stormlöpningen.

»Försök icke det omöjliga!» hviskade fru Stormsvärd;
men i detsamma spratt hon häftigt till och ilade från
sin plats i soffan fram till Segerstjerna, som stod 
beredd att våga ett ytterligare anfall. Hans öga lydde
riktningen af hennes utsträckta finger: genom 
dörrspringorna bolmade tunga rökmoln; det knastrande
ljud, som är eget för elden, då den tär, hördes helt
nära.

Segerstjerna slöt den älskade häftigt i sina armar,
liksom förmådde hans svaga arm värja henne mot det
mäktigt antågande elementet.

Nu ljödo några säkra hugg just i den vägg, mot
hvilken Segerstjerna nyss försökt sina krafter; man
hörde ett doft fall, gyllenläders-tapeterna undansletos
våldsamt, och Stålkula, som visade sig med en yxa i 
handen, ropade häftigt: »Hitåt, följen mig! icke en
sekund är att förlora!»

Efter att hafva passerat tvenne rum, fyllda med 
urgammalt husgeråd och uttjenade möbler, hunno de 
flyende till en vindeltrappa, som, fordom beräknad för
någon husmoderlig friherrinna Björnklos beqvämlighet,
förde genom tvenne våningar, direkte till köket, hvilket, 
fullkomligt öfvergifvet af en betjening, den der
endast tänkte på att ur lågorna rädda sina egna små
tillhörigheter, genast lemnade en öppen och obehindrad
väg i det fria.

Stålkula, som funnit hettan uppe på thealern qväfvande, 
hade, några ögonblick förrän branden upptäcktes, 
tagit sin tillflykt ut i fria luften; och emedan 
elden först märktes på theatern, innan ännu lågorna 
hunnit slå ut genom taket, blef han ej litet förvånad,
när han snart fick se hela theater-sällskapet, i rysligaste 
förvirring, under ångestskri och jemmerrop, störta
ut på gården och ännu ett slycke, i starkaste språng,
fortsätta flykten, liksom fruktande, att Björneborg skulle
rasa ned öfver deras hufvuden. Vid första ögonkastet
saknade Stålkula bland dessa desertörer ur Thalias 
tempel tvenne: fru Stormsvärd och Segerstjerna. 
Underrättad om den inträffade olyckan, ville han den vanliga
vägen ila upp på theatern, för att påskynda de begge
senfärdiga; men han fann trappan spärrad af nedrasade 
brinnande bjelkar, han måste vända om. På 
efterfrågan erhöll han den upplysningen, att från köket
ledde en vindeltrappa ända upp i öfversta våningen, till
några rum belägna vägg i vägg med fruntimmernas
klädloge, hvarifrån man kunde komma ned på scenen.
I hopp att väggen skulle kunna sprängas, bemäktigade
sig Stålkula en yxa, och förmådde, mot löfte af hederlig 
vedergällning, en af godsets arbetare att, lika 
utrustad, vara sig följaktig. Den lyckliga utgången af
detta företag känner redan läsaren.

Så snart baron Björnklo erhöll visshet, att en eldsvåda 
utbrustit, ilade han genast till det rum, der hans
kassakista förvarades. Ej rätt säker, huruvida jernet
skulle kunna emotstå eldens åverkan, ville han lasta
sina skatter i ett par tillreds liggande säckar och 
genast bringa dem i säkerhet; sitt öfriga lösörebo hade
han assureradt till ett värde, som gjorde branden 
ingalunda för honom ovälkommen. Med van hand 
öppnade han de gamla välkända låsarne; endast det nya,
det af bokstäfver sammansatta, återstod. Men hvilket
var det ord, som öppnade de konstfullt hopfogade 
greppen, som med sin trollkonst tvingade fjedern att 
springa tillbaka? Baronens minne stod stilla. Förgäfves
slog han sig våldsamt för pannan; ingen ljusglimt af
erinran klarnade det orediga, dunkla hvimlet af hans
tankar. »Himmelska Försyn,» ropade baronen, utan att
gissa, det han sjelf nämnde det så lifligt efterlängtade
ordet, »himmelska Försyn, ruinera mig icke! stå mig bi,
du min herre och Gud! sänd en stråle af ditt ljus till
min ledning! Om jag ändå komme ihåg första stafvelsen,
bara första bokstafven! F-n fördöme alla dylika lås!»

I detsamma fick baronen genom fönstret se några af
betjeningen sysselsatta att rädda möbler och 
sängkläder.

»Viljen j då alldeles göra mig till en tiggare, karlar!»
ropade baronen. »Låten bli att rädda något, säger
jag er! Må alltsammans brinna högt i sky — jag skall
nog veta att ta ut min ersättning. Nej, skynden er
i stället hit och hjelpen mig att slå sönder det 
olycksaliga låset! Herre min Gud, hvad det börjar skimra 
﻿rödt genom fönstren! Elden kan icke vara många steg
härifrån!»

De påkallade lydde genast tillsägelsen; men förgäfves
sökte de att med upprepade slag af en yxhammare
krossa det kolossala, serdeles noggrannt och starkt 
arbetade låset, som dessutom, med hänseende till sin
hängande ställning, var svårt att rätt träffande åtkomma. 
Låset böjdes och snedslogs, men det höll.

Baronen slet sitt tunna hår, och sprang, som en
ursinnig, fram och tillbaka i rummet. I detta 
ögonblick hade han gifvit hoppet på saligheten för sin 
kassakistas räddning.

»Försöken att spränga loss kistan från golfvet; den
är bara fästad deri med ett par skeppund jern!» skrek
baronen, som knappt mera visste till sig af ångest och
förtviflan. »Hurtigt till verket, mina gossar! Tio 
riksdaler riksgäld, om det lyckas er! Se så — det skall
gå som en dans, endast j tagen i som karlar! Kommen 
ihåg: tio riksdaler! Det gör tre riksdaler sexton
skillingar per man.»

Drängarne insågo, vid första försöket, den fullkomliga 
omöjligheten att rubba kassakistan en tum ur sitt
i sjelfva trossbottnen med djupa jernförsänkningar 
stadfastade läge; och dessutom närmade sig branden med
fruktansvärd snabbhet den del af byggningen, der 
baronens enskilda rum voro belägna. Den rasade fram
desto mera otygladt, som alla verksammare anstalter
till dess motande blifvit underlåtna och ej heller 
antagligen kunnat medföra något lyckligt resultat, enär
elden, innan den upptäcktes, hunnit alltför vidsträckt
sprida sig längs takåsen, hvarifrån lågorna nu, som
lavaströmmar ur en eldsprutande vulkan, rullade ned
utefter byggnadens alla sidor. Baronens tjenare hade 
alls ingen lust att dö den beryktade Svea-konungen 
Ingjald Illrådas död. De hyste platt intet intresse för
kassakistan, som aldrig åt dem delat med sig det 
ringaste, och den utfästade belöningen var verkligen 
alltför njuggt tilltagen, att äfven den fattigaste skulle
derför velat våga lifvet. De började alltså samtligen
att göra sig betänkta på en hederlig reträtt, serdeles
som eldsvådan med stora steg gick dem allt närmare
inpå lifvet.

»Jag har hustru och fem barn, nådig baron,» 
yttrade den förste, sedan han några gånger harskat sig;
»jag kan aldrig svara inför lefvande Guden, om jag
dröjer här längre.»

»Det är pertinent omöjligt att vara här ostorknandes,»
klagade den andre; »röken slår mig långt ner i 
maggropen, så att rättnu kan jag icke det ringaste regera
mig.»

»Ja, herr haron,» tillade den tredje, »kistan blir i
alla fall der hon är; vi förmå icke att lyfta den en
tum, om vi också hade en hel timma på oss. Låtom
oss derföre, i Guds namn, tänka på oss sjelfva och vår
egen frälsning; det är okristligt att våga lifvet för
mammon.»

»Gören er icke olyckliga, karlar! Kommen ihåg den
lydnad, j ären skyldige er husbonde!» skrek baronen.
»Jag befaller er att borttaga kistan; annars låter jag er
flytta allesamman på ögonblicket — jag behåller aldrig
en olydig tjenare i mitt hus.»

»Baron kan befalla öfver våra sysslor, men öfver
vårt lif befaller Gud, som förbjudit oss att spilla det i
onöda. Farväl, herr baron!» sade den af tjenarne, som
sist talat.


﻿»Så skall <i>jag</i> då åtminstone bli qvar! Jag skall
fårgås tillsamman med min kassakista!» ropade Björnklo
och grep med begge armarne om det kalla jernlocket.
»Jag skall icke lefva, för att bli en tiggare, för att se
några minuter förstöra frukten af hela mitt lifs möda
och försakelse!»	

»Ah, baron skulle nog ångra sin föresats, när han
kände det osa hett kring kassakistan. Baron kan ju
börja att skafva på ny kula, bara lifhanken blir väl i
behåll. Följ derföre med oss, herr baron; det är det
bästa.»

Och drängarne fattade med handkraft sin husbonde
och buro honom ut på gården, som nu erbjöd ett 
brokigt skådespel. Der hvimlade personer i lätta 
theatraliska drägter bredvid nyfiken allmoge, som den 
olyckliga tilldragelsen ditlockat; de inviterade gästernas
svarta frackar trängdes med betjeningens bjertfärgade
livréer; undan branden räddade effekter stodo uppstaplade 
i fantastiska pyramider, till hvilka någon gång en
spegel utgjorde underlaget och sotiga kökskärl sjelfva
resningen; några handsprutor voro här och der igång,
fastän mera såsom en muntration för allmänheten, än
som något allvarsammare hinder för eldens framfart;
det begär att skrika och väsnas, hvilket, vid dylika 
tillfällen af uppståndelse och fara, är ett utmärkande drag
hos Svensken, förnekade sig ej heller här: rundt 
omkring den brinnande byggnaden pröfvade man tappert
sina lungor, och isynnerhet voro de, som roade sig
med släckningsförsöken, outtröttliga att gasta och hojta;
i öfrigt åsågo alla temligen lugnt förstörelsen, en och
annan måhända med en hemsk skadeglädje, ty hvad
baronen hade vunnit under den långa förvaltningen af
sitt fädernegods, tillgifvenhet var det visserligen icke. 

Men under det den temligen talrikt samlade allmänheten 
betraktade olyckan med samma ögon, som hvarje
annat skådespel, vred sig hufvudpersonen deri, under
outsägliga själsqval, på den gräsvall, der han blifvit
nedlagd. Redan slog elden med breda, mäktiga lågor
ut ur det fönster, hvarunder hans älskade kassakista
af ålder haft sin plats, och takbjelkarne brakade ned
med dunder och gny. Skulle jernlocket kunna motstå
denna förfärliga tyngd? Skulle icke, äfven om jernet
gjorde sin skyldighet, denna metalls oundvikliga 
uppglödgning midt i det böljande eldhafvet inom några 
ögonblick förvandla sedelmassorna i en handfull fallaska?
Dessa begge tankar lade ömsom den olycklige baronen
på sträckbänken. Vände den ena honom för några
ögonblick ryggen, fattade genast den andra det pinade
offret och vred honom under sig i konvulsivisk jemmer.

»O, mina skatter, mina skatter!» ropade baronen och
ref i förtviflan upp gräsvallen med naglarne, »när jag
skådar lågorna omkring er, öfver er, kanske ibland er,
då tyckes det mig som om hjertat, stycke efter stycke,
slets ur mitt bröst! Jag har icke dotter eller son
eller vän: j voren mig i stället för slägtskap och 
vänskap; j voren mig allt — och nu ser jag er förgås för
mina egna ögon! Jag har ingenting mera i verlden att
lefva för: jag vill dö!»

»Och detta olycksaliga ord, som ensamt förmådde
lösa låsets tunga, hvarefter jag, i min förtviflan, 
fruktlöst famlade — ha, nu minns jag det, <i>nu!</i>  Det var:
<i>Försyn!</i>  Denna fras, som jag så ofta bär på 
tungan, hvarföre skulle den vika undan för mig just då
jag som bäst behöfde den, i ett ögonblick, då lif och
död berodde på dess utsägande!  <i>Det</i> är min lön för
det att jag alltid varit en nitisk kristen, för det att 
jag icke, på tjugu år, försummat någon högmessogudstjenst, 
för det att jag öfverhopat missionsverket med
välgerningar! Att icke en enda tanke på ”försynen”,
åtminstone af gammal vana, kunde fara mig genom
hufvudet! Att just den formeln, den alldagligaste,
icke skulle falla mig in! Ruinerad, tillintetgjord 
endast derföre, att två simpla stafvelser halkat mig ur
minnet! Oh, det är gräsligt, förfärligt! En glömska
betald med en million — det låter som en saga; 
ingen klok menniska skulle sätta tro dertill. Och ändå
är det sannt, sannt! Jag kan bli galen, när jag tänker 
derpå!»

»Kanske är det Guds straff öfver Björneborg, för det
jag öppnade dess åldriga portar för detta gemena följe
af komedianter, som här drefvo sitt syndiga spel! Så
blir jag lönad för min gästfrihet mot dessa verldenes
barn, som tiggde sig till en förlustelse under mitt tak,
och, till tacksamhet, satte eld derpå! Kanske tycka
de, att det var ett roligt skämt med den gamle knarren, 
och beundra prakten af den eldsvåda, som gör honom 
husvill! Det vore så likt detta lättsinniga yngel,
som flinar och skrattar åt allt, men icke har försyn
för något — — Hvem vet likväl, om branden icke är
mordbrand af någon, som afundades mig min rikedom,
som ville med våld trycka mig ned i bredd med dessa
krabbsaltare, hvilka på sina arma jordlappar sträfva
för ett lumpet dagligt bröd, som måste lägga hela
egendomens afkastning i munnen på sig och sin familj,
utan att kunna lägga något deraf på kistbottnen! Hvilken 
glädje det skulle vara för en af dessa småherrar,
att se baron Björnklo, den rikaste bland de rike, 
förvandlad till deras gelike, i ett ögonblick bragt till
samma obetydlighet som de, att kämpa för utkomsten, 
icke mera för äran att nämnas millionär! Ja, jag är
säkert offer för en skändlig anläggning, för djefvulska
stämplingar! Men jag skall rycka slöjan af denna
oerhörda nedrighet; jag skall tränga mordbrännaren
på spåren och tvinga honom att ge mig tillbaka mina
skatter, som han sköflat! Ja, jag skall ha ersättning,
full ersättning, på skilling och runstycke!»

Sålunda kretsades den olyckliges tankar, utan just
mycket sammanhang och reda, kring hans i lågorna
begrafda skatter. Han förblef under dessa sina 
utgjutelser mera ett föremål för den omgifvande mängdens
förakt, än för dess medlidande. Mången såg i branden 
ett Guds straff öfver bondplågaren och penningedyrkaren; 
den gloria af gudsfruktan, hvarmed Björnklo 
plägade maskera rofdjursdragen och deraf han sjelf
i viss mån lät narra sig, hade kunnat förblända 
endast de mest lättrogna, och i allmänna omdömet 
gällde han för en husbonde, som var allt annat än 
»kristlig» mot sina underhafvande, för en affärsman, 
hvilken, så snart tillfälle yppade sig, var jude. Banden
af den yttre aktning, som ändå rikedomen merendels
vet att tilltvinga sig, började också att i betydlig mån
lossna, då man hörde baronen i sin förtvillans 
hyperboler sjelf benämna sig tiggare, då man visste, att
hans kassakista hade en ytterst äfventyrlig plats i den
hetaste elden, hvarur man troligtvis, då lågorna lagt
sig, endast förmådde rädda askan af en omätlig 
förmögenhet.

Också företogo sig åtskillige af de inbjudna gästerna
att utan ett afskedsord till deras i gräset utsträckte
värd, skyndsamligen anträda hemresan från Björneborg.
Expeditions-sekreteraren af Roffelli befallde fram sin
vagn, och yttrade med en böjning på axlarne: »Min 
kära Björnklo bär sig då åt som en komplett peblej — 
ingen hållning, intet spår till värdighet! Han ligger
och rullar sig på marken, som ett oskäligt djur, för
en lumpen förlust af ett par hundratusen riksdaler!»

»Det finns icke för en tolfskilling stoicism i hela
karlen!» inföll unga Roffelli.

»Min Gud, att man så kan vanslägtas från sina förfäder!» 
yttrade grefvinnan Grönlund till sin dotter, så snart
de vändt det brinnande Björneborg ryggen. »Denne
Björnklos farfar, Gerdt Abrahamsson Björnklo, förstörde 
allt hvad han egde och var lika munter för det, den
gladaste själ i hela trakten — hans sonson är 
hängfärdig, för det att några sedelbundlar gått all 
verldens väg. Få se, om han icke, genom presten i 
församlingen, kommer att anropa allmänna välgörenheten
till förmån för en brandskadad pauvre honteux; det
vore honom icke olikt.»

Endast generalen närmade sig den hårdt straffade
penningedyrkaren. Stormsvärds ögon strålade af glädje
öfver hans makas räddning ur lågorna, ehuru han icke
kunde dölja för sig sjelf, att han hellre emottagit 
henne räddad vid hvarje annans hand, än Segerstjernas.
Från den ståndpunkt Stormsvärd såg lifvet, var det 
naturligt, att han skulle djupt ogilla Björnklo både såsom
menniska och medborgare; men hans karakter var för
ädel, för ridderlig, att han icke alltid skulle känna
medlidande med olyckan, äfven då den uppbars så
föga värdigt, som här var förhållandet. Dessutom 
hade han i många år varit bekant och granne med den
person, som slaget träffat, och vanan utgör ostridigt en
föreningslänk, om äfven af det skörare slaget.

»Se omkring er, herr baron,» yttrade den gamle
krigaren vänligt, »se hvilka rika åkerfält, hvilka 
﻿frodiga ängar, hvilka ståtliga ekskogar! Och allt hvad
ni ser tillhör er! Ni har, vid Gud, intet skäl att
förtvifla! Med en sådan egendom, med er drift, er
omtanka, och hvarföre också icke med er sparsamhet,
har ni snart en ny kassakista åter bräddad.»

»Ack, det går långsamt, mycket långsamt!» suckade
baronen; »penningen skrider så fruktansvärdt trögt i
höjden! Gud vare mig nådig i mitt stora elände!»

Det var mera, än generalen kunde fördraga. Han
vände tvärt ryggen åt den snyftande mammonsträlen;
och sedan han öfvertygat sig, att ingen fara hotade de
kringgränsande byggnaderna, afreste han jemte sin fru
från brandstället.

Segerstjerna fick en obeskrifligt vacker afskedsblick af
den sköna generalskan. Alltifrån det ögonblick, då han,
viss om den älskades genkärlek, viss om sin räddning
undan en nästan oundviklig död i lågorna, störtade ut
i det fria, hade han befunnit sig i ett tillstånd af 
hänryckning, af känslolöshet för alla yttre intryck, som
kom honom att glömma allt, utom den lycksalighet,
hvilken fyllde hans bröst, vidgade hans andedrag och
glänste i hans ögon. Han märkte knappt mera 
eldsvådan; han såg icke baronen, som, jemrande, krälade
i stoftet; han hörde icke oväsendet, hvilket larmade
omkring honom; fastän fröknarne Roffelli och Grönlund,
i sina lätta theater-kostymer, nästan snuddade invid
honom, förmådde de icke afvinna honom en enda 
minuts uppmärksamhet — han hade öga endast för den 
ståtliga, sköna qvinna, som nyss sagt, att hon älskade 
honom; han lefde helt och hållet i denna känsla af
ren, innerlig förtjusning, hvars himmelska dagg så 
sällan faller öfver lifvets trumpna, torra nejder. Men
dock sjönk en droppe af malört, en tanke på 
﻿verkligheten, i hans sällhets bägare, bland hans gyllne 
fantasier, då han såg henne, drottningen i hans drömmar,
vid en annans sida, försvinna ur hans åsyn. Nu först
stod det för honom fullt åskådligt, att han älskade en
annans maka. Under de på en gång ljufva och 
förfärliga ögonblicken i klädlogen hade han kysst hennes
händer, hade hans läppar vidrört hennes vigselring,
utan att ens detta, i en sådan stund, mäktat återkalla
honom till besinning — nu, då han såg henne af
pligt följa en annan, då endast hennes blickar vågade,
förstulet, följa honom, nu stod sanningen, förfärande
klar, för honom: hans kärlek, stulen inom honom sjelf,
var ännu blott en slumpens nyck, dervid han dock
kunde förebrå sig den ringa motståndskraft, han ställt
i vägen mot en vaknande passion för en gift qvinna;
hans kärlek, yppad, var en falskhet mot den gamle,
vördnadsvärde man, som lagt sitt lugn, sin heder i 
denna qvinnas hand, var en förbrytelse mot gudomliga och
menskliga lagar.

Så småningom hade det gamla herresätet brunnit till
grunden. Af alla baronens gäster fanns ingen qvar,
utom Stålkula, som hade åtagit sig ett slags tillsyn 
öfver de anstalter man träffat mot eldens vidare 
utbredande. Han, född, uppfödd och födelseorten alltjemt
trogen residens-invånare samt dessutom en bland 
cheferna för Stockholms frivilliga brandkorps, egde en
vana vid dylika uppträden, en säkerhet, att dervid 
ändamålsenligt gå tillväga, som för ögonblicket kom 
serdeles väl tillpass, enär knappt tiondedelen af de 
närvarande hade ens varit åskådare af en betydligare 
eldsvåda. Också belönades Stålkulas ansträngningar med
framgång: ingen utaf de kringliggande byggnaderna
nåddes af elden.

﻿
Baronen, som under den sednare delen af eldsvådan
legat i en dof försoffning, sprang upp, då han såg 
lågorna, flämtande, draga sina sista andetag.

»Kassakistan!» ropade han, »man måste bland 
bränderna söka efter kassakistan — kanske har den hållit
profvet! Ack, herre Gud, hvilken tyngd då skulle
falla från mitt bröst! Då ger jag, så sannt jag heter
Björnklo, en ny håf åt sockenkyrkan!»

Efter en längre stund vågade man verkligen företaga 
den begärda undersökningen. Kassakistan fanns 
vara bibehållen, fastän väggarne i den bågnat af hetta;
men då innehållet undersöktes, lågo der några göpnar
aska — det uppglödgade jernet hade bragt papperet att
kolna.

Baronen störtade, tillintetgjord, till marken. 
Malisen påslår, att han, alltsedan denna stund, icke har
alla sina skrufvar i behåll.

Anders återsyntes aldrig mera. Kanske innebrändes
den olycklige i de lågor, han sjelf antändt; kanske
flydde han till fjerran ort undan det straff, hans späda
erfarenhet redan lärt honom frukta.

*
</chapter>


<chapter name="Kapitel 11">
<h2>ELFTE KAPITLET.</h2>

Knappt hade generalskan, hemkommen från branden
på Björneborg, tagit godnatt af sin make och inträdt i
sina enskilda rum, förrän hon genast afskedade 
kammarjungfrun, hvars öron redan begärligt vidgades, i
hopp att få erfara något om eldsvådan, hvaraf det 
blodiga återskenet varit skönjbart ända till Wikingbo.

»Min Gud! min Gud!» suckade generalskan, sedan
hon blifvit ensam, och knäppte hårdt tillsamman sina
små händer, från hvilka diamantringarne blixtrade mot
ljuset, »hvad har jag gjort, i den fulla öfvertygelsen,
att jag stod på evigbetens tröskel, att endast några
korta ögonblick återstodo mig, för att uttala mitt lifs
enda hemlighet! Bättre, om jag fått dö i lågorna, än
lefva, med min tro lofvad åt en, min kärlek åt en 
annan! Olyckliga, grymma, förfärliga stund, som, istället 
för att blott ge döden, ger smärta och samvetsqval
åt ett helt lif! Huru skall jag någonsin kunna blicka
min make klart och öppet i ögonen, sedan jag svikit
hans förtroende och tillsagt en annan den kärlek, som
borde vara hans egendom? Och äfven inför Segerstjerna 
måste jag rodna. Hvad skall han, i djupet af sitt
hjerta, tänka om den gifta hustru, som otvunget 
bekänner, att hon älskar honom, som icke gör en enda 
ansträngning, för att med qvinlig värdighet dölja denna 

känsla? Kanske skall han tro mig vara en lågtänkt
varelse, färdig att när som helst bedraga en åldrig
make! Ack, i hvilket förfärligt djup har jag icke
fallit!»

Generalskans hufvud sjönk tankfullt ned mot 
bröstet; man kunde se, att hon var stadd i liflig 
öfverläggning med sig sjelf. Efter en stund klarnade 
hennes panna — kanske var det ett återsken af tankar,
som ljusnade derinom — hon reste sig upp och mätte
några gånger rummets längd med sina steg.

»Ja,» yttrade hon lågt, men fort, »så måste det
vara: han och jag få icke finnas i hvarandras 
grannskap! Mig binder min pligt här — han, en man och
en rik man, har hela verlden öppen för sig; han
skall icke neka mig den enda bön, jag framställt till
honom: han skall öfvergifva Segerstad. Först då kan
jag lugn återgå till mitt förra, stilla, stormfria lif;
medvetandet af hans närvaro skulle gjort det omöjligt.»

Generalskan satte sig ned att skrifva. Ämnet, som
hon behandlade, måtte ha varit serdeles kinkigt, ty
det ena konceptet efter det andra sönderrefs och 
kastades på golfvet. Slutligen måtte det dock ha lyckats
henne att få skrifvelsen affattad efter önskan. Hon 
genomläste den uppmärksamt och nickade, omedvetet,
bifall deråt. Slutligen vek hon papperet tillsamman i
brefform, förseglade det med ett litet sigill af agat,
och smög brefvet under sin hufvudkudde. De kasserade, 
kringströdda koncepterna förbrändes vid ljuslågan
till fallaska.

Följande morgonen befallde generalskan sin 
kammarjungfru att bära ett bref till Segerstad, men i 
största hemlighet, ty det gällde en liten öfverraskning åt
generalen på dennes födelsedag. Generalskan rodnade, 
då denna nödfallsdikt gick öfver hennes läppar. 
Vanan hade icke härdat henne; hon blygdes, då hon 
inför sin egen tjenarinna tvingades att tillgripa en 
osanning. Och ändå var detta bref, rad för rad, förestafvadt 
af en ädel känsla: det var ett afskeds-, icke ett
kärleksbref.

Generalen drack kaffe i sin skrifkammare, och jagade 
ur ett piphufvud, af en gammal soldat konstrikt
arbetadt i trä, den ena rökhvirfveln efter den andra
mot taket, hvars svärtade gipsbeläggning bar vittne om
egarens förkärlek för pipans njutningar. Hans ena ben,
försvagadt af blessyrer, var upplagdt på en kullerstol;
hans grå lockar föllo ned under en präktigt utsydd
rökmössa af sammet, ett prof på hans hustrus 
konstfärdighet och på hennes uppmärksamhet mot sin make.

Sergeant Brun inträdde. »Jag har rapport att afge,
herr general!» yttrade denne och rätade sig.

»Tala, min gosse!» sade fältherren till sin jemnårige
krigskamrat.

»Ledsam rapport, nådig general!» återtog sergeanten:
»här är förräderi i lägret.»

»Till saken, sergeant! fort till saken! Vi soldater
veta icke af några företal!»

»Jag skulle icke ha trott det, om jag ej sett det
med mina egna ögon. Omöjligt! skulle jag ha sagt,
om också hela verlden påstått, att det var sannt och
säkert!»

»Men så, för tusan. Brun, hvad är detta för 
käringfasoner? Jag befaller dig att i klara ord säga, hvad
du hört eller sett! Är det någon af betjeningen, som
låtit beträda sig med otrohet? Har man under natten
plundrat visthuset eller spannmålsboden?»


»Värre, nådig general, mycket värre! Se, det var
så, att jag i dag på morgonstunden rökte min pipa i
parken. Jag hade satt mig under en af lindarne och
betraktade myggdansen, som surrade omkring mig, då
jag, några steg ifrån mig, fick se något hvitt, som
hastigt skymtade fram mellan buskarne. ”Halt werda!”
tänkte jag för mig sjelf, ”hvad kan det här vara för
kontraband klockan sex på morgonen?” Med stormsteg 
marcherade jag framåt — och hvem stötte jag på,
om icke generalskans kammarjungfru, som alldeles icke
tycktes vara belåten med sammanträffandet. På min
fråga, hvart hon ämnade sig, svarade hon mig 
krångligt och ville antyda, att hon icke bade några 
bestämda ordres, utan promenerade uteslutande för egen
uppbyggelse. Men dertill både gick hon för fort och
såg för förlägen ut. Jag började ana oråd, isynnerhet
som jag just i ögonblicket kom ihåg, hvad herr generalen 
den der sömnlösa natten förtrodde mig» . . .

»Och hvad hör det hit, min kära Brun?» frågade
den gamle nästan vresigt.

»Jo, det hör visst hit, nådig general — bara generalen 
vill höra mig till slut. Jag gjorde i största hast
upp planen för min kampanj. Jag nedlät mig ända
till att kurtisera den der näsvisa Stockholms-slynan.
Jag märkte, att hon hade ett bref nedstucket i 
barmen; jag bemäktigade mig det, under förklaring, att
jag trodde det vara skrifvet af henne sjelf, och att jag
önskade se, hvem den lycklige vore, som hugnades
med ett dylikt förtroende. Utanskriften var tecknad
med generalskans hand: den var ställd till kapten 
Segerstjerna.»

»Död och förbannelse!» ropade generalen och sprang
upp; »gif hit, gif hit!»


»Jag återlemnade brefvet; jag vågade icke förfara 
annorlunda,» svarade sergeanten. »Emellertid, och huru
påkostande det också är att bedröfva min gamle chef,
har jag ansett för min skyldighet att underrätta 
generalen om förhållandet.»

Stormsvärd hade en gång, i ett ögonblick af 
öppenhjertighet och meddelande, förtrott sin gamle 
vapenbroder, att han led af svartsjuka. Nu, då sergeanten,
med tillgifvenhetens säkra instinkt, letat sig in på
rätta spåret för denna blott i allmänhet angifna 
svartsjuka, när han, med ett bevis, som gubbens kända
redlighet gjorde fruktansvärdt vigtigt, närmade sig sin
herre, för att styrka hans misstankar, nu skyggade 
generalens naturliga stolthet tillbaka för tanken på en
huslig olycka, hvars hemlighet delades af en tjenare,
äfven då denne tjenare var troheten och tystlåtenheten
förkroppsligad. Nu yttrade han med återvunnen 
fattning, med all den köld hans af rörelse darrande 
stämma tillät honom antaga: »Du gjorde rätt, min kära
Brun, då du återställde brefvet; det handlade säkert
om något lappri, om lånet af en bok, en gravyr, 
några noter; fruntimmerna ega förmåga att korrespondera 
om ingenting. Emellertid håller jag dig räkning
för den trohet och vänskap, som du, äfven i detta
hänseende, bevisat mig; och fastän du dervid blifvit
missledd, så faller skulden icke på dig, utan på mig,
som gifvit dig första anledningen till en förmodan,
hvilken jag sjelf icke mera hyser; det var en orättvis,
enfaldig inbillning, som jag nu alldeles lyckats 
förjaga. Tack emellertid, än en gång tack för din 
välmenta underrättelse, hvilken jag i detta ögonblick kan
höra helt lugnt, utan att någon känsla af ångest pressar
mitt bröst — svartsjukan har för alltid vikit derifrån.» 


Den gamle sergeanten aflägsnade sig med lättadt
hjerta. Med fast förtröstan skulle han gått i döden
för sannfärdigheten af hvarje ord, som kommit från
hans generals läppar, och han tviflade icke ett ögonblick, 
att ej Stormsvärds hjerta var lika fritt, som hans
eget, från hvarje anfall af svartsjuka.

Men knappt hade trotjenaren tilläst dörren efter sig,
innan den länge dämpade stormen bröt ut från hans
herres läppar. Glömmande sina blessyrer, sina 
giktkrämpor, störtade generalen upp på golfvet, och 
yttrade häftigt, under det han med jettesteg vandrade
kring rummet: »Så ser jag då ändtligen klart! 
Eldsvådan i går gaf mig ljus, fastän ej tillfyllest; nu,
vid Guds fulla dager, har den, för hvilken osanning
är en omöjlighet, läst utanskriften på ett bref från
<i>henne</i> till <i>honom!</i>  Och detta bref skickades med en
smygande kammarjungfru, tidigt på morgonen, förstulet, 
hemlighetsfullt! Hvarje vidare tvifvelsmål skulle
vara en galenskap, ett ursinnigt försök att berga en
redan sjunken förhoppning! Hon, annars så jungfruligt 
noggrann om det skickliga, det tillbörliga, som
har en rodnad tillreds för hvarje tvetydigt uttryck,
som med vältaliga läppar och ännu vältaligare blickar
städse är färdig att försvara sitt köns värdighet, hon
underhåller helt simpelt en hemlig korrespondens med
den vackraste karlen i orten! I ersättning för de långa,
odrägligt långa timmarne, dem hon, till åtlydnad af
konvenansens fordringar, måste tillbringa vid sidan af
en gammal, utlefvad gubbe, använder hon sina lediga
stunder att qvickt och lifligt förlöjliga honom i 
skrifvelser, deri hon utan tvifvel ger sin galla öfver den 
besvärlige äkta mannen fritt lopp, och slutar med en
ljuf förhoppning, att han snart måtte lägga sina trötta 
ögon tillhopa! För verlden visar hon utsidan af en
dygdig, sig sjelf uppoffrande maka, med trygg blick
hör hon sig prisas såsom ett mönster för qvinnor; men
nu vet jag hvad som gömmer sig under denna hycklande 
mask — åh, det är en småsak, en lumpenhet:
intet annat än äktenskapsbrott!»

Generalens röst stockade sig; källor, dem han 
längesedan trodde vara förtorkade, sprungo åter upp — 
han gret.

»Min aktning kan jag icke mera skänka henne,»
fortfor han sedan lugnare; »men jag måste skänka min
beundran åt den oefterhärmliga naiveté, hvarmed hon
spelat sin rol, såsom maka och husmor. Hvarje hennes
nyck var en befallning för mig; jag sökte läsa hennes
önskningar i hennes ögon. Och hon tackade mig med
en vänlighet, som var så naturlig, så oförställd; hennes 
leende var huldt och ljuft, som en engels; aldrig
att en blick, en min förrådde förbryterskan! Men,
Gud ske lof, fullkomlighet i brottet är lika ovanlig,
som hvarje annan fullkomlighet: sjelf alltid på sin vakt,
begick hon likväl det felet att icke välja en lika 
vaksam budbärerska; brefvet, brefvet ropar skyldig 
öfver henne! Och som en skugga vill jag följa henne,
för att komma verkligheten på spåren — icke skriften 
mera, utan handlingen — och har hon vanhedrat
mitt namn, har hon förgätit sina pligter såsom hustru,
då, gamla klinga, återstår för dig att två fläcken ren i
förförarens blod; ty är också min arm gammal, är min
sak rättvis och min själ oförfärad!»

Generalen kastade en blick, hvari brann ett återsken
af gammalt hjeltemod, på det nu bland andra hugg- och 
skjutvapen fredligt upphängda svärdet.


Emellertid hade fru Stormsvärd, genom samma 
budbärerska, som öfverbragte hennes skrifvelse till 
Segerstjerna, äfven erhållit dennes svar, inneslutet i en liten
biljett med gyllne kanter. Vid redogörandet för sin
sändning behagade kammarjungfrun alldeles förgäta
sitt sammanträffande med sergeant Brun och dennes
kärleksfulla intrång i hemligheten både af brefvets 
förvaringsrum och dess adress. Troligtvis ansåg hon mest
öfverensstämmande med en klok politiks grundsatser,
att tills vidare för sig sjelf behålla öfvertygelsen om
det intryck, hon trodde sig ha gjort på den gamle, 
såsom temligen förmögen ansedde sergeantens tills dato
stenhårda hjerta.

Generalskan öppnade hastigt biljetten och läste:

»Ni har uttalat er vilja — den skall efterkommas:
redan i detta ögonblick förbereder jag allt till min
affärd; i afton finnes jag icke mera i ert grannskap.
Villigt, ty ni befaller det, går jag i den landsflykt, som
skiljer mig från allt hvad jag har kärast på jorden,
som skulle utgöra min förtviflan, om den icke utgjorde
er önskan; till och med martyrdomen blir ej mera
bitter, då den kommer från edra läppar.

Men denna blinda undergifvenhet, denna obetingade
åtlydnad torde dock vara förtjent af någon belöning;
öfver en uppoffring, sådan som min, bör äfven lysa
en stråle af vedergällning; den, som fordrar mycket,
bör också sjelf lofva något! Ännu en gång, Charlotte,
måste jag återse er, innan jag vågar tro mig stark
nog att, kanske för alltid, lemna er; det farväl, ni
nyss tecknat i bokstäfver, måste jag höra från edra
läppar, att ordets välljud måtte förtaga åtminstone 
något af dess hårdhet. En lång rymd, en lång tid skall
snart åtskilja oss; neka mig derföre icke den bön, jag 
här lägger för edra fötter — hvem vet, om det icke
är den sista i mitt lif? Var, klockan fyra i dag 
eftermiddag, i er park, vid eremitaget! Kom ihåg, att
det gäller en olycklig kärleks farväl; detta afsked
skulle icke sjelfva svartsjukan förmena oss. Kom ihåg,
att, om jag blir den ende på mötesplatsen, om jag går
derifrån utan ett tröstande ord från edra läppar, utan
en vänlig blick ur edra ögon, skall jag visserligen — 
ty jag har lofvat det — fatta vandringsstafven och ila
bort, långt bort; men förtviflan, märk väl! förtviflan
blir då min följeslagare på vägen, och hvart denna 
sedan bär, vågar jag sjelf ej ana. Derföre besvär jag
dig på mina knän, Charlotte, unna mig en qvart, en
minut blott, innan jag för åratal lemnar dig — jag 
behöfver denna glädje, för att gömma den som mitt 
skönaste minne! Kom! kom!»

Med fuktiga ögon läste fru Stormsvärd dessa rader,
exalterade, såsom gerna allt hvad kärleken skrifver.
Hon kände sig stolt att vara älskad af en man, som
med så mycken heroism gjorde ett offer af sin passion,
som, på en vink af den älskade, lemnade henne och
hemmet och utan ringaste tvekan gick ut, att skapa
sig en ny verkningskrets. Men då hon kom längre
i brefvet, då hon hann till de rader, der Segerstjerna
bad, besvor henne om ett möte, kände hon sin själs
naturliga ädelhet och stolthet, med den purpur som
steg klar på hennes kinder, mäktigt höja sig mot detta
förslag. Hon, hustrun, smyga förstulet till en älskares
möte — det vore låghet, förnedring! Men också, att
jaga <i>den</i> i förtviflan, som för det offer han bragt 
fordrade endast denna belöning — det vore grymhet,
raseri! Dessutom, detta möte var ju icke ett vanligt
kärleksmöte, några minuter af förstulen lycka, af blind 
﻿passion: det var ett tårdränkt afsked, den sista 
afsägelsen af hvarje förhoppning, blott en blick, en vink
vexlad till farväl!

Ju flera gånger fru Stormsvärd genomläste brefvet,
desto otvifvelaktigare fann hon sig öfvertygad, att ett
uteblifvande från den bestämda mötesplatsen endast
skulle vara att med hårdhet och otack löna den 
undergifna beredvillighet, som Segerstjerna ådagalagt i 
efterkommandet af hennes yttrade önskningar. Det skulle
vara en onödig grymhet, att icke bjuda handen till
farväl åt en vän, som kanske för alltid lemnar oss.
Ty i detta ögonblick hade Segerstjerna afsagt sig alla
en älskares anspråk; han hade offrat dem på pligtens
altare, och det var endast vännen, den pröfvade vännen, 
som stod qvar.

Passionen är alltid räsonabel i sitt eget intresse:
fru Stormsvärd beslöt att möta Segerstjerna klockan
fyra vid eremitaget. Försänkt i denna sjelföfverläggning, 
märkte hon knappt kammarjungfrun, som kom
för att tillkännagifva, att kaffet var serveradt. Först
sedan tjenarinnan andra gången upprepat sitt ärende,
ryckte fru Stormsvärd sig lös ur sina betraktelser och
gick in i det rum, der hon och hennes man plägade
intaga sin frukost.

Generalen, punktlig, som mängden af gamla krigare, 
befann sig redan på ort och ställe; han sysselsatte 
sig att läsa en packe bref, hvilken nyss med 
postbudet kommit honom tillhanda. Trogen en vana, lika
gammal som hennes äktenskap, bjöd fru Stormsvärd sin
make, till godmorgon, en kyss. »Judas, judas!» tänkte
generalen, då hans kalla läppar mötte den glödande
purpurn af hans hustrus. Hans ögon blickade djupt 
och forskande ned i hennes, och för första gången
sänkte sig dessa, undvikande, mot golfvet.

»Du har i dag en mycket vidlyftig post,» yttrade
fru Stormsvärd med en häftighet, som vittnade om 
förlägenhet.

»Ja,» svarade generalen; »det ser nästan ut som en
orättvisa, att mannen skall ha så mycken korrespondens 
och hustrun snart sagdt ingen. Men du tar din
skada igen, Charlotte; när fruntimmerna afsända 
eller emottaga bref, äro dessa vanligtvis desto längre.
Vi, som skrifva i ämnen rörande tjensten eller affärer,
blifva förundransvärdt lakoniska i våra uttryck; 
fruntimmerna älska det eleganta, det utsökta i formen,
serdeles ifall de, af någon händelse, skulle skrifva till
en karl!»

Generalskan rodnade upp till hårfästet. Generalen
låtsade icke märka framgången af det enkla medel han
användt, för att pröfva sin hustru; han mumlade 
endast för sig sjelf: »Ännu är hon en oöfvad 
förbryterska: hon kan rodna!»

»Men,» inföll generalskan, som fruktade, att ett 
ögonblicks tystnad kunde draga hennes mans uppmärksamhet 
på den purpur, hon kände bränna sina kinder, och
som derföre tillgrep den första tanke, hvilken flög
henne genom hufvudet, »men denna vana vid 
korrespondens, denna verkliga öfverhopning deraf gör 
alldeles om intet den känsla af glädje, hvilken den ännu
ovane erfar, då han emottager ett bref och pröfvande
granskar utanskrift och sigill. Det är en känsla, 
beslägtad med barnets, som håller en ännu i attrappen
fördold julklapp i handen.»

»När man hunnit mina år,» svarade generalen, »har
man längesedan upphört att emottaga skrifvelser af så 

intressant innehåll: det är ungdomen ensamt förbehållet 
att ännu kunna hysa känslor, beslägtade med 
barnets.»

»Jag hoppas emellertid,» inföll fru Stormsvärd, som
gerna ville leda samtalet från den slippriga grund, 
hvarpå det, i fråga om brefvexling, för tillfället befann
sig, »jag hoppas emellertid, att de i dag erhållna 
nyheterna äro goda?»

»Derom kunna tankarne vara delade,» genmälde den
gamle med en nästan bitter tonvigt på orden; »för min
enskilda del är jag af samma åsigt, som det gamla
ordspråket: ”inga bref, goda brev”.»

Generalskan riktade på sin make en hastig, spejande 
blick; hon ville läsa i hans ansigte, huruvida
blott en tillfällighet eller en verklig afsigt lade honom
på tungan de pilar, som upprepadt träffat henne. Men
den gamle krigarens drag hade redan återtagit sitt
vanliga uttryck af fryntlighet och öppenhet; molnet,
som skuggade dem, hade gått förbi, och de hos fru
Stormsvärd uppstigande misstankarne sjönko åter tillbaka. 
Med allt det yttre lugn, all den inre ihärdighet
och ansträngning, som voro ett arf från hans krigarlif, 
följde likväl generalen hvarje sin hustrus rörelse,
hvarje minvexling i hennes ansigte; <i>hans</i> misstankar
hvilade på alltför säker grund, att ett leende, en 
vänlig blick skulle kunna förjaga dem.

Så förflöto kyligare, än förut under de begge 
makarnes äktenskap varit händelsen, förmiddagen och 
middagen. Knappt hade den sednare, under temligen 
fåordiga samtal, blifvit afslutad, förrän generalen begaf
sig in i sina rum och slog sig ned vid ett af fönstren,
hvarifrån man kunde öfverse de tvenne serskilda 
utgångar, som från Wikingbo slott ledde ut i det gröna. 

Gamle Brun öfverräckte, enligt trettioårig plägsed, 
eftermiddagspipan, väl stoppad, åt sin general, som 
emottog den med en vänlig nick. »Du åtminstone är ännu
densamme, som förut,» yttrade husbonden till trotjenaren, 
och, med ögonen alltjemt riktade på planen framför 
sig, drog han eld ur en fidibus, hvilken sergeanten,
rak ocb uppsträckt, höll med samma allvarsamma, 
barska min, som om han handterat en lunta.

Något öfver en halftimma hade generalen sålunda
suttit med blossande mun, med rynkade ögonbryn,
med blicken skarpt häftad på föremålen nedanom 
honom, då han plötsligen sprang upp, slängde pipan långt
ifrån sig, och fattade sin mössa. Då han gick genom
yttre rummet, reste sig Brun militäriskt, och frågade,
efter gammal vana, om generalen befallde, att han
skulle medfölja.

»Nej, jag gör bara en helt kort promenad,» svarade
denne och vinkade åt Brun att bli qvar.

Hvad som hade förmått generalen till ett så 
brådstörtadt uppbrott, var åsynen af hans hustru, hvilken,
med parasolen i handen, sväfvade utför de släthuggna
granittrappor, som ledde upp till Wikingbo, och tycktes 
ställa sin vandring mot parken. Stormsvärd satte
denna uppenbarelse vid en timma, den han sjelf 
plägade egna åt sömnen, i omedelbart sammanhang med
den biljett, hvilken Brun omtalat, och svartsjukan gaf
spänstighet och fart åt den gamles steg, der han, 
spejande, framsmög i spåren af sin hustru, hvilken, för
sin del, var öfvertygad, att Morfeus höll hennes make
fången.

»Det är första gången i min lefnad jag gör tjenst
som spion,» mumlade gubben ocb slingrade sig endast
med svårighet fram mellan det tättvuxna löfverk, som 
på ena sidan begränsade den gångstig, generalskan valt,
och således lemnade tillräckligt skygd för en observatör, 
den der icke önskade bli sedd: »det är simpelt,
det är lumpet; men jag vill se min egen vanära i
ansigtet — får jag endast säkerhet, skall jag snart ha
upprättelse!»

Efter en stunds vandring stod generalskan vid 
eremitaget, en i en bergsklint bildad grotta, som man,
för att höja illusionen, försett med några simpla stolar
och en tarflig eremit af trä. Men jemte eremiten fanns
der äfven en lefvande mensklig varelse, som skymtade 
fram ur djupet af grottan, i detsamma fru Stormsvärd 
satte foten på tröskeln till denna dunkla boning.

»Ni bedrog icke min förväntan,» yttrade han och 
helsade vördnadsfullt; »ni var barmhertig äfven i er 
stränghet — jag tackar er!»

»Jag har kommit för att bjuda er farväl, Segerstjerna! 
Det var en begäran, som jag icke trodde mig
kunna vägra er; det var en åtgärd, hvartill jag icke
lämpligen kunde anhålla om min mans tillstånd. Men
om han såge mig i detta ögonblick, är jag öfvertygad,
att han icke skulle ogilla min handling.»

»Jag tror mig redan ha gifvit åtminstone ett bevis,
hur vördnadsfullt, hur undergifvet jag älskar er; jag
vågar således förmoda, att påminnelsen om en make
icke var fullt nödvändig, för att hålla mig på 
vederbörligt afstånd.»

»Låtom oss icke genom misstydningar förbittra det
korta samtal, som förunnas oss till ett farväl: min 
afsigt var icke att såra, endast att ange den synpunkt,
hvarifrån vårt möte måste betraktas.»

»Jag vet, Charlotte,» svarade Segerstjerna, »att den
man, som i går, då vi båda svigtade vid brädden af 
en gemensam graf, vågade tala till er om kärlek, idag,
då allt återinträdt i sina gamla förhållanden, icke mera
eger denna rättighet. Vi äro icke mera tvenne 
älskande, färdiga att hand i hand ila mot himlen: 
emellan oss, åter neddragna i stoftet, står en mörk skugga,
en hotfull vålnad, bilden af en make. Men är det väl
ett brott att tänka sig, hur lyckliga vi begge skulle
ha varit, om icke en oblid slump, ett grymt öde fjermat 
oss ifrån hvarandra? Hvarföre såg jag er icke
redan för ett år tillbaka, innan . . . . Ack, englar skulle
ha afundats vår sällhet!»

»Dylika bilder torde icke vara de lämpligaste för att
bringa en olycklig, en oloflig kärlek till glömska — och
glömska är ändå det mål, dit vi, för vårt eget lugn,
begge böra sträfva!»

»Hade ni uppmanat mig till tålamod, Charlotte — nå 
väl! tålamod är den olyckliges dygd; jag skulle ha
samlat alla mina krafter, för att lida med styrka — men
glömska . . . aldrig, aldrig! Jag skulle glömma, att
jag en gång från edra läppar hörde ett gensvar på
min kärleks fråga? Jag skulle glömma de sällaste
stunderna i mitt lif? Nej, jag vill minnas: minnet
skall för mig bli den lykta, som lyser öfver 
kommande mulna dagar. Och hvarföre, Charlotte, hvarföre 
skulle jag förgäta? Det hinder, som åtskiljer oss,
finns då ingen möjlighet att det kan falla? General
Stormsvärd är en ädel, en vördnadsvärd man; men han
är gubbe, och, med menskliga ögon att se, äro hans 
dagar räknade. Om han går bort, skulle ni ha mod
förbjuda mig att återupptaga det afbrutna samtalet på
Björneborg? Kom ihåg, det behöfs blott en så vanlig
tillfällighet, som en sjuttioårings hädangång ur tiden,
för att berättiga mig att till er, Charlotte, tala om 
kärlek! Månne det då icke är alltför strängt af er att
anbefalla glömska, då tålamod ensamt kunde vara 
tillfyllestgörande?»

»En sådan tanke, som den ni nu uttryckt, Segerstjerna, 
vore, hyst af mig, ett brott. Jag kan aldrig
nog erkänna hvad jag är skyldig min make, och det
skulle af mig vara den svartaste otacksamhet, att i ett
och samma begrepp förbinda hans död och min egen
sällhet. Jag hade icke trott, att en man, som Segerstjerna, 
skulle behöft en sådan erinran från den qvinnas 
läppar, som han säger sig älska.»

»Ni har rätt,» inföll Segerstjerna, efter ett ögonblicks
stillatigande, »ni har rätt, nu som alltid! En känsla
af blind egoism förledde mig, men endast för ett 
ögonblick; i min förtviflan skapade jag mig en förhoppning 
af en förutsättning, som icke kunde annat än
såra er. Förlåt, förlåt min öfverilning! Ni, Charlotte,
i er ädelhet, er själshöghet, kan ej fatta de ytterligheter, 
hvartill passionen förleder; och jag skall för alltid 
förvisa ur min själ denna mot er brottsliga tanke,
som stal sig in hos mig och blef mig kär, derföre att
den smekte min fantasi och fyllde den tomhet, som
rådde omkring mig, derföre att denna tanke närmade
mig till er!»

»Ni klagar öfver tomheten af ert lif, ni, utrustad
med kunskaper, rikedom, anseende, ni, fri och 
oberoende, ni, som har hela verlden öppen för er, att i
dess hvimmel söka glömska eller förströelse eller 
utmärkelse! En riksdag står ju för dörren, en riksdag,
der mäktiga intressen komma att korsas, der skilda
åsigter kläda sig i harnesk mot hvarandra: träd der
upp, som en ljusets, en rättvisans och sanningens
kämpe! Plats i ledet är er redan, i kraft af er börd, 
beskärd: frejda denna plats genom edra talanger, ert
mod, er ihärdighet! Med glädje skall jag, i min 
aflägsna enslighet, läsa om edra triumfer, i tidningarnes
berättelser höra återljudet af er stämma; jag, äfven
jag skall känna mig stolt öfver edra framgångar; 
äfven jag skall blanda min röst med bifallsropen; och då
man talar om er, skall det för mig vara en glädje att
få utsäga ert namn, såsom namnet af en ädel, ryktbar
och firad man. Och då, på alla håll omsluten af allvarliga 
göromål, som taga hela er själskraft i anspråk, med
intet enda ögonblick ledigt för de förvekligande drömmar,
hvilka så småningom från förståndet stjäla väldet öfver
fantasien, rastlöst sträfvande framåt mot ett ädelt, 
upphöjdt, lysande mål, skall ni säkerligen icke mera klaga
öfver den tomhet, som ni nu finner råda omkring er.
Ödet har en gång så fogat, att vi, för att fylla vår
pligt, måste skiljas — och ni är man, ni måste vara
vuxen ert öde!»

»Hvem skulle icke med glädje gå dit ni, Charlotte,
visar vägen! Nå väl, jag följer! Jag tror på en 
ingifvelse, som talar från edra läppar; jag skall söka
att göra mig värdig edra välönskningar; jag skall 
anstränga hela min själ, för att en bifallsblick ur edra
ögon må kunna hvila på mitt namn! Ni är min 
Valkyria: då jag strider och kämpar, ser jag er på 
molnet ofvanom mig — och jag hoppas på seger, ty jag
står ju under skyddet af edra förböner!»

»De skola följa er alltid, öfverallt, så länge mina
läppar ännu kunna framstamma en bön: de böjas för
er nu i detta sista ögonblick innan en lång, kanske
evig skilsmessa. Det uppförande, ni i denna grannlaga
sak emot mig iakttagit, kräfver min djupaste 
högaktning, min innerligaste tacksamhet; ni har handlat 
såsom blott en ädel man med stark vilja är i stånd att
handla. Min pligt förbjuder mig att älska er, och med
yttersta ansträngning af alla min själs krafter skall jag
försöka att fylla min pligt: men min varmaste, 
trognaste vänskap erbjuder jag er i utbyte. I denna rena,
ljufva vänskaps namn räcker jag er här min hand till
farväl! Måtte himlens englar ledsaga er! Lycka och
välsignelse, framgång och glädje! Ni förtjenar dessa
lifvets goda gåfvor, och ingen önskar er dem djupare
ur hjertat, än jag! Farväl, farväl!»

Den skorpa af konstladt lugn, hvarmed fru Stormsvärd, 
vid början af detta uppträde, sökt omgjuta sitt
väsen, hade småningom smultit; då hon yttrade de
sista orden af sitt afsked, darrade hennes stämma af
qväfda tårar.

Segerstjerna fattade den hand. som räcktes honom,
och förde den, djupt rörd, till sina läppar. »Är 
vänskapen,» frågade han med bruten stämma, »så njugg
om de minuter, den skänker vännen till ett farväl, att
ni redan, Charlotte, <i>redan</i> vill lemna mig?»

»Jag får icke dröjd längre; min pligt kallar mig!»
svarade fru Stormsvärd. »I detta ögonblick slumrar
min make, trygg i öfvertygelsen om min tillgifvenhet,
min trohet; då han vaknar, bör han finna mig vid sin
sida, och min blick skall, öppen och oafvänd, möta
hans, ty jag vet mig vara honom värdig: jag har ju
tagit farväl af er, Segerstjerna, för att kunna helt och
hållet helga mitt lif åt honom!»

»Den, som blifvit martyr vid denna er delning, 
vågar dock icke klandra dess rättvisa. Måtte då er ädla
handling lönas såsom den förtjenar! Måtte den, som är
nog lycklig att kalla er sin maka, veta rätt uppskatta
värdet af den qvinna, hvilken en blid Försyn gifvit 
honom till följeslagerska genom lifvet! Måtte 
belåtenhet och frid gjuta sin balsam i ert hjerta! Och, för
att tala ett ord äfven om den, som i dag går bort från
hvad han har kärast på jorden: aldrig skall han ge er
anledning att ångra den blick af utmärkelse, ni skänkt
honom; minnet af er skall han bevara såsom sitt 
skönaste och sitt — stoltaste minne; ingen skall veta,
ingen skall ana hans hemlighet; ingen skall någonsin
till er öfverföra hans varma, trofasta helsning, men
ert eget hjerta skall säga er, att hans första och sista
tanka är ni, Charlotte! . . . Låt mig ännu en gång 
betrakta dessa ljufva drag, som skulle varit min lefnads
lycka, derest lycka någonsin varit mig beskärd — ännu
blott ett enda ögonblick!»

»Men detta, Segerstjerna, är det sista!	Jag har 
uppfyllt er önskan; jag har kommit för att räcka er
min hand till afsked — låtom oss icke göra detta afsked
alltför bittert för oss begge: må vi skiljas, som vänner
skiljas, med saknad, men utan förtviflan! Ännu en
gång — farväl, Segerstjerna! Gud välsigne er!»

Dessa lugna, kalla ord stodo i en grym strid med
den tårfyllda, skälfvande stämma, som framförde dem.

»Hade ni icke redan mitt löfte, vid Gud, Charlotte,
jag gåfve det! Denna skilsmessa är förfärlig! Hvarföre 
icke unna mig att någon gång betrakta er höga,
heliga skönhet, och renas vid den klara strålen ur ert
öga, att, smygande i edra spår, till ett minne förvara
blomman, som förtrampats af er fot, att, som den 
ringaste af edra underhafvande,	få ödmjukt föra	er 
klädningsfåll till mina läppar! Men hvad! ni gråter — det
föll en tår från ert öga på min hand! Det är dock
ett minne, fastän förgängligt!»

Segerstjernas läppar upphemtade tåren.

﻿
»Ja,» svarade fru Stormsvärd med återtagen fattning, 
»jag gråter öfver er, Segerstjerna, som, med er
stormande häftighet, gör det afsked, ni sjelf påkallat,
för mig så svårt. Ni tyckes fordra, att hos mig, hos
den svaga qvinnan, skall finnas mod och styrka för
oss begge; sjelf hänger ni er åt ett veksinnadt 
missnöje med nödvändighetens tvång, åt klander af ett
öde, hvilket ni, i första rummet, borde bära som en
man. Dock, det är endast för ett ögonblick ert bättre 
jag ligger under i denna strid. Blif åter densamme,
som ni var, då ni, i svaret på mitt bref, utan tvekan,
utan gensägelse, utfästade er att aldrig återse mig, så
länge jag förblef en annans hustru! Det behöfs blott
en enda kraftfull ansträngning, för att besegra fienden
inom er!»

Segerstjernas drag återspeglade den hårda kamp, för
hvilken hans hjerta var valplatsen. Slutligen utropade
han med dof, beslutsam stämma:	»Ja, ja, det är tid
att vi skiljas — det kortaste afskedet är ju det minst
bittra! Farväl, Charlotte! Måtte Himlen förunna oss,
om också sent, ett återseende!»

Med konvulsivisk häftighet tryckte han fru Stormsvärds 
hand till sina läppar och ville ila bort, då i hans
öra ljöd en välbekant stämma: »Ännu ett ögonblick,
herr kapten, om ni tillåter! Äfven jag har här några
ord att yttra!» Det var generalen, som från sitt gömställe 
bland träden framför eremitaget sett och hört allt.

»Stormsvärd!» utropade generalskan och stirrade 
häpen på sin framträdande make, såsom på en ur jorden
uppstigande vålnad.

»Generalen!» mumlade Segerstjerna och betraktade
med ögon, som af förvåning tycktes vilja falla ur 
hufvudet, den plötsliga uppenbarelsen.


﻿»Jag trodde ert möte brottsligt,» yttrade generalen,
»och ville ha bevis på min vanära, för att hämna den;
derföre nedlät jag mig till lyssnarens föraktliga yrke.
Med rördt hjerta har jag funnit, huru mycket jag 
bedragit mig. För min misstanka ber jag dig om ursäkt,
min ädla, högtänkta Charlotte, och äfven er, herr
kapten! Jag fann väl hvad jag längesedan anat: kärlek, 
men en kärlek, hvaröfver icke ens jag, som dock
skulle vara den förfördelade, har rätt att harmas, en
kärlek, hvilken, ofrivilligt väckt, på pligtens altare
frivilligt offrat sig sjelf. Dock — hvarje uppoffring
följes förr eller sednare af belöningen. Länge skall
icke den gamle stå emellan de båda ungas kärlek;
ljuga icke tecknen inom mig, äro de dagar, som återstå 
mig, icke många; öfvernog har min hjessa hvitnat
till skörd. Då skolen j med rena hjertan, dem intet
samvetsagg sargar, kunna falla till hvarandras bröst:
då skolen j vänligt kunna tänka på den hädangångne,
som med sin hädangång förenade er! Jag har alltid
med fruktan tänkt, hur ensam, hur öfvergifven jag,
vid mitt förutsedda frånfälle, skulle lemna dig, älskade
Charlotte, du, liksom jag, utan närmare anhöriga, jag
utan närmare vänner, ty jag har öfverlefvat dem alla
— denna tyngd är nu lyftad från mitt bröst. När jag
icke mera finnes till, för då min enka, som brud, till
ditt hem, Segerstjerna! Gör henne lycklig! Jag har
skänkt henne i rikaste mått aktning, tillgifvenhet, 
beundran; du kan ge henne mer än jag: kärlek! Och
nu farväl, Segerstjerna — förgät icke mitt testamente!»

Generalen, hvars stämma började blifva vek af 
rörelse, slöt hastigt och bjöd armen åt sin hustru. 
Fastnaglad vid sin plats, blickade Segerstjerna efter de
bortvandrande tvenne, tilldess sista fliken af 
generalskans klädning försvann emellan trädens löfverk; då
lifvades plötsligen hans lemmar, och han ilade den
gamla, välkända stigen hem till Segerstad.

Der rådde, i de af Segerstjerna och Stålkula begagnade 
rummen, ett temligen tumultuariskt lif. Åtskilliga
kappsäckar voro framflyttade midt på golfven, och hade
dels redan emottagit, dels stodo färdiga att emottaga
den afresande borgherrens talrika bagage. Stålkula
var sysselsatt att i ett schatull nedlägga åtskilliga 
småsaker.

»Jag har varit ute och tagit afsked af Segerstad,»
yttrade den inträdande värden och kastade sin mössa
på ett bord.

»Om man alltid skulle säga sanningen, hvartill 
tjenade då diplomatien!» mumlade Stålkula, alltjemt 
lutad öfver sitt schatull.

»Under min vandring har det fallit mig något in,»
fortfor Segerstjerna: »jag skall till nästa riksdag bli en
verksam riksdagsman; jag skall träda i fejd mot 
oordningarne och missbruken.»

»Chateaubriand har sagt, att protestantismen är 
furstarnes religion,» svarade Stålkula leende; »jag, som
alls icke är någon Chateaubriand, säger, att oppositionen 
är framtidsmännens religion.»

»Och du känner dig icke hågad att, af gammal 
vänskap, följa mig äfven på denna nya bana?»

»Jo bevars, jag skall skrika af full hals: ”jag förenar
mig med den värde talaren, som nyss yttrade sig,” så
ofta du bringar i dagen något rätt ståtligt vältalighetsprof.»

»I dag är du bestämdt vid elakt lynne. Kanske jag
vågar smickra mig dermed, att det är afskedet från
Småland som du finner så påkostande?»


»Ja,» svarade Stålkula, »jag nekar icke, att hvad jag
sett af en sommar i Småland, allt gjort mig litet 
nyfiken på hösten, som just nu rycker an med gulnande
blad och rodnande frukt. Hösten är nemligen, i mitt
tycke, resultatet af sommaren.»

»Hästarne äro komna!» anmälde i detsamma en 
inträdande betjent.

*
</chapter>


<chapter name="Kapitel 12">
<h2>TOLFTE KAPITLET.</h2>

Oss torde tillåtas, att föra den benägne läsaren till
en af dessa kyrkogårdar med vänligt tycke, med 
lummiga träd och symmetriskt ställda grafvar, som man
någon gång äfven på landsbygden anträffar, ehuru 
annars dessa vigda rum icke sällan erbjuda anblicken af
en vresig och ojemn jordbacke, öfver hvars hvilostäder, 
skönjbara endast på mullens upphöjning, intet
träd hviftar sin svalka, ingen saknadens minnesblomma
sprider sitt doft. I snörräta alléer stodo här 
uppradade lummiga lindar; simpla träkors utvisade 
allmogens sofställen; sandstensmonumenter med urnor af
porfyr eller jern ståndspersonernas; i trenne grafkor,
uppstickande här och der längs kyrkomuren, hvilade
aristokratien; gångarne voro sandade och vårdade; 
portar af gjutet jern, en gåfva af någon bland 
församlingens ypperste, öppnade ingången till den helgade
platsen. Efter uråldrig sed, stod en gammal hvitmålad 
timvisare midt ibland grafvarne och täljde tiden
för de döde. Nu föll den redan emellan sex och sju,
och den sjunkande solens strålar högpurprade kyrkans
dunkla, blyinfattade fönster och glänste på de 
förgyllda korsen på grafkoren. Kyrkan, stor, rymlig och
af fast, men tung byggnadsart, saknade dock alldeles 
hvad man vant sig att anse för ett nästan oundgängligt 
bihang till en välbeställd kyrka: ett torn. I dess
ställe reste sig, på södra sidan af kyrkogården, en 
väldig klockstapel af god Småländsk furu, som, nyss 
tjärad, tycktes hysa för afsigt att i det längsta bjuda 
spetsen åt allförstöraren, tiden. Trenne väldiga 
malmklockor — det syntes, att församlingen hunnit repa sig
från de svåra klocktiderna under kung Gösta — 
gapade emot åskådaren från den upphöjda ståndpunkt,
der de med mäktiga tungor, med stämmor, som väckte
alla socknens ekon, lyste qvällens frid öfver arbetarens
mödor, eller den eviga hvilans frid öfver den trötte
hänsofne, eller i den stilla sabbatsmorgonen kallade
församlingen till gudstjenst. På alla dessa klockor
hade, efter öflig fordomtida sed, poesien, sådan den
i prestgården kunde bestås, ristat sina runor. Vi 
åtnöja oss att, såsom profbit, återge spåren efter den
pegas, som ridit sin rund kring den så kallade 
storklockan:

<poem>”Jag stöptes samma dag, då Fredrik än regera,
Och Adolf Fredrik sjelf för tropparne marchera,
Och mönstrade sitt folk, som uti Manhem var.
Gud låt’ båd dem och oss få lefva sälla dar.”</poem>

De till klockorna ledande linor voro inlästa i ett 
litet å klockstapeln anbragt skåp, för att hindra en 
eller annan uppspelt virtuos af församlingens barn att
onödigtvis pröfva sin talang som ringare. På 
kyrkogården spökade det, enligt allmogens utsago, högst
obetydligt. Men också hade platsen i fordom tid blifvit 
vald efter alla konstens reglor. Tvenne tvillingoxar 
hade släppts lösa, och der dessa stannade, hade
man byggt kyrkan och jemnat kyrkogården. Detta 
﻿sätt att se med tvillingoxars ögon lär vara ytterst 
fördelaktigt. Ett under dylik ledning uppfördt tempel
förbrännes aldrig af vådeld, och en sålunda utstakad
kyrkogård blir aldrig skådeplats för några svårare 
nattscener ur andeverlden.

Gick man härefter kyrkan litet närmare, så kunde
man på sjelfva kyrkdörrens jernbeslag upptäcka några
bristfälligheter. Socknens fiskare hade, i en hastig
vändning, tillegnat sig metallen, för att deraf göra
metkrokar. Det finns icke bättre metkrok i kristenheten, 
än den, som tillverkas af kyrkan frånryckt jern;
fiskarne äro nog kyrksamma att nästan slåss om 
företrädet att få nappa på den. Äfven kalkrappningen var
på ett par ställen spräckt och fråntagen: i 
kreaturssjukdomar gör kyrkomurs-kalken verkliga underverk.
Till och med sjelfva kyrknyckeln är icke utan sin 
betydelse i allmogens vidskepliga traditioner: den med
kikhosta behäftade patient, som dricker ur nyckelpipan, 
får sitt onda såsom med en hand bortstruket, 
och erfar aldrig mera den ringaste böjelse till
kikning.

Kastade man genom de höga fönstren en blick i det
inre af kyrkan, såg man de hvitmenade väggarne rikt
beprydda med brokiga vapensköldar, hvarifrån ännu
nedhängde flikar af halfförmultnadt krusflor, öfver 
hvilka hvilade ett tungt lager af damm, sorgens sinnebild
bredvid glömskans. Socknen, som räknade endast få
sjelfbesuttna bönder, var i öfrigt till hela sin vidd 
klufven i tre eller fyra stora egendomar, hvilka ännu icke
undergått så många herresätens slutliga öde att 
styckas och återfalla i allmogens händer. De adliga 
innehafvarne af dessa besittningar hade efter döden sökt
bereda sig ett rum i sina underhafvandes minne, 
genom att uppfästa sina vapen med namn, titlar, födelse- och 
dödsår på någon af de bäst synliga platserna i
kyrkan. Deras åminnelse borde sålunda inpreglas,
jemte bilden af kyrkans öfriga prydnader, altartaflan,
ljuskronorna, dopfunten och kompanifanan, i efterkommandes 
sinnen, och söndagligen uppfriskas medelst
åsynen af det dammiga vapnet.

Vissnade blommor uppspirade, sedan sista 
gudstjensten, ur de ljusstaksarmar af messing, som utskjöto
här och hvar från väggar och pelare; timglaset stod
utrunnet på predikstolen, bredvid Carl den Tolftes 
bibel i sitt skinnband med förgyllda knäppen; utgångspsalmen 
fanns orördt angifven på de svarta ziffertaflorna,
och skulle hafva skänkt en lotterilysten åskådare en 
afundsvärd nummer, att derpå våga ett enkelt utdrag.

Bredvid ett af grafkoren stod en minnessten upprest.
På inskriptionens skinande, förgyllda bokstäfver, på 
stenens glänsande polityr kunde man lätt märka, att den
helt nyss gått ur mästarens händer. På stenen lästes:

<poem><tab><tab><tab> <sp>Här hvilar</sp>
<sp>CARL GUSTAF STORMSVÄRD,</sp>
<tab><tab><tab> i lifstiden
<sc>General, Kommendör med Stora Korset
<tab> af Kongl. Svärds-orden.</sc>
</poem>

Grafven var rikt planterad med blommor, och ett
par friska kransar hade blifvit nedlagda vid stenens fot.
En vacker, reslig lönn skuggade den gamle krigarens
hviloplats. Bredvid den stodo tvenne personer, ett
fruntimmer, i sorgdrägt, och en man med blottadt 
hufvud. Läsaren igenkänner måhända enkegeneralskan
Stormsvärd och kapten Segerstjerna.


På något afstånd ifrån dessa befann sig en tredje 
person, som emellanåt riktade en förstulen blick af 
belåtenhet och deltagande på det vackra paret, hvilket,
fastän stående vid randen af en graf, dock hellre 
blickade djupt i hvarandras ögon, än skådade ned på den
mörka bild af förgängelse, som stirrade emot dem vid
deras fötter, och emellanåt, kanske för att ej störa de
begge älskande, med mycken uppmärksamhet betraktade
den så kallade Sisselas (Cecilias) källa, hvilken längs
kyrkmuren letade sig väg för sitt af sommarens hetta
till en ringa rännil inskränkta kristallklara vatten. St.
Sisselas källa var en af allmogen så kallad offerkälla.
Hit plägade, midsommarsaftonen, all socknens ungdom
vallfärda, för att dricka af det lyckobringande vattnet
och sedan tillbringa halfva natten med skämt och glam,
någon gång med skrik och skoj. Här hade mer än en
af hudsjukdom hårdt ansatt yngling eller tärna badat i
den undergörande vågen, lagt en slant eller åtminstone
en synål på bottnen af källan, och gått hem i den
lugnande öfvertygelsen att snart blifva qvitt sitt 
retsamma onda. Och det skulle vara en fritänkare af
värsta slaget, en riktig gudsförnekare, som vågade 
beröfva St. Sisselas källa dess ärligen förvärfda sportler,
och lägga vantarne på de i vattnet deponerade medlen;
ty ett dylikt tillgrepp följdes i spåren af svåra 
hemsökelser, häftig sjukdom och bråddöd. Likvisst måtte i
våra bildade tider upplysningen också härutinnan stigit; 
ty det var omöjligt för den skarpsyntaste betraktare
att på bottnen af källdraget finna spår af en enda liten
slant: de hade alla åter ingått i allmänna rörelsen,
och synålarne hade samtliga kommit husfliten inom
socknen till godo.


Den uppmärksamme betraktaren vid St. Sisselas källa
var ingen annan, än vår gamle bekante, Stålkula.

»Han var en ädel, en vördnadsvärd man — hvile
hans stoft i välsignelse!» yttrade fru Stormsvärd, och
ryckte upp ett par strån ogräs, som smugglat sig in i
blomster-rabatten vid grafven. »Han räddade mig, ett
tolfårigt barn, undan den grymmaste fattigdom, ur den
djupaste okunnighet; han var mig en far, innan han
blef mig en make; för uppfostran, bildning, 
samhällsställning, rikedom, för allt har jag honom att tacka.
Också egnade jag honom min varmaste tillgifvenhet,
min djupaste vördnad, min innerligaste tacksamhet, allt
hvad min själ egde af ädla, höga känslor, utom kärlek!
Endast min kärlek förmådde jag icke skänka honom,
huru bittert jag också förebrådde mig denna omöjlighet 
— när jag lärde känna dig, började jag ana 
orsaken.»

Segerstjerna förde generalskans hand till sina läppar.

»Han upptäckte mitt hjertas hemlighet,» fortfor 
generalskan, »denna hemlighet, som jag velat återköpa
med mitt lif, för att bespara honom den enda sorg, jag
tror mig ha förorsakat honom! Ah, du minnes sjelf
hvad han var ädel och hög i detta ögonblick! Ingen
förebråelse, intet bittert ord gick öfver hans läppar;
endast i hans blickar läste jag, förstulet, hans smärta.
Och från denna stund var han, om möjligt, ännu mera
vänlig, mera god, än någonsin. Jag fick icke uttala
en önskan, innan den var bifallen; han tycktes vilja hos
mig framkalla nycker, endast för att erhålla anledning
att tillfredsställa dem. ”Stackars barn,” plägade han vid
dylika tillfällen säga, ”då det är jag som gått i vägen
för din lycka, måtte jag väl åtminstone få göra något
för ditt nöje!” En sådan man förtjenar väl en tår på 
sin graf. Också har jag begråtit honom, som en dotter
begråter en far!»

Generalskans ögon fuktades; hon förde näsduken
mot ansigtet.

»En dag,» fortfor generalskan, efter en stunds 
uppehåll, »fann mig Stormsvärd mera nedslagen än vanligt;
jag hade känt mig sjuk och var mycket blek. ”Min
vän,” sade han, ”du vantrifs vid den gamles sida; du
tänker på ljufheten af ett lif tillsamman med den du
älskar! Nå väl, alldeles oslitligt är icke det band,
som förenar oss: vi skola söka skilsmessa! Jag har 
förmögenhet nog för oss begge, och generalskan 
Stormsvärd skall i en henne värdig ekonomisk ställning
lemna sin fordne makes hus. Denna ringa ersättning
skall det åtminstone vara mig tillåtet att lemna dig
för de glädjelösa dagar af din lefnad, som du egnat
mig, för alla de vänliga omsorger, som du slösat på
mig.” Du förstår lätt, att jag nekade till den 
skilsmessa, som Stormsvärds storsinnade äldelmod ville 
bereda mig. För mitt svar tackade han mig endast med
en blick; men den blicken glömmer jag aldrig: hela
hans själ låg speglad deri.»

»Du skildrar så lifligt, att jag nästan börjar bli svartsjuk 
på den hädangångne,» inföll Segerstjerna.

»Strax derefter,» återtog generalskan, »utbröt hans
sjukdom. Med en kristens undergifvenhet bar han
sina plågor; med en krigares oförfärade mod såg han
döden, steg för steg, nalkas. Aldrig hade hans lynne
varit mera mildt, än under dessa smärtans bittra 
dagar, hvilka dock icke förmådde att smyga något af
sin bitterhet i hans själ, som, stolt och fri, höjde sig
öfver kroppens lidanden. Jag och sergeant Brun, hvilka 
närmast omgåfvo honom, beundrade denna 
sjelvbeherrskning; Stormsvärd hade, midt i dödsplågorna,
ett leende till tack för våra omsorger. Natten före
sin död fattade han min	hand och hviskade med en
stämma, som sjukdomen brutit: ”För mig återstå icke
många timmar: i morgon, Charlotte, är du fri; då skall
du finna ersättningen för den sällhet, som du, vid
min sida, försakat! Tänk då på din bortgångne 
make, såsom på en gammal vän, hvilken gerna ur sin
graf ser dig lycklig vid en annans sida! Helsa 
Segerstjerna från den gamle, som icke längre går honom i
vägen!” Mången make, äfven vid Stormsvärds år,
skulle antagligen känt sig alltför egoistiskt stämd, att
i sina sista ögonblick så tilltala sin hustru; men den
uppoffrande ädelheten af Stormsvärds karakter förnekade
sig aldrig, icke i lifvet, icke i döden. Jag, som
trädde in i hans hus med fattigdom till hemgift, blef
rik genom hans testamente — måtte jag rätt kunna 
älska och ära hans minne för alla de välgerningar han
bevisat mig!»

»Utaf alla de loftal, hvilka ljudat öfver den aflidnes
mull, finnes säkert intet, som mera gladt hans odödliga 
ande, än dessa tacksamhetens enkla ord, uttalade
af hans enkas läppar! Men nu, dyra Charlotte, bör
du icke alltför mycket fördjupa dig i tankar på den
hädangångne; äfven den tillkommande har ju sina
rättigheter, i morgon är sorgtiden förbi och 
enkedrägtens dystra dunkel sjunker undan från dina 
mjellhvita skuldror, för att lemna rum åt mera glada 
färger, åt hoppets grönt, åt trohetens blått, åt kärlekens 
purpur; då får ju äfven jag hoppas på lönen för
min trogna kärlek, hoppas, att du icke dröjer alltför
länge att utbyta mitt landtliga, fridsälla Segerstad mot
ditt stolta, präktiga Wikingbo?»


»Ingen skall känna sig lyckligare än jag, då jag, som
din make, träder öfver tröskeln till din boning, 
Segerstjerna; men äfven på höjden af min lycka kommer
jag aldrig att förgäta hvad jag är skyldig honom, hvars
stoft hvilar under oss, hvars ande ur aftonskyn 
blickar, välsignande, ned öfver oss. Jag kommer att
plundra din trädgård på dess vackraste blommor, för
att strö dem här på grafven, och någon gång lemnar 
jag till och med dig, för att tänka på den döde.»

»Då jag nästan föresatt mig att icke ha någon annan
vilja än din, passar det sig icke att göra några 
invändningar; jag förutsätter endast, att jag, den lefvande,
emellanåt blir ihågkommen med någon blomma ur
samma hand, som så rikligt strör dem öfver grafven,
och att den döde icke så despotiskt inkräktar dina 
tankar, att icke äfven jag får spela någon liten rol deri.»

»Du känner tillräckligt ditt välde, för att våga
skämta öfver det,» svarade generalskan; »du vet lika
väl som jag, att, hvarthän min tanke må sväfva, 
återvänder den dock alltid till dig. Då kunna <i>mina</i> 
farhågor vara mera grundade. Ser du, Segerstjerna, du
har, såsom riksdagsman, vunnit anseende och ära; 
tidningarne hafva förkunnat och Sverige har genljudat
ditt lof; du har läppjat ur ryktbarhetens bägare. Icke
utan förskräckelse upptäckte jag i går en liten skrynka 
i din panna; i den skrynkan inbillar jag mig läsa
tunga grubblerier öfver makt och odödlighet, en 
uppåtsträfvande ärelystnads födselmärke. Hvilken skall
till slut behålla segern, kärleken eller ärelystnaden?
Ännu hoppas jag det bästa för kärleken, men» . . .

Generalskan skakade sitt vackra hufvud med ett halft
allvarsamt, halft skämtsamt uttryck af tvifvel.


﻿»Denna skrynka, som så mycket fästat din uppmärksamhet,» 
yttrade Segerstjerna, »skulle den icke kunna
rimligare härledas från saknaden, än från ärelystnaden?
I går var det första gången på tvenne långa år som
jag såg dig, Charlotte — behöfver jag säga mera? Tro
mig, det var för att icke förtäras af kärlek, jag 
nyttjade politiken som motgift; nu, med förändrade 
förhållanden, egnar jag mig uteslutande åt den förra.
. . . Men jag fruktar, att aftonluften börjar bli 
temligen kylig; dimman höjer sig redan dernere på ängen
— skulle det icke täckas dig att, genom mig, befalla
fram din vagn till kyrkporten?»

»Först måste vi väl återkalla vår irrande riddare,
häradshöfding Stålkula,» anmärkte generalskan.

På Segerstjernas tillrop närmade sig denne. 
»Blomsteroffret är, som jag ser, redan fullgjordt,» yttrade
han, med en blick på de vid grafstenen nedlagda 
kransarne.

»Den verkliga saknaden gör icke många ceremonier,»
svarade Segerstjerna.

»Men,» fortfor Stålkula, »i fall en sådan fråga är
mig tillåten, hvarföre har generalen valt en hviloplats,
afskild från hans anors? De slumra, i sina svala 
kopparkistor, under dômen af grafkoret; generalen har
flyttat sin lägerstad ut i det gröna, under trädens
skugga, på dödens sockneallmänning. Hvad skola hans
förfäder säga om deras siste ättlings desertion ur 
familjegriften, hans otrohet mot uråldriga sedvanor?»

»De skola kanske medge, att deras ättling bättre
än de valt sitt sista hvilorum,» svarade generalskan.
»Stormsvärd har i sitt testamente uttryckligen förordnat, 
att han skulle begrafvas på kyrkogården. Han
älskade alltid den fria, solbeglänsta naturen, och i en 
﻿fri, solbeglänst natur ville han gå den sista 
förvandlingen till mötes. Mer än en gång har jag hört 
honom beskrifva den känsla af obehag, nästan af hemskhet, 
som plägade intaga honom vid åsynen af dessa
tungt murade, förgallrade, med grofva lås försedda
grafhvalf, inom hvilka rikedomen, makten, högmodet
gömma sin förgänglighet och ännu i döden förskansa
sina anspråk.»

I detsamma väcktes de trenne samtalandes 
uppmärksamhet af en vagn, som raskt rullade fram på den
breda landsväg, hvilken krökte sig längs kyrkmuren.
Det var en af allmogens vanliga parvagnar, körd af en
skjutspojke, som, efter uråldrig Smålands-sed, höll sin
piska under armen, och hufvudsakligen med vänliga
resonnementer — hvilket ostridigt är den humanaste
vägen — förmådde sina dragare till det friskt uthållna 
traf, hvarmed de ilade landsvägen framåt. Bredvid
skjutsgossen satt en ung man af några och tjugu års
ålder, likblek, med släckta ögon; men hans långa,
ljusa hår var ändå kammadt med en viss omsorg, och
en brun bonjour, med sammetskrage, ett par sommarbyxor 
med hällor tycktes ange, att han, efter vanliga
begrepp, utgjorde en medlem af den blandade menniskomassa, 
som, för sina kläders skull, kallas »bättre folk».
Den ena af hans små händer, hvilken konvulsiviskt
omfattat en af sidpinnarne i vagnssätet, vittnade, 
medelst sin hvithet och vekhet, om föga bekantskap med
tyngre göromål; den andra höll omfattad en psalmbok,
som, uppslagen, hvilade i den åkandes knä?  Bakom
honom satt en storvext man i blå rock med hvita knappar, 
med sabel vid sidan och kolfven af en liten pistol
framstickande ur del breda skinnbälte, hvilket omslöt
mannens midja.



På något afstånd ifrån detta åkdon följde en 
grönmålad flackvagn för en häst. Uti den åkte, utom 
skjutsbonden, en person, klädd i blus och med tobakspipa
i munnen, hvars prestkragar af silfver omisskänneligt
angåfvo hans stånd. Med ett slags fryntlig värdighet
helsade han sällskapet på kyrkogården, för hvilka han
i öfrigt var fullkomligt obekant.

Segerstjerna frågade en, med kyrkmuren till 
ryggstöd, vid vägen hvilande vandrare, hvad detta 
besynnerliga tåg kunde ha att betyda.

»Åh,» svarade den tillsporde, »det är ett herremansbarn, 
som skall mista nacken vid Galjåsa, och jag
ämnar mig just dit, för att se på. Han heter Skurksell 
och lär ha varit riktigt öfverdrifven till att stjäla.
Men till sist slog han sig på att knifvas, och stack
ihjel en gammal förmögen undantagskäring; och det
tog hus i fannoma, för si, undantagsgumman hade stor
slägt i socknen. Länsmannen fick tvåhundra daler, för
att han skulle vara flink, och då gick det, må nådig
herrskapet tro! Skurksell blef knipen i en rågåker,
der han hade gömt sig, och nu gömmer han sig aldrig
mera, sedan gevaldigern fått hand om honom. Det är
karl, som icke släpper sitt tag! Också har han fått
silfverpenning på bröstet af höga öfverheten.»

Den eviga rättvisans arm hade således nått äfven
den siste af de bofvar, som föröfvade inbrottet hos
Segerstjerna.

Just då generalskan, jemte de tvenne vännerna, 
lemnade kyrkogården, för att uppstiga i den väntande 
vagnen, sågo de en gammal man utträda från ett af 
kyrkstallen, der han troligtvis lemnat sin häst. Han var
klädd i en underofficersuniform af gammal snitt; 
tapperhetsmedaljen och riddartecknet af St. 
﻿Wladimirs-ordens femte klass blixtrade på hans bröst; ett långt
sorgflor nedhängde från hans venstra arm. Det var
sergeant Brun, men på tvenne år förändrad ända till
oigenkänlighet. Den annars så raka ryggen hade 
blifvit böjd och lutande; i stället för den fordom raska,
taktfulla, militäriska gången, släpade sig gubben 
långsamt fram vid en grof masurkäpp; ögonen voro släckta,
anletsdragen slappa och preglade af djupt lidande — 
sorgen hade varit verksammare, än fälttåg, blessyrer och
mödor. På sin generals dödsdag begaf sig nu den
gamle veteranen, i full uniform, till hans graf; det
var en uppvaktning, som icke fick försummas.

En stråle af vänlighet genomskimrade det sorgbundna
uttrycket i den gamles anlete, då han vördnadsfullt
helsade generalskan.

»Stackars gubbe,» yttrade denna, »ödet har ännu
icke unnat honom att följa sin fältherre i döden; men
innan kort skall samma kyrkogård gömma begges ben.
Brun vacklar med stora steg mot grafven, der han
kommer att hvila vid Stormsvärds fötter; han har
utbedt sig det som en ynnest — i sanning, ringa nog
till belöning för en trettioårig trohet!»

»Det ligger,» anmärkte Stålkula, »något obeskrifligt
vackert i denna trofasta krigsmannavänskap, som, härdad 
i gemensam fara, i fiendtlig eld, mot fiendtligt stål,
består oförvansklig i lifvet och ännu i döden söker
en nära, en gemensam lägerstad.»

Snart stannade vagnen utanför Wikingbo, och 
generalskan, jemte hennes gäster, inträdde i den 
ståtliga öfvervåningen, hvars öppnade fönster beredde fritt
tillträde åt de svalkande aftonvindar, hvilka nu började
efterträda dagens dofva hetta. Stålkula, som i dag 
tycktes mer, än vanligt, böjd för enslighet, lemnade
snart de båda älskande i detta lilla, läcka kabinett,
beläget i sydöstra tornet, der Segerstjerna först blifvit
föreställd för fru Stormsvärd. Deras händer möttes;
deras blickar speglade hvarandra — det var ett af dessa
tysta ögonblick i en lycklig kärleks lif, hvaraf minnet
öfverlefver kärleken.

Då, liksom rörd af osynliga händer, kastade 
eolsharpan några milda, smäktande ackorder ut i rymden,
hvilka dallrade der ett par ögonblick och sedan sakta
förklingade.

»Minns du, när jag här sist hörde eolsharpan?» 
frågade Segerstjerna med en handtryckning.

»Ja, det var då du företog dig att kyssa min näsduk.
Du trodde att jag icke såg det, men du bedrog dig!»
svarade generalskan, skälmaktigt leende.

»Ingenting undgår då din skarpblick, min annars så
ljufögda Charlotte!»

»Ljufögd,» inföll generalskan; »ordet är nytt, men
det är icke vackert.»

»Förtjusningen har alltid svårt att finna ord, som
rätt uttrycka dess mening,» anmärkte Segerstjerna.
»Men, för att från kärlekens poesi öfvergå till dess
prosa, när, älskade Charlotte, tillåter du, att det får
lysas för den förnäma generalskan och den ringa
kaptenen — ett parti, som verlden måhända skall kalla en
mesallians, men hvarom ditt hjerta, jag hoppas det,
har en annan tanka? Sorgåret går ut i dag; skulle
icke, t. ex., nästa söndag» . . .

»Inte nästa söndag!» utbrast generalskan i en nog
imperatorisk ton och med en blick, deri en gnista af
förskräckelse skimrade.


»Men hvarföre icke nästa söndag? Hvarföre dröja
med fullkomnandet af vår lycka? Vi veta ju icke,
huru länge den är oss beskärd.»

»Lystes det nästa söndag, skulle man säga, att jag
icke mer, än jemt och nätt, afvaktat sorgtidens
utgång, för att utbyta enkedrägten mot bröllopsklädningen. 
Som Tarpeja under Sabinernas sköldar, skulle jag
digna under Strutenäsarnes, Roffelliernas, Grönlundarnes 
tadel. Nej, så vågar jag icke trotsa allmänna
opinionen.»

»Nå väl, tillåt mig, i sådant fall, att föreslå söndagen 
efter den nästa. Då har redan en temligen rund
tid förflutit; vi ha då dröjt längre, än man billigtvis
kan fordra af två älskande. Att dröja än vidare, skulle
nästan bevisa ömsesidig kallsinnighet; det kunde ge
anledning till anmärkningar, alldeles motsatta dem du
fruktar.»

»Nå ja, söndagen efter denna, det må så vara! Man
kan då åtminstone icke sägas ha brådstörtat; man har
tillfullo iakttagit konvenansens fordringar. Således,»
fortfor generalskan och fattade en på bordet liggande
almanack, »söndagen den 27! Måtte det vara en dag
af lycklig betydelse!»

»Du tycks tvifla derom, misstrogna — jag, jag har
visshet!» yttrade Segerstjerna och förde sin fästmös
hand till sina läppar.

På resonnementerna öfver lysningstiden kunde man
lätt märka, att det var tvenne älskande som samspråkade.

Efter en stund tog Segerstjerna farväl af sin trolofvade, 
för att, åtföljd af Stålkula, begifva sig till Segerstad.

Under vägen yttrade den unge fästmannen till sin
vän: »Vet du, Stålkula, jag känner mig obeskrifligt 
lycklig! Alla mina fordna griller ha försvunnit, som
dimman för solen; inga dystra bilder nedtrycka min
fantasi; icke en aning om olycka hviskar i min själs
öra; jag ville ta hela verlden i famn, och dig i andra
rummet, med försteget naturligtvis alltid lemnadt åt
min fästmö!»

»Min plats skulle på sådant sätt bli afundsvärd,» 
anmärkte Stålkula leende.

»Du bör följa mitt exempel: bli kär och gifta dig.
Då skall du, i din tur, känna dig lika glad och 
upprymd, som jag.»

Stålkula skakade med en nekande åtbörd på hufvudet. 
»Minns du,» frågade han, »när jag för tvenne år
sedan yttrade till dig, då sluten, sorgsen, hemsökt af
en förtärande melankoli, att den ännu vore lycklig i sin
olycka, som endast hade döda att begråta! Du begret
då en kärlek, som nu är förgäten, ersatt af en annan,
en kärlek, som grafven undanryckte dig. Min kärlek
har menniskovåld röfvat ifrån mig och slungat i en
annans armar. Jag har hört det arma offrets klagan;
jag har sett dess tårar; jag har hört och sett och lidit.
Tålamod är den enda dygd, man kan ställa till vapen
mot det öde, som trampar en till stoft.»

»Vid Gud, Stålkula,» yttrade Segerstjerna, nästan
bestört, »det har aldrig anat mig, att någon djupare
sorg gripit in i ditt lif! Du, så glad, så munter, 
skämtets enthusiastiske anhängare!»

»Hvem ser på hafvet, hvilka stormar som gått 
deröfver!» svarade Stålkula. »Mina ögon gjöto inga tårar,
men mitt hjerta förblödde; mina kinder bleknade 
endast omärkbart, men hela lifvet blef för mig utan färg;
jag lyckades bevara skenet. Hon, hon trodde verkligen, 
att jag glömt henne, och denna tro räddade henne 
från förtviflan. Hennes sårade sjelfkärlek var den 
genius, som förde henne tillbaka till känslan af sina 
pligter mot sin make; den, som hon med skäl förmodade,
lättsinnige Stålkula blef så småningom förgäten — 
endast <i>jag</i> mindes <i>henne!</i>»

»Men,» invände Segerstjerna, »jag, som känt dig
från dina ynglingaår, som länge varit din nära vän,
borde väl ändå kunnat någon gång hos dig öfverraska
ett drag af sorg, en ännu ej fullt uppklarnad panna,
en i ögonvrån förglömd tår! Vid hvad tid kämpade
du denna tysta, grymma strid med dig sjelf?»

»Du minns den der vintern, då jag stod i spetsen för
så många befängda, galna upptåg, då du sjelf ej sällan
anklagade mig för en nog stormig glädje: det var
min sorgligaste tid; då blödde såret ymnigast.»

»Likväl,» anmärkte Segerstjerna, »sju vintrar ha 
redan snögat öfver den der flamman; du är just nu 
mogen för en ny.»

Stålkula häftade på sin ungdomsvän en lång, 
pröfvande blick; sedan svarade han leende: »Jag afundas
dessa lyckliga organisationer, der ur askan af den gamla
flamman genast en ny låter framtrolla sig; men jag
mäktar, tyvärr, icke följa deras lockande exempel.
Emellertid, om jag just icke kan kalla mig sjelf 
lycklig, glädes jag innerligt åt mina vänners lycka. Och
åt de få bland dessa, som lida af melankoli, vill jag,
på grund af det experiment jag sett lyckas på den mig
käraste af dem alla, såsom kurmethod föreslå: <i>en sommar 
i Småland!</i>»

SLUT.

*
</chapter>



<tab> ﻿_______


<i>Pris: 1 R:dr B:co.</i>

<tab> _______


