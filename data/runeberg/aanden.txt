


<img><h1>Aanden i Naturen.</h1>

<h2>Almeenfattelige Bidrag til at belyse Naturens  
aandelige Indhold</h2>

af

<h2>H. C. Ørsted.</h2>

*

<b>Kjøbenhavn.</b>

Forlagt af Universitetsboghandler Andr. Fred. Hest.

Trykt hos Kgl. Hofbogtrykker Bianco Luno.

<b>1850.</b></img>

<h1>Aanden i Naturen.</h1>

Af

<h2>H. C. Ørsted</h2>

*

<b>Kjøbenhavn.</b>

Forlagt af Universitetsboghandler Andr. Fred. Høst.

Trykt hos Kgl. Hofbogtrykker Bianco Luno.

<b>1850.</b>

<chapter name="Indhold">
<h1>Indhold.</h1>

*

(Disse paa meget forskjellige Tider skrevne Bidrag ere her, uden hensyn paa
Tidsfølgen, sammenstillede saaledes, som de bedst kunde indlede, belyse
eller udfylde hverandre.)

*

<b>Det Aandelige i det Legemlige,</b> en Samtale <b>S. 1-36.</b>

De to Verdensanskuelser, af hvilke den ene gaaer ud fra det
Aandeliges, den anden fra det Legemliges Betragtning, skulle
forsones. S. 3.

Det, vi nærmest vide om Legemerne, er, at de vise sig som Rum, der
ere opfyldte med Evne til at frembringe Virkninger. S. 4-9.

Det Legemlige, som saadant, er uophørlig Omskiftning underkastet.
S. 9-14.

Som noget Foreløbigt fastsættes, at det Bestandige, som findes i
Legemernes Omskiftning, er den Tankeeenhed, vi finde deri. S. 14.

Denne Tankeeenhed er dog ikke blot vores, men tilhører Naturen;
thi Naturlovene, som ere bestandige, S. 15-16,

ere ogsaa Fornuftlove, S. 16-19;

dog ikke hidrørende fra <sp>vor</sp> Fornuft, men fra den Fornuft, der har
sin Gyldighed i det hele Verdensalt. S. 20.

Kunde denne Mening om Fornuftens Almeengyldighed ikke have
indsneget sig som Følge af vor Tænknings Særegenhed?
Gjendrivelse af denne Tvivl. S. 20-25.

Forskjellige Antydninger om Spørgsmaal, som videre skulle
behandles. S. 25-28.

Videre udviklet Fremstilling af det Omskiftningsfulde og Vigtigheden
af at søge <sp>det</sp>, som deri er det Bestandige. S. 28-31.

En Tings Væsen bestemmes ved Samfoldigheden af de Love,
hvorefter alle deri foregaaende Virkninger skee. Disse Love kaldes
med Rette Naturtanker. De udgjøre i ethvert Væsen en Enhed,
som kan kaldes Tingens Væsenstanke, dens Idee. S. 32.

Denne Idee er ikke blot en <sp>tænkt</sp> Idee, men er virkeliggjort ved de
Kræfter, som herske i Tingene. Tingens Væsen er da dens
levende Idee. S. 32.

Ideerne finde i Naturen en fuld Virkeliggjørelse. S. 32—33.

Gjentagen Tvivl om ikke Stofferne kunde give Tingene deres
Eiendommelighed, og Svar. S. 34.

Enhver Ting kun Led i en Samfoldighed af Ting, hvilken
Samfoldighed atter er Led i en mere omfattende, der atter selv er Led
i en høiere, og saa fremdeles i det Uendelige; og ligesaadan
forholder det sig da ogsaa med de Ideer, hvoraf de ere
Virkeliggjørelser. Hele Tilværelsen altsaa Værk og Aabenbaring af den
levende Alfornuft. S. 34—35.

Forsoningen mellem Tankerne om Materiens og om Aandens
Væsenslighed ligger deri, at det Legemlige og Aandelige ere
uadskilleligt forenede i den skabende Guddomstanke. S. 36.

<b>Vandspringet S. 37—54.</b>

Hvile ved et stort Vandspring. Indtrykket deraf. S. 39—40.

Spørgsmaal om dette Indtryks Forklaring, og i hvilken Betydning
af Ordet den kan ventes. S. 40—41.

Indtrykket frembragt ved Vandets Stigen tvertimod Tyngden.
S. 42—43.

Indtrykket af den stigende Straales vorende Tykkelse. S. 43—44.

Indtrykket af de indvortes Bevægelser i Straalen og dens Deles
paafølgende Adspredelse. S. 44—46.

Forskjellige Indtryk ved Lyden af Draabernes Fald. S. 47.

Tilfredstillelse ved Figurer af Draabernes Baner. S. 48.

Den Fornuftsammenhæng, som indeholdes i den hele Sum af
Virkninger, opfattes med Velbehag af den indre Sands, som vel ikke
bliver sig denne Fornuft bevidst, men selv har sit Væsen af den
altbeherskende Fornuft. S. 49.

Vandspringets Lysvirkning forøger Indtrykkets Livelighed. S. 49—51.

Indtryk, frembragte ved Vandspring af forskjellig Kraft og
Størrelse. S. 50—51.

Om Skjønhedsindtrykket af det Ophøiede og Store. S. 52—53.

Om Skjønhedsindtrykket af det Livfulde. S. 53.

Det Opløftende, det Livfulde, det Harmoniske som Skjønhedsformer.
S. 53.

Henviisning til det Skjønnes evige Ophav. S. 54.

<b>Forholdet mellem Tænkningens og Indbildningskraftens
Naturopfatning. S. 55—75.</b>

Den Strid, som hersker hos Flerheden mellem deres Forstands og
deres Indbildningskrafts Verdensopfatning, er en Følge af deres
Dannelses Ufuldstændighed. S. 57—59.

Til en fuldstændig Dannelse fordres der, at man idetmindste gjør sig
ligesaavel bekjendt med Naturen som med Fabelverdenen. S.59—60.

Hvorledes dette bidrager til Selvforstaaelse, skal her oplyses ved et
Exempel af Astronomien. S. 60.

Det Indtryk, Stjernehimmelen frembringer, har Noget, som er
fælles for Menneskene ialmindelighed, men meget Andet, som
efterhaanden kommer til paa hvert høiere Dannelsestrin. S. 60-61.

Almindeligt Indtryk af Stjernehimmelen uden Maanelysets
Mellemkomst. 61-62.

Maaneskinsnatten. S. 62.

Indtrykket af Stjernehimmelen paa Mennesker i den mest udannede
Tilstand. S. 62.

Indtrykket paa Mennesker af en nogenlunde opvakt Iagtagelsesaand.
S. 62-63.

Indtrykket paa Mennesker, der have naaet det første Trin af
nogenlunde udviklede astronomiske Kundskaber. Her fremtræde høiere,
dog endnu meget begrænsede Forestillinger om Verdens Storhed
og Orden. S. 63-65.

Ringe Forandring heri fra Oldtiden til Copernikus. Man tager
<sp>her</sp> den hele fra ham begyndte Tidsalder som Eenhed. S. 65-66.

Resultaterne af de videnskabelige Verdensudmaalninger maae for at
fattes af Indbildningskraften først bearbeides af denne. S.66-68.

Det samme med Hensyn paa Tidsforholdene. S. 68—69.

Det Indtryk af Stjernehimmelen, som <sp>den</sp> modtager, der har
befrugtet sin Indbildningskraft ved tænkende og klart at have opfattet
Læren om Verdenssystemet. S. 69—71.

Den Charakteer, Indtrykket faaer ved Tanken om, at der er udbredt
fornuftige Beboere over det hele Verdensalt. S. 71-73.

Det endnu mere opløftende, som dette Indtryk faaer hos <sp>den</sp>, der
er qjennemtrængt af Overbeviisningen om, at det Hele er et
Fornuftrige. S. 73—75.

<b>Overtro og Vantro i deres Forhold til
Naturvidenskaben. S. 77-122.</b>

1. <b>Hvad Overtro og Vantro er.</b>

En Undersøgelse herover er endnu ei overflødig. S. 79.

Foreløbig Advarsel til <sp>Dem</sp>, som holde Overtroen for at have en
mere end tilfældig Sammenhæng med Troen eller med det
Poetiske. S. 79-80.

Overtro er et Hang til at antage Noget, som ligger udenfor
Naturens Orden. S. 80-82.

Men da Naturen er det bestandigt fortsatte Værk af den evige
Fornuft, er Overtroen et Hang til det Fornuftstridige, altsaa kun en
Indbildning, der ved sin Benævnelse tillyver sig Navn af Tro.
S. 82-83.

Dette Hang er en Udartning af oprindeligt gode Anlæg. S. 83-84.

Vantro er et Hang til at forkaste al den <sp>umiddelbare</sp> Vished,
der ikke kommer fra Sandserne. S. 85.

2. <b>Overtroens og Vantroens Oprindelse og Udviklingsgang.</b> S.
85—90.

Skjønheden i Menneskeslætens første Verdensopfatning maatte
tilintetgjøres af Verdenskræfterne selv for at føre Slægten til et
høiere Stade. S. 85—86.

Forstandens Oplysninq om Naturbegivenhederne vækker hos Nogle
Tvivl med gamle Meninger, hos Andre stærkere Vedhængen til
dem og Had mod det Nye. S. 86—90.

3. <b>Middelalderen som Exempel paa en overtroisk Tidsalder.</b> S.
91—93.

Christendommen kunde ei hindre den Overtro, der søgte Hjælp hos
Djævelen. S. 91—92.

Menneskets falske Opfatning indblandede den groveste Overtro i
Religionen. S. 92.

Imod Middelalderens eensidige Lovprisere maa den sande Historie
kaldes til Vidne. S. 92—93.

4. <b>Overtroen indgriber forvirrende i hele Livet.</b> S. 93—95.

5. <b>Overtroens fornemste Poetiskhed.</b> S. 95—104.

Overtroens Skabninger behøve ikke for at have digterisk Værdi at
deeltage i den udvortes Virkelighed; at fordre denne for Poesiens
Skyld er en prosaisk Vildfarelse. S. 95—96.

En sand Indsigt i Tingene kan ikke billige den Trods, hvormed
nogle Digterværker have villet hævde en udvortes Virkelighed for
de af Overtroen skabte Mørkhedens Magter. Det sande
Skjønhedens Rige er et Fornuftrige. S. 96—98.

Den af Nogle yndede Stræben efter at gjenreise Overtroen har den
Feil, at Ingen mener det alvorligt dermed, og at den kun
forfører Mange til et paataget Væsen. S. 98—99.

Grove Misbrug af Ordene <sp>poetisk</sp> og <sp>prosaisk</sp>. S. 99—100.

Naturvidenskaben indskrænker vel Digteren i Henseende til Brugen af
nogle naturstridige Forestillinger; men — foruden det, at den
giver ham som Menneske en rig Erstatning ved høiere Indsigter —
aabner den ham en ny og rig, kun lidet benyttet digterisk Verden.
S. 100—104.

6. <b>Vantroens Virkninger</b>. S. 104—106.

Vantroen er vel ligesaa fordærvelig som Overtroen; men da den
ialmindelighed avles ved Videnskabens Fremskridt, kues den lettere
ved nye Fremskridt. S. 104—105.

Imidlertid kan den vinde en Overmagt, der fører Folk og Land i
Fordærvelse. S. 106.

Til enhver Tid bliver der Mange, som hverken beherskes af
Overtro eller Vantro. S. 106.

7. <b>Hvorledes Naturvidenskab virker mod Overtro.</b> S. 107—116.

Det er ikke Naturvidenskabens eneste Virkning imod Overtro, at den
udrydder visse Meninger; men den virker tillige ved den Aand,
som vækkes. S. 107.

I en Række af sammenhængende Exempler vises nærmere 
Naturvidenskabens Overtroen tilintetgørende Virkemaade, hvis høieste
Kraft endelig ligger deri, at den fremstiller os Naturen behersket
af evige Fornuftlove. S. 107—109.

Flere Exempler. S. 109—111.

Naturvidenskabens bestandigt mere gjennemgribende Anvendelser i
Livet vækker endog hos de forhen mindre dannede Stænder en
Overtroen fjendtlig Tænksomhed. S. 111—113.

Om overtroiske Meninger, som slet ingen Naturanledning have. S.
113—114.

Den, som i aandelig Anskuelse ret har tilegnet sig Læren om
Naturen som et Fornufthele, maa isærdeleshed kraftigt afvise
Overtroen, hvilken derimod ei altid udelukkes af eensidig Kundskab i
visse Retninger. S. 113—116.

8. <b>Naturvidenskabens Virkning mod Vantro.</b> S. 116—122.

Vel gjendriver Naturvidenskaben selv mangen vantro Tanke, hvortil
den har givet Anledning; men den Lovstemmighed og deraf
følgende Nødvendighed, den viser i Alt, misforstaaes let som en blind
Nødvendighed, der gaaer foran Fornuften, ikke følger af den.
S. 116—117.

Det er ei nok her at beraabe sig Paa, at mange Naturgrandskere
have viist Hensigt og Plan i Naturen; thi Nødvendighedstanken
synes at bestride dem. S. 117—118.

Men Naturvidenskaben viser hele Verden som et Guddomsværk.
S. 118—120.

Vel synes Nødvendigheden at udelukke den frie Viisdom; men i den
evige Fornuft ere de uopløseligt forenede. S. 120—122.

<b>Hele Tilværelsen eet Fornuftrige. S. 123—175.</b>

1. <b>Kundskabsevnens Væsenseenhed i det hele Verdensalt.</b> S. 125—147.

Gjenstanden bør henregnes til Naturvidenskaben. S. 126—126.

Bør ei forsmaaes, fordi Kundskaben derom endnu er saa langt fra
sin Fuldkommenhed. S. 126.

Gjenstandens Behandling er her ganske forskjellig fra den
metaphysiske. S. 126.

Væsenseenheden udelukker ikke en Mangfoldighed af store
Forskjelligheder. S. 126—127.

Behandlingen skal her være en saadan, at Sandhederne fremstilles
for Anskuelsen. S. 127.

En sammenhængende Række af Exempler til at belyse
Bevægelseslovenes Fornuftbegrundethed. S. 127—129.

En Jupitersbeboer maa finde de samme Love i sin Omverden, som
vi have opdaget, og vilde forestille sig disse urigtigt, dersom hans
Opfatningsevne var grundforskjellig fra vores. S. 130.

Tvivl om vor Opfatnings Rigtighed gjendrives ved de usigeligt
mangfoldige og nøiagtige Overeensstemmelser mellem de forudsagte
og de virkelige Himmelbegivenheder. S. 130—131.


Videre fortsat Betragtning over den af os antagne Beskaffenhed af
en Jupitersbeboers Naturopfatning. S. 131—133.

Exempler til at oplyse Muligheden af store Uligheder under lige
Væsenseenhed. S. 133.

Yderligere Udvikling af Væsensligheden i Opfatningsevnen hos
Jupiters og Jordens Beboere. S. 133—134.

I alt Væsentligt lader det, som er oplyst om Jupiterbeboerne, sig
anvende ei alene paa Kundskabsevnen hos de andre Planeters
Beboere i vort Solsystem, men ogsaa videre i det hele Verdensalt.
S. 134—135.

Lysets Love Fornuftlove. S. 135.

De gjælde ligeledes gjennem det hele Verdensalt. S. 135—136.

Det vises, hvorledes Væsensligheden i Lysets Opfatning kan være
parret med store Forskjelligheder. S. 136—139.

Da Lysvirkningen beroer paa Svingninger, der kunne foregaae i alle
Legemer, saa ville Væsener, som blive sig deres Leqemlige Tilstand
bevidste, have Sandsninger, der svare til Lysfornemmelsen. S. 139.

Overgang til at betragte de chemiske Naturloves Verdensbetydning
S. 139—140.

Lovene for Electricitet, Galvanisme, Magnetisme ere Fornuftlove.
S. 140.

Historiske Bemærkninger og Forudsigter over Chemiens
Udviklingsgang. S. 140—141.

De Egenskaber, som vi her paa Jorden kalde almindelige, ere det
ligesaa i det hele Verdensalt. S. 141—143.

Varmelovenes Gyldighed for det hele Verdensalt. S. 143.

Electricitetslovenes Almindelighed er et Beviis mere for de chemiske
Naturloves Almindelighed. S. 143.

En udmærket Chemiker, som i sin Videnskab meente at finde Grund
til at betvivle Tyngdens almindelige Forhold til Massen, prøvede
dette selv ved Forsøg og fandt sin Tvivl modsagt. S. 144—145.

Materiens Eensartethed i Verdensrummet bekræftes ved
Meteorstenene. S. 145.

De andre Planeter ere frembragte efter samme Love som Jorden.
Ligesom Mennesket er Jordudviklingens høieste Frembringelse, maae
de selvbevidste Væsener paa andre Kloder være Frembringelser af
disses Udvikling. Ere de alle frembragte efter samme Love, maae
de have en Grundlighed i deres Kundskabsevne. S. 145—147.

2. <b>Skjønhedslovenes Grundlighed i det hele Verdensalt.</b> S. 147.

Kundskabsevnens og Sandsningsevnens Væsenslighed medfører
Skjønhedssandsens. S. 147—148.

Hos Jordbeboerne beroer Skjønhedssandsen derpaa, at
Sandsningsevnen, der er frembragt efter de samme Fornuftlove, som den hele
øvrige Tilværelse, har en tilfredsstillende Følelse ved det
Fornuftstemmende; samme Lov maa ogsaa gjælde i det øvrige Verdensalt.
S. 148—149.

Dette oplyses ved Exempler, tagne af Figurer og Skikkelser. S.
149—150.

Exempler af Lysvirkningen. S. 150—152.

Exempler af Lydvirkningen. S. 152—153.

3. <b>Den moralske Verdens lige Grundvæsen i det hele Verdensalt.</b>
S. 152—172.

Her begyndes atter med Jordbeboerne og vises, paa hvad Maade de
frie Væseners Villie staae under de evige Naturloves. S. 153—154.

Menneskeslægten begynder, som det eenstige Menneske, med blotte
Anlæg, som i Vexelvirkning med den øvrige Verden skulle udvikles.
S. 154—155.

Allerede paa Menneskeslægtens første Udviklingstrin fremtræder en
svag Spire til Gudsbevidsthed. S. 155.

Første Naturudvikling af Pligts- og Dydsbevidstheden. S. 155—156.

De høiere begavede Aander anføre og lede denne Udvikling, og føle
sig heri gudbesjælede. S. 156—157.

Gudsbegrebets videre Udvikling. S. 158—159.

Under denne Udvikling bidrager Naturvidenskaben meget til at
forjage Afguderne. S. 158.

Svingninger i denne Udvikling. S. 158—159.

De mangfoldige af Tænkerne opstillede Moralsystemer vise hen paa
den Sandhed, at vor Villie og vort Liv bør stemme med den evige
Fornuft. S. 159—161.

De Fristelser, der hidrører fra den legemlige Natur, bedømmes kun
rigtigt ved at sammenstille dem med Tænkningens moralske
Forvildelser og med alle andre Slags Vilfarelser, der tilhører
Endeligheden. S. 161—162.

Den rette Betydning af Modsætningen mellem Gud og Verden.
S. 162.

Hvorledes Misbrugen af Menneskets Frihed ikke har Magt til at
forstyrre den evige Fornuftorden. S. 163—166

Misbrugen af Menneskets Frihed end ydermere fremstillet som en
uendeleg lille Virkning i Sammenligning med det Hele. S. 166—167.

Samtlige Betragtninger føre til den Overbeviisning, at den
aandelige Verden her paa Jorden, trods mange Svingninger, alt mere
og mere udvikler sig til et Fornuftriges Virkeliggjørelse. S. 167—168.

Det eenstige Menneskes Kundskaber, Indsigter og Tro ere langt fra at
være udelukkende hans eget Værk. S. 168—170.

Anvendelsen af det Foregaaende paa Beboerne af andre
Verdenskloder. S. 170—171.

Forsigtighed i denne Anvendelse. S. 171—172.

4. <b>Kundskabssamfund mellem Verdenskloderne.</b> S. 172—175.

Ligesom vi have nogen Kundskab om Tilstanden paa andre
Verdenskloder, maa man paa andre Kloder kunne have Kundskab om
Tilstanden paa vores. Historisk Advarsel for de Tvivlende. S.
172—174.

Vi gaae fremad i Kundskab om Tilstanden paa de andre Kloder.
Paa mange andre Kloder er man sandsynligviis allerede langt
videre end vi. Der udvikler sig i det hele Verdensalt en egen
Art af Fornuftsammenhæng mellem de endelige, tænkende Væsener.
S. 175.

<b>Videnskabsdyrkningen, betragtet som Religionsudøvelse.
S. 177—190.</b>

Indledende Ord. En Fest for Religionens og Universitetets
Forbedring hos os opfordrer til at virke imod truende Vildfarelser
ved at betragte den Sandhedens Ligevægt, hvorfra de ville føre
bort. S. 179—181.

Talen skal vise, at Videnskabens eget Væsen fordrer, at dens
Dyrkning skal udvikles til Religion. S. 181.

Det ligqer i Grandskningens Væsen at søge det Evige i Tingene.
S. 181—182.

Den evige Fornufts Grundformer ere Selvstændighed, Virksomhed,
Harmoni. S. 182—183.

Samme Grundformer findes i det Skjønne, nemlig: det Høie, det
Begeistrende, det Harmoniske. S. 183—184.

Det Gode, som vi skulle søge, maa være det i Sandhed
Uforgjængelige. S. 184—185.

Sædelæren forvandler sig her til Religion og fordrer, at vi af al
Formue skulle vedligeholde Guds Billede i os, og virkeliggjøre hans
Villie. S. 185.

Dydens Former ere: Selvstændighed, Virksomhed, Harmoni. Der
vises i stor Korthed hvorledes, og navnligt vises Pligten at
udbrede Fornuftens Rige. S. 185—186.

Samme Pligt medfører, at vi skulle søge den videnskabelige
Kunstfuldkommenhed, hvortil hører Grundighed, Klarhed, Samstemning.
S. 187—188.

Af Videnskabelighedspligten følger ikke, at Alle skulle arbeide i
Videnskaberne. Videnskabsmandens høie Kald. S. 188—189.

Herfra udgaaende Opmuntringstale til de unge Videnskabsmænd.
S. 189—190.

*

</chapter>

<chapter name="Det Aandelige i det Legemlige">
<h2>Det Aandelige i det Legemlige.</h2>


<h2>Det Aandelige i det Legemlige.</h2>

<h2><small>En Samtale.

———</small></h2>

(Denne Samtale var fra først af bestemt til at udgjøre den tredie af mine
Samtaler over det Skjønne, og Begyndelsen bærer Spor deraf; men da
den afhandler en Gjenstand, der kun middelbart har Indflydelse paa
vor Skjønhedsopfatning, men umiddelbart paa vor hele 
Verdensopfatning, og da dens Forstaaelse ikke udkræver de to tidligere Samtaler,
meddeles den her.)

<h2><small>———

Alfred. Sophie. Felix. Herman.</small></h2>

<sp>Sophie</sp>. Aftenen har da paany samlet os, og er 
ligesaa skjøn som igaar. Den synes mig ret at indbyde til den
afbrudte Samtales Fortsættelse.

<sp>Herman</sp>. Deres Ønske er os sikkert Alle velkomment.
Du sagde igaar, kjære Alfred, at Du baade var Spiritualist
og Materialist. Da jeg veed, at Du hverken har talt saaledes
blot af Lyst til at beholde Ret, eller af en forfængelig 
Begjærlighed efter at sige noget Besynderligt, kan jeg ikke 
andet end glæde mig til at høre, hvorledes Du forklarer Dig
herover.

<sp>Alfred.</sp> Vistnok berøre vi her et af de store 
philosophiske Stridspunkter; men jeg skal efter bedste Evne søge at
gjøre Rede for min Forestillingsmaade.

<sp>Sophie.</sp> Uagtet det synes ubeskedent, kan jeg dog ikke
tilbageholde et Ønske. Jeg har den største Begjerlighed efter
at begribe denne Sag, og vilde derfor bede Alfred, at han, om
det var muligt, vilde forklare sig saaledes, at ogsaa Ulærde
som jeg kunde forstaae det.

<sp>Alfred.</sp> Lader os forsøge det. Men for ikke at fristes
til at forbigaae Noget, som jeg, hvis jeg talte med vor Ven,
vilde forudsætte som bekjendt, vil jeg henvende Talen til Dem,
og bede ham at standse os, dersom vi antage Noget, som han
ei finder rigtigt.

<sp>Herman.</sp> Hermed er jeg fuldkommen tilfreds.

<sp>Sophie.</sp> Og jeg faaer et kjært Ønske opfyldt.

<sp>Alfred.</sp> Jeg maa da begynde med et Spørgsmaal, som
De maaskee vil finde lidt ubetimeligt. Hvorledes komme vi
til Kundskab om Tingene uden om os?

<sp>Sophie.</sp> Ved Sandserne, tænker jeg.

<sp>Alfred.</sp> Og lærer Sandserne os paa eengang at kjende
hele Gjenstanden?

<sp>Sophie.</sp> Herover har jeg ikke tænkt.

<sp>Alfred.</sp> Idet jeg lægger Haanden paa denne Bog, føler
jeg da hele Bogen eller kun en Virkning deraf, nemlig en
Modstand mod den Bevægelse, hvorved min Haand vilde trænge
ind i det Rum, som indtages af Bogen?

<sp>Sophie.</sp> Det sidste maa være Tilfældet; men viser ikke
Synet mig hele Bogen?

<sp>Alfred.</sp> Dog ikke den hele paa eengang?

<sp>Sophie.</sp> Det forstaaer sig; nogle Dele skjules for Øiet
af de andre.

<sp>Alfred.</sp> Det blotte Syn havde desuden kunnet bedrage
Dem; thi under visse Omstændigheder kan Billedet i et Speil 
eller et tro Maleri skuffe Øiet, som om det var en 
legemlig Ting.

<sp>Sophie.</sp> Det er sandt.

<sp>Alfred.</sp> Det er altsaa ikke ved et eneste Sandseindtryk,
at vi kjende en legemlig Tings Tilværelse; men derved, at vort
aandelige Væsen sammenfatter mangfoldige Sandseindtryk.

<sp>Sophie</sp>. Men dog overbevises jeg ofte ved eet eneste
Blik om en Tings Virkelighed.

<sp>Alfred.</sp> Der er jeg langtfra at nægte. Jeg tilstaaer
tvertimod, at dette er det sædvanligste. Men naar saaledes et
Blik overbeviser Dem om, at det er en Bog, De seer, saa
fornyes, ifølge vort hele Væsens Indretning, utallige ældre
Indtryk hos Dem, saa at Tingen i sin Heelhed foresvæver
Dem, uagtet det ikkun var en meget liden Deel, hvoraf deres
Sandser modtoge Indtryk.

<sp>Sophie.</sp> Altsaa kunde jeg bedrage mig, naar ikke alle
de Ting, der pleie at følges ad, vare samlede! Ja, nu 
rinder mig mange Ting i Sinde, som allerede før burde ladet
mig betænke dette. Jeg har engang seet disse Luftbilleder, som
man kalder Fata Morgana, eller, som jeg siden har hørt, paa
Dansk <sp>Hildringer</sp>. Jeg var i lang Tid fuldkommen 
overbeviist om, at det var virkelige Huse og Træer og Vand, jeg
saae for mig. Jeg mindes ogsaa nu et mærkværdigt Forsøg
med et Huulspeil, som man havde ladet frembringe Billedet af
en Blomst, saaledes at det svævede over en Urtepotte, og man
forførtes til at tage Billedet for Tingen selv.

<sp>Alfred.</sp> Vi sandse da ikke umiddelbart Tingene selv,
f. Ex. et Træ, et Huus, en Bog; men det, som vi egentlig
sandse, er det Indtryk, Tingen frembringer hos os. Men dette
Indtryk er jo en Virkning, som ikke kunde frembringes uden
noget Virksomt i Tingene. Det er altsaa kun det Virksomme
i Tingene, der tilkjendegiver sig for os.

<sp>Sophie.</sp> Jeg seer ingen Udvei til at nægte dette; og 
dog, naar jeg forestiller mig en Metalklump, en Steen, en
Træklods, saa er det saa langt fra, at jeg deri forestiller mig
noget Virksomt, at det meget mere synes mig, at Alt deri er
saa dødt, saa stillestående, saa ganske al Virksomhed modsat,
at Legemlighedens Natur snarere skulde bestaae i en uvirksom
Væren, end en bestandig Virken.

<sp>Alfred.</sp> Denne Forestillingsmaade udholder dog ikke
Erfaringens Prøve. Naar Du lægger en Steen paa en anden,
bærer da ikke den underliggende den øverste?

<sp>Sophie.</sp> Sikkert! Men skeer dette ved en 
Virksomhed?

<sp>Alfred.</sp> Hvad andet! Naar noget bevirkes, maa der
jo være noget Virkende! Men i vort nærværende Tilfælde 
bevirker det jo, at den overliggende Steen, som uophørligt 
stræber at falde, bliver standset i sin Bevægelse.

<sp>Sophie.</sp> Jeg veed Intet at svare; og Dog synes det
mig bestandigt, at en død Modstand maatte være mulig.

<sp>Alfred.</sp> De gjør vel i, at De ikke holder deres Tvivl
tilbage. En <sp>uvirksom Modstand</sp> er, om jeg saa ma
sige, en <sp>naturlig Utanke</sp>, som oftere end man skulde troe,
har skuffet Menneskene. Men frygt ikke, at jeg her vil afvise
Dem med et philosophisk Magtsprog! Sagens Oplysning maa
fremgaae af dens egen Betragtning. Lader os da paany tage
vort Exempel for os. Troer De ikke, at den Steen, som
ligger ovenpaa den anden, trykker denne?

<sp>Sophie.</sp> Vistnok.

<sp>Alfred.</sp> Og den underliggende trykkes?

<sp>Sophie.</sp> Forstaaer sig.

<sp>Alfred.</sp> Men det, som trykkes, vil ogsaa
sammentrykkes?

<sp>Sophie.</sp> Det skeer vistnok meget ofte, men skeer det 
altid? Mig synes ikke, at jeg seer en Steen sammenklæmmes,
naar man lægger Noget derpaa.


<sp>Alfred.</sp> Stenen sammentrykkes kun saare lidet; men
ved fine Maalninger har man overbeviist sig om, at alle Legemer 
kunne sammentrykkes.

<sp>Sophie.</sp> Men til at sammentrykke en Steen maatte der
dog en uhyre stor Vægt.

<sp>Alfred.</sp> For at sammentrykke den saa meget, at den
endog kun blev en Tusindedeel mindre, maatte der allerede en
stor Kraft; men skeer Trykket ved en mindre Kraft, bliver 
Formindskningen vel i samme Grad mindre, men til enhver nok
saa ringe Størrelse af Tryk hører der en vis Sammentrykning.

<sp>Sophie.</sp> Vel! naar dette er beviist ved Forsøg, er jeg
langtfra at ville modsige; thi mig forekommner det meget 
sandsynligt.

<sp>Alfred.</sp> Saasnart nu den trykkende Kraft ophører at
virke paa Stenen, vil den atter udvide sig til sit forrige
Rumfang.

<sp>Sophie.</sp> Er dette altid Tilfældet?

<sp>Alfred.</sp> Ja, naar Trykket ikke har været saa stort, at
en indvortes Sønderbrydning har fundet Sted.

<sp>Sophie.</sp> Jeg indseer da, at det Legeme, som trykkes,
uophørligt trykker imod det, som trykker derpaa, at det altsaa
gjør en virksom Modstand mod andre Legemer, som ville trænge
ind i dets Rum.

<sp>Alfred.</sp> Legemerne have altsaa i sig en Virksomhed,
hvorved de fylde deres Rum. Naar altsaa deres Haand føler
Nærværelsen af dette Bord, saa er det egentlig kun dets
rumopfyldende Virksomhed, som bekjendtgjøres Dem. Og ethvert
andet Indtryk, De modtager af legemlige Ting, er ligeledes
kun en Tilkjendegivelse af en Virksomhed. De vilde Intet see,
dersom Gjenstandene ikke havde en Virksomhed enten til at 
udvikle Lys, eller til at tilbagekaste noget af det Lys, som 
andetstedsfra falder derpaa, saa at deres Øie kunde modtage noget 
deraf. Dog jeg behøver ikke længere at tale i Exempler; jeg
tvivler ikke om, at De nu sander med mig, at ethvert Indtryk
forudsætter en Virksomhed.

<sp>Sophie.</sp> Jeg burde ikke have været saa langsom til at
fatte dette; thi det forstaaer sig egentlig af sig selv.

<sp>Alfred.</sp> Hvad vi nærmest vide om Legemerne, er
følgeligen, at de ere kraftopfyldte Rum.

<sp>Sophie.</sp> Paa denne Maade var da det Legemlige
nærmere i Slægt med det Aandelige, end man pleier at forestille
sig. Men idet her een Vanskelighed bortryddes for mig,
kommer der mig en anden i Møde; Legemligheden opløses mig
her i en Dunst, en Luftighed, som jeg ikke kan forene med
Sandsernes Vidnesbyrd.

<sp>Alfred.</sp> De synes at forestille Dem, at det egentlig
kun er en altfor vidt hensvævende Tanke, der saaledes opløser
os Legemerne til Taageskikkelser, til Luft og Dunst. Men hvad
siger De, naar jeg forsikkrer, at utallige ved legemlige
Hjelpemidler foretagne naturvidenskabelige Undersøgelser lære os det
samme?

<sp>Sophie.</sp> Hvorledes?

<sp>Alfred.</sp> Dette skeer i Chemien.

<sp>Sophie.</sp> Denne Videnskab forstaaer jeg desværre ikke.

<sp>Alfred.</sp> Dette skal ikke hindre mig fra at meddele Dem
fortællingsviis et Par Exempler deraf. Iis er jo et fast
Legeme; men ved at gjennemtrænges af en vis Varmemængde,
bliver den, som vi Alle vide, til Vand, og dette samme Vand
blivet atter, ved at gjennemtrænges med en betydeligt større
Varmemængde, til en usynlig Damp. Det som heri udgjør
Massen, og som vi med Vægt kunne bestemme, bliver under
alle disse Tilstandsforandringer, stedse uforandret det samme.
Men dette er ikke blot Tilfældet med Vandet; det samme
gjelder om alle Legemer. Jeg behøver ikke at sige Dem, at det
haarde Jern kan blive flydende ved en høi Varme; men 
maaskee siger jeg Dem noget Nyt, naar jeg fortæller Dem, at Jernet
ogsaa ved en vis Hede kan forvandles til Damp. Jeg tilføier
kun dette Exempel, fordi det taler saa stærkt imod
Hverdagsforestillingerne om Legemligheden. Det er som sagt en
almindelig Lov, at ethvert Legeme kan være til som fast som
draabeflydende eller som Damp. Jeg bemærker blot for vor videre
Samtales Skyld, at Damp- og Lufttilstand ikke i deres Væsen
ere forskjellige. Men jeg bliver endnu ikke staaende herved. De
mest usammensatte Legemer synes mest tilbøielige, om jeg saa maa
sige, til at være Luftarter. Vandet, som man saalænge ansaae
som et Element, kan ved chemisk Kunst adskilles i to
Bestanddele, som hver for sig er en egen Luftart og som forenede
atter danne Vand, og alt dette uden at Massens Mængde deri
forandres. For ikke at nævne Dem Ting, som De ikke af det
daglige Liv kjender, vil jeg kun anføre Dem, at Sukker, Træ,
Horn og mange andre faste Legemer af Væxt- eller Dyreriget
ligeledes kunne adskilles i luftagtige Bestanddele; ja jeg kan føie
til, at det er meget sandsynligt, at alle Legemer engang ville
findes sammensatte af luftagtige Grundstoffer; det vil sige:
Stoffer, der holde sig i Lufttilstand ved lavere Varmegrader end
andre Legemer.

<sp>Sophie.</sp> Jeg troer gjerne dette; men jeg føler derved
ikke Vanskeligheden hævet, endskjøndt det efter Ordene
synes saa.

<sp>Alfred.</sp> Det ventede jeg oprigtig talt ikke heller. De
har neppe fundet det rette Udtryk for deres Tvivl.

<sp>Sophie.</sp> Hvorfor advarede De mig da ikke?

<sp>Alfred.</sp> Fordi jeg troede, at ogsaa den Vanskelighed,
jeg her tog Hensyn paa, laae med som Bestanddeel i deres
Dem selv endnu ei noksom udviklede Tvivl.

<sp>Sophie.</sp> Jeg troer, De har Ret. Men hvilke andre
Bestanddele har nu min Tvivl?

<sp>Alfred.</sp> De savner i den Forestilling, jeg har givet 
Dem om Tingene, den Bestandighed, De er vante til i
Legemverdenen. Efter det, som jeg endnu har svaret Dem, vil De
sige: det er ikke Tætheden eller Fastheden alene jeg savner, naar jeg
tænker mig Legemerne som blotte Rumopfyldninger; men jeg
begriber da ikke heller Muligheden af de mangfoldige bestemte
og varige Skikkelser, som jeg seer rundt omkring mig i
Legemverdenen.

<sp>Sophie.</sp> Jeg tilstaaer, at dette synes mig en stor
Vanskelighed.

<sp>Alfred.</sp> Og dog maa jeg endnu bede Dem med mig
noget nøiere at betragte det Forgjængelige i hele
Legemverdenen, for desto sikkrere at søge det Uforgjængelige paa rette
Sted. Om Menneskelegemets og alle de dyriske Legemers
uophørlige Foranderlighed behøver jeg ikke at tale meget. Det
staaer os af daglig Erfaring for Øie, hvorledes de fødes, voxe,
aftage, undergaae; og den ene Slægtfølge afløser stedse den
anden. I Væxtriget ligger det samme ikke mindre tydeligt for
Dagen. Blomsten, Græsset og overhovedet alle de aarligt
bortdøende Væxter have til alle Tider tjent som Exempler paa
Forgjængeligheden; ja selv de mægtige Træer, som vedligeholde
sig i Aarhundreder, ere den samme Forgjængelighed
underkastede, kun med en mangfoldige Gange større Langsomhed. Men
selve Jordkloden, som i vore Hverdagsforestillinger betragtes
som alt det Øvriges faste Bærer, staaer jo ikke fast: den dreier
sig, som De ved, hver Dag om sin Axe, og fuldbyrdet hvert
Aar et Løb om Solen. Men Solen selv har atter sin, af os
endnu ei udmaalte Bane, og udfører en uhyre Vandring, paa
hvilken vor Jord med alle sine Sødskende-Planeter maa følge
den; og det Midpunkt, hvorom Solen beskriver den Bane,
hvis Størrelse forekommer os saa umaalelig, kunne vi med
største Sikkerhed atter antage som bevæget; kort, alle
Verdenskloderne bevæge sig uophørligt, og ingen har et stadigt Sted.


<sp>Sophie.</sp> Endskjøndt jeg aldrig har sammentrængt mig
alle disse Ting saaledes i eet Billede, ere de dog ikke fremmede
for mig. Men følger nu heraf, at ogsaa de livløse
Bestanddele af Jorden ere saa ubestandige som alt det Øvrige?
Noget Bestandigt maa der dog være.

<sp>Alfred.</sp> Vel sandt! noget Bestandigt maa der være;
men her have vi endnu ikke ut søge det. Jorden selv har ikke
altid været, hvad den nu er; dens hele Indre bærer
Vidnesbyrd om, at den gjennem Aartusinder har udviklet sig fra een
Tilstand til en anden, og det kan ikke undgaae den
opmærksomme Grandsker, at den vedbliver at udvikle sig, og nu, som
i ethvert andet Øieblik, kun befinder sig paa en Overgang fra
een Tilstand til en anden. Det samme, vil De let tænke Dem,
maa finde Sted med enhver anden Verdensklode. Altsaa
befinder den hele Samfoldighed af Verdenskloder sig, ikke blot i en
bestandig Bevægelse, men tillige i en bestandig Udvikling;
Stilstand eller Hvile er dette store Hele fremmed.

<sp>Sophie.</sp> Vel! jeg længes efter, at De skal komme til
de livløse Ting selv; thi Jorden og de andre store
Verdenskloder synes at have den største Lighed med de levende
Væsener, saa forskjellige de i mange Maader end kunne være fra dem.

<sp>Alfred.</sp> Men nu have vi jo dog at betænke, at disse
livløse Ting paa Jorden kun ere Dele af Jorden selv, og
altsaa have udviklet sig med den, og fremdeles maa udvikles med
den. Den Kyst, som høiner sig saa skjønt for os, har ikke
altid været der; men der her været en Tid, hvor den endnu
ikke havde hævet sig over Vandspeilet. Ja selv det haardeste
Klippebjerg har havt sin Dannelsestid, og leed siden uophørligt
Forandringer ved Luftens, ved Vandets, ved Varmens og
Kuldens Indflydelse; Væxterne, som trives paa Stenens Overflade,
tære tillige derpaa; og hvo veed, hvormange andre Kræfters
Indvirkning det endnu er underkastet? Der er uophørligt
Gjenstanden for underjordiske Kræfter, som enten stræbe at hæve
det, eller atter at lade det synke tilbage. Selv naar de ere i
tilsyneladende Ro, ere de derfor ikke uvirksomme; og naar de
frembringe virkelige Hævninger eller Sænkninger, skeer det som
oftest med en Langsomhed, der unddrager det for Iagttagelser,
til hvis Udførelse den ene Tidsalder ikke rækker den anden
Haanden. Men under alle disse fortsatte Dannelser og
Omdannelser af Jorden dannes og omdannes naturligviis ogsaa de
Legemer, hvoraf den er sammensat; thi de ere io ikke komne
udenfra til Jorden, men tilhøre den ligesaavel, som Knogler,
Kjød eller Blod tilhøre det dyriske Legeme.

<sp>Sophie.</sp> Men gives der ikke Legemer, som hele tusinde
Aar vedligeholde sig uforandrede? Jeg har seet Oldsager af
Glas, af Steen og af Guld, som havde ligget saalænge og
længere i Jorden.

<sp>Alfred.</sp> I en ganske uvirksom Tilstand have de
imidlertid ikke været. De have unægteligt været Legemernes
almindelige Vilkaar underkastede. For der første har deres Hvile,
saa fast vi endog forestille os den, dog ikke været andet end
en Svæven mellem lige modsatte Kræfter.

<sp>Sophie.</sp> Hvorledes dette?

<sp>Alfred.</sp> Ved Tyngden stræbe de at falde, og holdes
kun derfra ved en modsat Kraft i de Legemer, som hindre
Faldet, saaledes som vi allerede før have omhandlet. Ethvert
derover liggende Legeme vil stræbe at trykke det ned. Det selv
vil følgelig desto kraftigere trykke ned ad, men derfor ogsaa af
de underliggende faae et desto større Modtryk. Selv vil det
spænde imod alle indvirkende Tryk ved sin egen Udvidekraft.
Et Legemes Hvile er da ingen uvirksom Væren. Under den
Tilstand, som vi her kalde Hvile, modtager desuden Legemet
sin forholdstemmende Deel, den være nu nok saa liden, af alle
de Indvirkninger, som sætter Jorden i Bevægelse, og holder den
i sin Bane. Den tager saaledes paa en vis Maade selvstændig
Deel i den hele Samfoldighed af Virkninger, som holder
Verden i den Bevægelse, der tillige er den fuldkomneste Ligevægt.
Men hermed er det ikke nok. Ethvert Legeme, paa hvilket Sted
i Verdenssystemet det end befinder sig, lider Indvirkninger af
en Mangfoldighed af andre Kræfter, som stræbe at frembringe
indvortes Forandringer deri. Uophørligt staaer det i 
Vexelvirkning med den hele øvrige Verden med Hensyn paa Varme,
paa Electricitet, paa Magnetisme. En stedse fornyet Given og
Tagen af Indvirkninger er uadskillelig fra legemlig Væren.
Men vi tør ikke indskrænke vor Betragtning hertil. Vi kjende
ikke alle Verdenskræfterne; men saameget kunne vi let indsee,
at Nogle af dem, som virke paa ethvert Legeme, stræbe at
forstyrre og ophæve dets nærværende Tilstand, medens andre stræbe
at holde den vedlige. Med Hensyn paa mange Legemer er det
os vel bekjendt, under hvilke Betingelser de forblive i deres
Tilstand, og under hvilke de forandre den, ja endog ganske
adskilles i deres Bestanddele, eller bringes til at indgaae nye
Forbindelser. Tør vi vel nægte, at der ogsaa gives saadanne
Betingelser i de Tilfælde, hvor vi ikke kjende dem?

<sp>Sophie.</sp> Det tør vi sikkert ikke; vi maa tvertimod
antage, at de alle staae under lige Vilkaar.

<sp>Alfred.</sp> Vel! saa gives der da intet Legeme eller Deel
af et Legeme, hvis Tilværelse vi kunde kalde bestandig. Naar
Noget i Legemverdenen synes os at vedligeholde sig uforandret,
det være sig enten i Henseende til Sted eller indvortes
Tilstand, da er denne Stilstand ikkun saaladende, omtrent som
Timeviseren paa et Uhr synes for en kort Betragtning som
stillestaaende. Men dette Billede er dog kun svagt, her hvor
der handles om Forandringer, som neppe i Aartusinder blive
kjendelige. Tænk Dem en Viser, der behøvede ti Tusinde Aar,
for at gaae et Skridt, som Timeviseren i en Time! Billedet
vil da være mere talende.

<sp>Sophie.</sp> Jeg tilstaaer, at jeg ikke alene ikke veed at
gjendrive Dem, men at jeg endog føler mig overbeviist. Nu
skylder De os da at vise os det Bestandige, som De selv siger,
man ikke kan nægte i Tilværelsen.

<sp>Alfred.</sp> De fortalte idag paa vor Vandring, at De
har seet Sarpens store Vandfald, to Gange. Var det begge
Gange det samme Vand De saae?

<sp>Sophie.</sp> Sikkert ikke; thi Vandet styrter med en
forfærdende Hastighed ned, og erstattes uophørligt ved nyt.

<sp>Alfred.</sp> Men dog var det det samme Vandfald, De
begge Gange saae?

<sp>Sophie.</sp> Jeg forstaaer Dem. De legemlige Dele
udgjorde ikke det Bestandige deri. Men hjælp mig nu at sige,
hvad deri var det Bestandige! jeg kan ikke strax finde Ord
derfor.

<sp>Alfred.</sp> For det første kunne vi sige os selv, at det
Bestandige heri var en Mængde af Virkninger, som hvert
Øieblik i det Væsentlige vare de samme. De modtog her
Indtrykket af en stor Vandmasses Fald, hvergang fra samme
betydelige Høide, og mødt af de samme Hindringer.
Draabeadspredelsen, Skumdannelsen, den ved Styrtningen, Brusningen
og Skumningen foraarsagede Lyd, som bestandig frembringes
af de samme Aarsager, ere derfor ogsaa de samme. Det
Indtryk, som alle disse Ting frembringe paa os, føles vel som en
Mangfoldighed, men tillige som en Samfoldighed, eller med
andre Ord: vi føle den hele Mangfoldighed af enkelte Indtryk,
som Værket af een stor Naturhandling, foregaaende under
Stedets eiendommelige Forhold. Vi kunde maaskee indtil videre
kalde alt dette Bestandige i Tingen dens Naturtanke.

<sp>Sophie.</sp> De vil vel dermed sige: den Tanke, som vi
forbinde dermed?

<sp>Alfred.</sp> Lad os for det første nøies dermed, jeg har
endnu ikke erhvervet mig Ret til at paastaae Mere.

<sp>Sophie.</sp> Kan De nogensinde erhverve Dem en saadan
Ret?


<sp>Alfred.</sp> Jeg vil forsøge at skaffe mig deres Bifald
dertil. De har allerede tilstaaet, at der ikke gives noget
Legemligt, som kunde kaldes bestandigt.

<sp>Sophie.</sp> Det ønsker jeg ikke at tilbagekalde.

<sp>Alfred.</sp> Naturlovene derimod ere bestandige.

<sp>Sophie.</sp> Det antages jo af Alle. Men hvorledes
forener jeg hermed, det jeg har læst og hørt, at Jorden, førend
den nærværende Tilstand, har havt ganske andre Dyr og
Planter?

<sp>Alfred.</sp> Naar man under forskjellige Omstændigheder
handler efter samme Grundsætninger, maa da ikke handlingerne
selv blive forskjellige? og maae de ikke blive det desto mere, jo
fuldstændigere Grundsætningerne ere udviklede og ret forstaaede?

<sp>Sophie.</sp> Det kan vel ikke være andet. De samme
Opdagelsesgrundsætninger maa jo nøde os til at behandle et ældre
Barn anderledes end et yngre, et sygt anderledes end et sundt,
et hæftigt anderledes end et dorsk. Jeg forstaaer Dem nu!
De mener at hiin Fortidens Dyr- og Planteverden er vel
bleven frembragt efter samme Naturlove, men ikke under samme
Omstændigheder.

<sp>Alfred.</sp> Saaledes er det. Jordkloden, som ikke synes
at være bleven varmere eller koldere, saalænge Menneskeslægten
beboede den, bærer i sine gamle Levninger de umiskjendeligste
Spor af, at den i hiin tidligere Udviklingsalder har været
varmere, havt en fugtigere Luft, og været i større Udstrækning
bedækket med Hav. Med alle Uligheder har dog hiin Tids Dyr-
og Væxtrige en saadan Grundlighed med den nærværende, at
de vise sig som forskjellige Udførelser af een stor Tanke.

<sp>Sophie.</sp> Men ere disse forskjellige Omstændigheder,
som i hiin Tid fandt Sted, dog ikke Bevis paa, at nogle andre
Naturlove dengang have hersket?

<sp>Alfred.</sp> Dersom det er een af Naturens Grundlove, at
Alting skal udvikles i Tiden, saa maa jo forskjellige Tilstande
følge paa hverandre, og, jeg føier til, af hverandre; thi uden
dette, var der ingen Sammenhæng. Vi ville tage et stort
Exempel. Som vor Jordklode efterhaanden har udviklet sig,
saaledes har sikkert hver af dets Sødskende-Planeter. Men er
det sandsynligt, at de alle paa lige Tid have dannet sig? Og
om de endog havde, hvilket vi dog maae benægte, kan man da
antage, at de som ere langt fra Solen, og behøve mange Aar
til at beskrive deres Bane, kunne have udviklet sig ganske paa
samme Maade og i samme Tid som de nærmere, eller maatte
de ikke tvertimod just faae store Forskjelligheder paa Grund af
Ligheden af de Love, hvorefter Frembringelsen skete, under saa
ulige Omstændigheder?

<sp>Sophie.</sp> Jeg indseer nu selv, at min Indvending ikke
var gyldig. Men hvorledes gaaer De nu videre?

<sp>Alfred.</sp> Den nærmeste Sætning, hvorpaa jeg nu vil
beraabe mig er, at Naturlovene ere fornuftige.

<sp>Sophie.</sp> Grunder De dette paa den guddommelige 
Visdom, som aabenbarer sig i Naturen?

<sp>Alfred.</sp> Det vilde jeg, dersom jeg turde stole paa min
egen; men jeg frygter altformeget for de samme Selvbedrag,
som har skuffet saa mange Andre.

<sp>Sophie.</sp> Hvorledes vil De da godtgjøre deres Sætning?

<sp>Alfred.</sp> Af en stor Kjendsgjerning i Videnskabens 
Historie.

<sp>Herman.</sp> Af en Kjendsgjerning! Du sætter mig i
Forundring.

<sp>Alfred.</sp> Ja af en Kjendsgjerning, eller om Du vil en
Sum af Kjendsgjerninger, hvori Naturens Forhold til vor Aand
aabenbarer sig.

<sp>Herman.</sp> Lad da høre.

<sp>Alfred.</sp> Naturgrandskerne have i mangfoldige Tilfælde
af Fornuftgrunde udledet Naturlove, og derpaa virkelig fundet
dem i Naturen.



<sp>Herman.</sp> Jeg troede, at man paa den reen speculative
Vei næsten aldrig kom til Naturlove, som bekræftedes i 
Erfaring.

<sp>Alfred.</sp> Idetmindste har man endnu ikke været istand
til at udlede Naturlovene af alle Kundskabers øverste Kilde.
Men herom taler jeg ikke ved denne Leilighed; jeg sigter til
Naturgrandskernes vanlige Fremgangsmaade. De henvende
deres Tanker til saadanne Gjenstande i Erfaringen, som ere
os fuldkomnere bekjendte end de fleste andre, og udgjøre
ligesom Lyspunkter i vor Kundskabsmaske; for disse søge de
Lovene. Saaledes har man af Bevægelsens Natur udledet
den jevntvoxende Hastigheds mærkværdige Love. Af Rummets
Natur har man udledet den Lov, at den fra et Punkt
udgaaende Virksomhed svækkes i Forhold, som Afstandens
Qvadrattal bliver større. Det er næsten kun fra disse to
Begyngelsespunkter og den Tanke, at alle legemlige Dele ved lige
Afstand udøve en lige Tiltrækning paa hverandre, at man har
udledet Læren om Verdensklodernes Bevægelseslove, denne store
Himmelmechanik.

<sp>Herman.</sp> Men har den ikke faaet stor Hjelp af
Erfaringen?

<sp>Alfred.</sp> Ganske vist! Man vilde sikkert aldrig have
opdaget alle de Ting, man nu beviser omi Verdens-Bevægelserne,
dersom man ikke havde havt Erfaringens Veiledning; men
siden har man udledet den ene Sandhed i
Himmelmechaniken af den anden, uden at bruge meget Andet af Erfaringen
end enkelte Tilknytningspunkter. Denne Sandhedernes
Afledning er skeet ved Sluininger, hvorom der ingen Strid er; og
mangfoldige af de paa denne Vei udfundne særegne Naturlove
have fundet sig bekræftede i Erfaringen.

<sp>Herman.</sp> Men har man andre saadanne Exempler
udenfor Astronomien?

<sp>Alfred.</sp> Mangfoldige, skjøndt intet enkelt saa stort.

Lysets Egenskaber vise sig i en saadan Sammenhæng, at man for
det meste kan udlede den ene af den anden; og endskjøndt man
i denne Videnskab ogsaa er gaaet ud fra enkelte adspredte
Erfaringspunkter, seer dog Enhver, som kjender Videnskaben, at
de allerfleste Kjendsgjerninger deri ere sammenknyttede ved
ubestridelige Fornuftslutninger, at man næsten overalt kan
beregnende slutte fra det Bekjendte til det Ubekjendte, og at man
siden træffer det Udfundne i Erfaringen. Vel opnaaer man
ikke altid denne Tilfredsstillelse; men det Utilfredsstillende, som
man herved møder, vil ved den fortsatte Udvikling forsvinde,
ligesom allerede saa mange andre Ufuldkommenheder, der ere
blevne hævede i Løbet af de sidste to Aarhundreder.

<sp>Herman.</sp> Saadanne Exempler haves dog vel kun af de
mathematiske Videnskaber?

<sp>Alfred.</sp> Om og saa var, vilde det være nok for min
Hensigt; thi Mathematiken og dens Anvendelse paa Naturen er
jo en Fornufthandling. Desuden maa der jo i enhver
fuldstændig og nøiagtig Kundskab være Mathematik indflettet, da vi
umuligt kunne kjende Noget ret, uden ogsaa at kjende
Størrelse og Forhold. Selv vore Hverdagskundskaber ere
gjennemtrængte af en i al fornuftig Opfatning tilstedeværende naturlig
Mathematik; men den Forudsigelse, hvorom vi tale, indskrænker
sig ingenlunde til den egentlige Mathematik. Lynaflederen,
Luftskibet, Voltas Støtte, den metalliske Grundbestanddeel i
Jordarterne ere saa navnkundige Opdagelser, at jeg kun behøver at
minde Dig om dem. Det er bekjendt nok, at de ikke vare 
tilfældige; thi om end den sidste af de nysnævnte Opdagelser
skete ved en tilfældig Anledning, var den dog allerede længe
forudsagt af <sp>Lavoisier</sp>. Jeg maa tilføie, at i hver af disse
Opdagelser atter fandtes talrige Anledninger til
Forudbestemmelser, som retfærdiggjordes ved Erfaringen. Man kunde med
nogen Forandring her anvende et Udtryk af <sp>Schiller</sp>, og
sige: <sp>Hvad Aanden lover, det holder Naturen.</sp>



<sp>Herman.</sp> Men det træffer sig dog ofte, at Naturen ikke
bekræfter Menneskenes Slutninger.

<sp>Alfred.</sp> Intet er vissere; men næsten altid opdage vi
da ogsaa, hvori vor Feilslutning bestod; ja jeg tør paastaae, at
dette aldrig savnes, naar man er kommet saa vidt, at man kan
overskue Giennemgangene fra Vildfarelsen til Sandheden.

<sp>Herman.</sp> Det gjælder jo ogsaa om de speculative
Videnskaber, ja maa nødvendigt gjælde.

<sp>Alfred.</sp> Du vil sige, at jeg her har fremsat en
Selvforstaaelse, en Tautologie, som ikke fører til Noget. Men heri
lader Dy Dig henrive af et flygtigt Indtryk, saaledes som det
ofte skeer i Løbet af en Samtale; thi ellers vilde Du let have
seet, at Vægten ligger deri, at det ikke blot er vor Fornuft,
som prøver vor egen Fornufts Værk; men at vi her prøve vor
Fornufts Overeensstemmelse med et Værk, som vi sikkert vide,
at vor Fornuft ikke har frembragt.

<sp>Herman.</sp> Er dette saa sikkert? Kunde det ikke maaskee
forholde sig saaledes, at alt det, vi holde for Yderverdenen, kun
er Værket af vor egen Aands ubevidste Virksomhed?

<sp>Alfred.</sp> Du er da Idealist?

<sp>Herman.</sp> I dette Øieblik er jeg det, ligeover for din
dualistiske Paastand.

<sp>Alfred.</sp> Du tænker Dig da, at jeg opfatter vor
Kundskab saaledes, at det Indvortes og Udvortes, som deri træffer
sammen, ere to forskjellige Ting; men hvor meget Du heri gjør
mig Uret, vil nok siden vise sig. At der i Yderverdenens
Lovstemmighed ligger Noget, som er ganske uafhængigt af vort
opfattende Væsen, det åbenbarer sig i vor hele Bevidsthed.
Hele Verden gik sin Udviklingsgang, førend Mennesket var, og
utallige Gange gaaer Verden tvertimod vor forudfattede Tanke;
Du vilde ikke høre Modsigelse af mig, dersom din Tanke selv
frembragte mig.

<sp>Herman.</sp> Modsige vi os ikke selv i mange Drømme.


<sp>Alfred.</sp> Vel sandt; men vilde Du for Alvor
gjennemføre denne Tanke, da gjorde Du hele Tilværelsen til en Drøm,
og skulde ikke faae mig til at spille videre med i denne Drøm.

<sp>Herman.</sp> Vel! det var heller ikke min Hensigt, at
gjennemføre en Tanke, som er mig selv unaturlig; men det
kan Du dog ikke nægte mig, at det er <sp>vor</sp> Fornuft, som vi
finde i Naturlovene. Kan jeg da ikke med Rette tænke mig,
at den hele udvortes Verden vel indeholder et Noget, som gjør
Indtryk paa os; men at dette kan være ganske anderledes, end
vi forestille os det, og at det, vi kalde Naturlove, da ikke er
andet end Lovene for vor egen Opfatningsmaade?

<sp>Alfred</sp>. Jeg maa her skjelne to Ting, som dit
Spørgsmaal har forenet: den ene er det, som egentlig udgjør
Fornemmelsen i vor Sandsning, den Følelse som opvækkes i os ved
Gjenstandene: den andet er det, som vi ved den forenede
Opfatning gjennem Sandser og Fornuft lære om Tingenes
gjensidige Virkning paa hverandre. At nu Følelsen ikke i alle
Væsener er den samme, medens de samme udvortes Aarsager
indvirke paa det sandsende Væsen, det kunne vi allerede vide af
Det, som vi meddele hinanden om saadanne Indtryk, ja ved at
sammenligne Indtryk paa os selv, under forskjellige Tilstande.
En Sygdom kan forandre Øiets gjennemsigtige Deel, saaledes
at vi see Alting med en gul Farve. Med Sygdommens
Forsvinden kommer den gamle Farvesands igjen. Der gives
Mennesker, som ikke kunne kjende rødt og blaat fra hinanden, og
dog iøvrigt kunne see ligesaa tydeligt som nogen Anden. Hvor
langt større maa ikke Forskjellighederne være, naar vi tænke os
Væsener paa en anden Klode, hvis Sandseredskaber
sandsynligviis have en ganske anden Indretning?

<sp>Herman.</sp> Du synes jo at tilstaae mig Alt, hvad jeg
forlanger.

<sp>Alfred.</sp> Langt fra, hvis jeg ellers har forstaaet Dig
ret. Tingenes gjensidige Virkning paa hinanden, viser os
Meget, som ikke kan beroe paa vore Sandsers Natur. Tænk Dig,
at jeg i et Glas med Vand lægger endeel Saltkorn, og i et
andet endeel Guldkorn. Jeg seer Saltet forsvinde, og forene
sig med Vandet, Guldkornene blive. Mon et Væsen med
anderledes indrettede Sandser kunde see det Modsatte? Kunde han
see Guldkornene opløse sig i Vandet, og Saltkornene blive
uforandrede? Jeg tilstaaer, at et Væsen med finere Sandser muligt
kunde i Saltopløsningen, hvori vort Øie, selv det bevæbnede,
ingen Saltdeel kan see, skjelne Saltdelene og Vanddelene: han
kunde maaskee paa den anden Side savne Farvesandsen, og ei
skjelne Guldets Farve fra Saltets Farveløshed; men den Lov,
at Vandet optager Saltet og lader Guldet urørt, maatte blive
den samme for ham som for os.

<sp>Felix.</sp> Jeg tænker, at Herman allerede vil være tilfreds
med dette Exempel.

<sp>Alfred.</sp> Om og saa var, er det dog ikke nok til at
stille Sagen i sit fulde Lys. Lader os tænke os, at en
Beboer af Planeten Jupiter kunde komme til os, og see to Stene
falde, een fra 60 Fods Høide og en anden fra 15, mon han
ikke, ligesaavel som vi, vilde finde, at den første brugte 2 Gange
saa lang Tid til at falde som den sidste?

<sp>Sophie.</sp> Tillad, at jeg spørger, om De ikke fortalte
Dem, da De sagde, at den Steen, som falder 60 Fod, kun
behøver 2 Gange saa lang Tid, som den der falder 15? Jeg
meente, at den maatte behøve 4 Gange saa megen.

<sp>Alfred.</sp> Det, jeg sagde, synes ved første Øiekast
urigtigt, men er det i Virkeligheden ikke. Den Steen, som
vedbliver at falde, efter at have tilbagelagt 15 Fod, har allerede
herved faaet en betydelig Fart, som hjelper den til at
gjennemløbe sin paafølgende Vei med langt større Hastighed, end hvis
den havde begyndt sin Bevægelse med den sidste Deel af Veien.
Man kan ved Beregning nøie bevise, at et faldende Legeme i
2 Secunder gaaer 4 Gange, i 3 Secunder 9 Gange, i 4
Secunder 16 Gange saa langt som i eet.

<sp>Sophie.</sp> Jeg skal da multiplicere Secunderne med sig
selv, 2 Gange 2, 3 Gange 3, 4 Gange 4, for at faae det
gjennemløbne Rum?

<sp>Alfred.</sp> Meget rigtigt. Jeg valgte dette lidt vanskelige
Exempel, for at henlede Opmærksomheden paa, at vi ofte see
Naturen følge Fornuftlove, som vi, førend vi faae anstillet et
omhyggeligt Overlæg, vilde ansee som uoverensstemmende med
Fornuften. Vi føle os allerede hermed tilbøielige til at sætte
Grunden udenfor vort Væsen, og <b>ikke</b> i det; dog indseer jeg
vel, at vor Ven herimod kan sætte den Paastand, at Begivenheden 
foregaaer efter vort Væsens, det selv ubevidste Love.
Men i alt Fald opfordrer jeg ham til at slutte det Tankeexperiment, 
vi her have begyndt, ved at erklære om han ikke mener,
at vor Gjæst fra Jupiter maatte, ligesaavel som vi, finde den
ene af de to Tider 2 Gange saa lang, som den anden.

<sp>Herman.</sp> Dog vilde hele Spørgsmaalet bortfalde,
dersom Tiden og Rummet ikke vare Sandseformer for ham, som
for os.

<sp>Alfred.</sp> Og om muligt endnu fuldstændigere, dersom
hans Fornuft lød andre Love end vores.

<sp>Herman.</sp> Nei Fornuften er kun een. Den kan være
mere eller mindre uhildet af Sandseligheden; men Fornuften
paa een Planet er væsentlig den samme som paa en anden.

<sp>Alfred.</sp> Men et reent Fornuftvæsen, uden al Endelighed, 
skal vor Jupitersbeboer dog ikke være?

<sp>Herman.</sp> Sikkert ikke.

<sp>Alfred.</sp> Men skal det Forhold, som findes i Fornuften,
mellem <sp>Grund</sp> og <sp>Begrundet</sp>, mellem en Aandshandling
og dens Gjentagelse, mellem <sp>Noget</sp> og et <sp>Andet</sp>, mellem et
<sp>Mere</sp> og <sp>Mindre</sp> fremtræde paa en endelig Maade, maa der
være nogen Form, hvori dette skeer. Jeg seer derfor ikke, 
hvorledes man kan undgaae at betragte Tid og Rum, som
nødvendige Endeligheds Former, nødvendige Sandseformer,
Endelighedskategorier, om man saa vil kalde dem. Men selv om
man vilde forsøge at tænke sig andre Endelighedsformer, maatte
der dog være Noget i disse, som svarede til Fornuftsforholdene,
og derved blev der da et Slægtskab mellem de Indtryk,
Jupiterbebeboeren og Jordbeboeren fik af samme Ting. Imidlertid
troer jeg dog, at denne halve Udflugt, som egentlig baade for
mig og for min Modstander kun er halv, lader sig bortrømme.

<sp>Herman.</sp> Det ønskede jeg at see.

<sp>Alfred.</sp> Naar jeg forudsætter, at min Erfaring ikke blot
er Frembringelsen af mit eget Væsens indvortes Virksomhed,
med andre Ord ikke blot en nødvendig Drøm, hvor Du kun
er mit og jeg dit Drømmebillede, men hvor det Udvortes
ligesaavel har sin Deel i Erfaringen som det Indvortes, saa maa
det, som i vor Erfaring viser sig som lige, ogsaa have noget
ligeartet udenfor oss, hvortil det svarer.

<sp>Herman.</sp> Men det kan i Virkeligheden forøvrigt være
høist forskjelligt fra det, vi forestille os derved.

<sp>Alfred.</sp> Jeg forlanger ikke mere. Lader os kun tage
nogle Exempler, ikke sem Beviser, men for at have en lettere
Vei til den mere omfattende Sandhed. Jeg vil da henlede
Opmærksomheden paa, at vi finde de samme Love for alle
Planeter. De faae alle Dag og Nat ved at dreie sig om deres
Axe, og Aar ved at vandte omkring Solen: de Planeter, som
have Maaner, omvandres af disse efter de samme Love, som vor
Jord af sin Maane, og disse Love ere atter de samme,
hvorefter et kastet Legeme her ved Jorden retter sig. Den Maade,
hvorpaa Planeterne belyses, og kaste det modtagne Lys tilbage
til os, er ganske den samme, som iagtages ved jordiske Legemer.
Betænk kun, at den store Indvirkning af Lys, som vi modtage
fra det hele Verdensalt, viser os ingen væsentlig Virkning,
som ikke lod sig tilbageføre til de Love, hvorefter det jordiske
Lys retter sig!

<sp>Herman.</sp> Vel! jeg troer ikke, at Du behøver at gaae
videre; thi neppe vil jeg eller nogen Anden nægte, at Alt
retter sig efter de samme Love, saa langt vore Opfatningsevner
række, men glem ikke, at det maaskee er vore Evners Natur,
som gjør disse Love.

<sp>Alfred.</sp> Men glem heller ikke Du, at der maa være
Lighed i de Ting, som hos lige iagttagende Væsener frembringe
lige erfaringer.

<sp>Herman.</sp> Og om jeg nu tilstod dette?

<sp>Alfred.</sp> Saa vilde deraf følge, at de andre
Verdenskloder maatte have en væsentlig Lighed med vores, og at de
Væsener, som beboe dem, ikke kunde være saa grundforskjellige
fra os, at de skulde høre til en ganske anden, for os ufattelig
Tilværelsesorden, f. Ex. en saadan, hvori man havde andre
Sandseformer end Tid og Rum.

<sp>Felix.</sp> Begge de Forestillingsmaader, som I her have
fremsat, mine Venner, synes mig høist unaturlige. Søge vi Alt
i det opfattende Væsen, saa bliver intet Menneskesamfund muligt,
hver er en Verden for sig: lade vi en af os ganske uafhængig
Yderverden deeltage i Erfaringens Frembringelse, vilde det være
ubegribeligt, at deri kun fremkom eet System af Love. Om
vi end ikke kunde fatte de uafhængige Tings Natur, maatte
vi dog mærke dem ved den idelige Afbrydelse i de Love, vor
Fornuft fordrer. At søge Kilden til vor Erfaringskundskab
blot i det Ydre er, som vi vide, ligesaa forgjæves. Ere vi
her ikke komme paa uveisomme Stier?

<sp>Alfred.</sp> Jeg seer de samme Vanskeligheder som Du;
men jeg troede, at vi burde lade dem komme til Orde: iøvrigt
synes de mig at forsvinde, naar vi antage, at Verden og
Menneskeaanden ere frembragte efter de samme Love. Vare
vor Fornufts Love ikke i Naturen, vilde vi forgjæves stræbe at
indtvinge dem deri; vare Naturens Love ikke i vor Fornuft,
vilde vi ikke fatte dem.

<sp>Felix.</sp> Det er sandt, at herved hæves den omhandlede
Vanskelighed; men ogsaa denne forudbestemte Harmonie synes
mig unaturlig?

<sp>Alfred.</sp> Mig ikke; thi Mennesket er en
Naturfrembringelse, derfor maa de samme Love herske i ham, sont i denne.

<sp>Felix.</sp> Atter her finder Du Middel til at hæve den
Vanskelighed, som jeg pegede paa; men herved møder mig den
endnu værre, at jeg skal betragte Mennesket, som blot
Naturfrembringelse.

<sp>Alfred.</sp> Paa dette Sted kan jeg ikke tale anderledes,
naar jeg ikke vil ophæve den hele begyndte Tankegang; men
naar vi have ført vor Undersøgelse videre, kan jeg faae Ret til
at sige, at vort aandelige Væsen og Verden begge ere skabte
af Gud, og det vil da vise sig, at begge Sætningerne udtrykke
een Ting, kun paa forskjellige Maader.

<sp>Felix.</sp> Men hæves ikke Vanskelighederne allerbedst af
dem, som begynde fra Gud, som det oprindeligt tænkende og
villende Væsen, og fremstille Alt som Guddomstanker? Vi ere
da selv levende selvbevidste Guddomstanker, ligesom hjemmefra
opfyldte med de Guddomstanker, som ligge skjulte i de sig selv
ubevidste Dele af Naturen.

<sp>Alfred.</sp> Dette synes mig at være Sandheden, saaledes
som man kommer til den, ved at søge Tilværelsens Kilde i det
tænkende Væsen; men enhver af de Retninger, hvori vi komme
til Sandheden, viser os den kun fra een Side. Begynde vi
fra de tænkende Væsen, bliver det Billede, vi danne os af
Yderverdenen, mat og skyggeagtigt, eller maaskee som et, af en
lysbeskinnet Taage, indhyllet Landskab: begynde vi fra
Yderverdenen, taber sig Frihedenz Rige altformeget i det Fjerne.
Vi maa komme til Sandheden fra mere end een Side, for at
see den i al den Heelhed og Fylde, hvori det er os muligt at
see den.

<sp>Felix.</sp> Du synes mig dog at indrømme Yderverdenen
formeget. Lad den vise sig for os som en Skygge, saa seer
Aanden den i det sande Forhold: lad den ligge for os i en
Lystaage, saa mindes vi, at den laaner sit Lys fra
Aandeverdenen! Eller, for ikke at tale i Billeder, hvad vil Du lære af
de ufornuftige Væsener, som ikke ligger i dit eget fornuftige
Indre? og endnu mere maa jeg spørge: hvad vil Du, levende
Sjæl, lære af den ubesjælede Natur? Skal Livet gaae i Skole
hos Døden?

<sp>Alfred.</sp> Vee! om det ikke skeer.

<sp>Felix.</sp> Du misforstaaer mig sikkert.

<sp>Alfred.</sp> Tilgiv at jeg forsætlig forvirrede Talen lidt,
for ligesom at standse dit veltalende Anfald; imidlertid er det
min virkelige Mening, at det vilde staae slet til med vor
Indsigt, dersom ikke vor levendse Aand lærte af den Natur, som vi
kalde den døde. Den samme frie Brug, som udgjør vor Fornufts
Ypperlighed, gjør det ogsaa muligt for den at feile; og den rige
Dybde, som gjør det muligt at finde Saameget deri, gjør, at
den i visse Henseender bliver til en Gaade for sig selv, som
den ofte udtyder falsk. Den Fornuft, som aabenbarer sig i den
villieløse Natur, er i sig selv ufeilbar, og misforstaaes i mange
Maader mindre let af os. Hvor tilbøielig er ikke Mennesket
til at holde sig for Midpunktet i hele Tilværelsen! Om ham
skal hele Himlen dreie sig, om hans Skjæbne skal Himlen bringe
Forudsigelsen, for ham skal det Hele være skabt. Troer Du, at
Mennesket uden Videnskab om Naturen var bleven befriet fra
disse Indbildninger? eller troer Du, at det Verdensbillede kan
værre reent og klart, hvori de have blandet sig? Mennesket har
en naturlig Tilbøielighed til at forestille sig, at Begivenheder,
som han ikke forstaaer, ere frembragte af Aander med
menneskelige Lidenskaber, eller han laaner endog Gud selv menneskelige
Villiesbestemmelser. Fordriver ikke Naturvidenskaben mange
Indbildninger om vilkaarlige Guddomsforanstaltninger, som ofte
nok har besmittet Fromheden selv!

<sp>Felix.</sp> Have da ingensinde Tænkere uden Naturvidenskab
været frie for saadanne Indbildninger?

<sp>Alfred.</sp> Ganske vist. Men kun faa, og jeg skulde troe,
at det kun skete derved, at de ligesom saae bort fra Naturen,
kun henvendle liden Opmærksomhed derpaa, og levede fordybede
i deres egne Tanker.

<sp>Felix.</sp> Altsaa bleve de Andre forvildede ved
Naturbetragtningen.

<sp>Alfred.</sp> Siig ikke: „ved Naturbetragtningen“; thi det
var ved det raa Indtryk af Naturen, ikke ved den
videnskabelige Gjennemtrængelse deraf, at de vildlededes. Iøvrigt har det
Verdensbillede, som selv de ypperste Philosopher have dannet
sig, lidt af Mangel paa Naturopfatning. At en
Verdensanskuelse er en Grundbestanddeel af Philosophien, behøver jeg vel
ikke at bevise; men at denne maa blive deels tom, deels i
mange Maader falsk, naar den ikke optager det Væsentlige af
de Sandheder, Naturvidenskaben lærer os, er ikke mindre vist.
Uagtet Nutidens Philosopher ikke ere ubekjendte med
Naturvidenskabens Resultater, see de dog saa meget bort derfra, at
disse saagodt som ingen Indflydelse faae i deres Grandskning.

<sp>Felix.</sp> Det forekommer ogsaa mig saa; men det synes
mig paa Tiden, at vi vende tilbage til vor Gjenstand. Har
Sophie noget at spørge i Anledning af det Forhandlede?

<sp>Sophie.</sp> Intet af Vigtighed; ja det Spørgsmaal, jeg
vilde gøre, havde jeg allerede paa Læberne, førend Samtalen
tog sin sidste Vending. Ved at tænke paa, at den Fornuft,
som aabenbarer sig i Naturen, er ufeilbar, men vores ikke,
vilde jeg spørge, om man ikke hellere maatte sige, at vor
Fornuft stemmer med den i Naturen, end at den Naturen 
stemmer med vores?


<sp>Alfred.</sp> Hver af disse Vendinger har sin Berettigelse
i den behørige Tankegang, alt ligesom vi begynde fra os selv
eller fra den udvortes Natur. Der gives endnu flere Udtryk
for der samme, f. Ex. Naturlovene ere Naturtanker.

<sp>Sophie</sp>. Disse Naturtanker ere da ogsaa Guds Tanker.

<sp>Alfred.</sp> Saaledes er det upaatvivleligt; men saa kjært
dette Udtryk end maa være os, vilde jeg dog, at vi ikke skulde
bruge det, førend det har viist sig, at den begyndte
Undersøgelse fører os til en Naturbeskuelse, der tillige er en
Gudsbeskuelse. Vi kunne da med en ganske anden og fuldere
Bevidsthed føle os berettigede til at kalde Naturtankerne
Guddomstanker. Jeg opfordrer Dem derfor til at gaae
langsommere.

<sp>Sophie.</sp> Der gjør jeg gjerne; thi jeg føler ret levende,
at vi endnu have langt til Maalet: blandt Andet vilde jeg
spørge om disse Naturtanker have en indbyrdes Sammenhæng,
ligesom vore Tanker.

<sp>Alfred.</sp> Det er et Hovedspørgsmaal, De her gjør, og
vi maae gjennemgaae en Række af Betragtninger, for at komme
til at besvare os det med en saadan Indsigt, at Svaret kan
faae sin rette Betydning.

<sp>Sophie.</sp> Det bliver bejaende?

<sp>Alfred.</sp> Saa sandt som Naturen er en Heelhed og ikke
et Stykværk. Det første Skridt i vor Undersøgelse vil være,
at overbevise os om, at Naturlovene, hvorefter Alt foregaaer i
hver enkelt Gjenstand, udgjøre ikke blot en Mangfoldighed, men
ogsaa en Samfoldighed, en Eenhed, en Heelhed. Vil det ikke
trætte Dem, om vi atter gjennemgaae det, vi sagde om
Sarpfossen, for deri at opvise denne indre nødvendige Eenhed?

<sp>Sophie.</sp> Jeg beder Dem troe om mig, at jeg ikke
trættes eller kjedes ved vigtige Undersøgelser, naar jeg kun kan
fatte dem.

<sp>Alfred.</sp> Grundtanken, saavidt Grundtranken i en saadan
Naturting kan udtrykkes, er en nedstyrtende Flod. Det ved
Tilstrømningen stedse fornyede Vand skynder sig ned fra en stor Høide.
Det lyder samme Faldets Love som ethvert Legeme, og vinder
derfor uophørligt en større og større Fart under sit Fald; som
Vand har det den Egenskab, at Delene let rulle hen over
hverandre og let adsplittes, og at de fritsvævende Dele danne
Draaber. Ved den stedse voxende Fart faa de Dele, hvis Fald
begyndte tidligere, et Forspring, som stræber at adskille dem
fra de efterfølgende, og derved frembringes en mægtig
Adsplittelse; ved hvert Anstød sprøites utallige Draaber op i de
forskjelllgste Retninger; der danner sig, om jeg saa maa sige,
en Draabeverden, fuld af Bevægelser, som trods alle vexlende
Omstændigheder bevarer en vis Eiendommelighed. Den Luft,
som maa blande sig med det styrtende Vand, danner Skum,
talløse Luftbobler indesluttede af Vandhinder, hvis
uphørligt vexlende, ujævne og hvide Overflade er ligesaa
eiendommelig som velbekjendt. Høiden af den Lyd, enhver faldende
Deel frembringer, bestemmes ved dens Faldhøide, Styrken ikke
blot herved, men tillige ved Mængden af de faldende Dele.
Indtrykket af al den samlede Lyd kan derfor vel have nogle
Forskjelligheder, men maa i det Væsentlige stedse blive den
samme. Dens larmende Brusens skummende Fald bevidner os
dens knusende Magt, som den ogsaa viser, naar noget 
Sønderbrydeligt kommer i dets Svælg. Dette og meget andet, som
jeg sandsynligviis har glemt at opregne, og endnu langt flere
Ting, som deri foregaaer, uden at jeg veed det, udgjøre er
inderligt sammenhængende Hele, hvori hvert Led er frembrangt
efter Naturlove, eller med andre Ord: alle Naturtankerne deri
ere uadskillelige fra Hovedtanken. Sin Særegenhed fra alle andre
Vandfald faaer den fra sin eiendommelige Naturstilling. De
mangfoldige Afvexlinger, hvorunder den viser sig uden at
forandre sin Eiendommelighed, beroe paa Afvexlinger i
Yderverdenen: Forandringer i den tilstrømmende Flods Hastighed,
Forandringer i Belysningens Retning og Styrke, Forandringer i
Luftbevægelse, Varme o. desl. Saaledes staaer den for os
næsten som et Væsen med en egen Charakteer, der fylder
Indbildningskraften med Forestillingen om en mægtig, skjøndt
bevidstløs Kæmpe, en Naturens Træl, med en fast utæmmelig
Kraft.

<sp>Sophie.</sp> Alt dette synes mig meget klart; men det
fylder mig med Skræk. Jeg svimler mere ved at see ned i den
Tilværelsens tomme Intethed, De viser mig, end ved at see
ned i det dybe Vandsvælg.

<sp>Alfred.</sp> De vil dog vel hverken forlade Dem selv her
eller troe, at jeg vilde forlade Dem i dette Øde.

<sp>Sophie.</sp> Saa iil mig da til Hjelp.

<sp>Alfred.</sp> Min fornemste Hjelp vil bestaae deri, at jeg
opmuntrer Dem til at hjelpe Dem selv. Det var uden Tvivl
den betragtede Gjenstands iøinefaldende Uselvstændighed, der
skrækkede Dem; men jeg beder Dem betænke, at De, ved at
betragte samme Gjenstand uden alle videnskabellge Overveielser,
maatte ansee den for ligesaa uselvstændig.

<sp>Sophie.</sp> Jeg tilstaaer, at De heri har Ret; men jeg
frygtede for, at alle andre Tilværelser vilde paa samme Maade
opløse sig for os i blotte Tanker.

<sp>Alfred.</sp> Ikke i blotte Tanker. Det var Naturens
handlende Kræfter, som fremstillede os en Tankeenhed. Grunden til
deres Mistvivl laa andetsteds.

<sp>Sophie.</sp> Jeg troer det selv; men siig mig hvori.

<sp>Alfred.</sp> Tankeenheden fremstillede sig ikke for os som
en i sig selv sluttet lille Tankeverden, men kun som Brudstykke
af et større Tankehele.

<sp>Sophie.</sp> Saaledes synes det mig at værre.

<sp>Alfred.</sp> Men De maa dog være forberedt paa, at
noget Lignende, skjøndt ikke i lige Grad, viser sig i enhver
Tilværelse; thi enhver Ting, som ikke er det hele Alt selv, er
atter kun Deel af det større Hele.

<sp>Sophie.</sp> Jeg frygter, at Tingenes Selvstændighed
saaledes dog vil forsvinde under vore Hænder.

<sp>Alfred.</sp> Deres Frygt er ikke ganske ugrundet, og dog
frygter jeg ikke paa deres Vegne for vore Undersøgelsers
Fortsættelse.

<sp>Sophie.</sp> De er dristig paa mine Vegne.

<sp>Alfred.</sp> Jeg maa vise Frygten ud af vor Undersøgelse
til sit rette Hjem.

<sp>Sophie.</sp> Hvor er dette.

<sp>Alfred.</sp> I Tilværelsen selv. Fat kun hvilkensomhelst
Gjenstand i Tilværelsen ret i Øine, og de møder overalt
Afhængighed og Forgjængelighed. Denne Klage er saa gammel
som Menneskeslægten, det veed De vel; skal der findes noget
Uforgjængeligt i Tingene, maa det ikke være det
Sandselige deri.

<sp>Sophie.</sp> Jeg mærker vel, at jeg af Ueftertænksomhed
var paa Vei til at forlange det Umulige. Tilgiv!

<sp>Alfred.</sp> Jeg vilde ikke have talt derom; dersom jeg ikke
maatte frygte for, at De skulde fristes til at beskylde vor
Undersøgelse for at gjøre vor Anskuelse af Tilværelsen mindre
kraftig og levende, end den er i Virkeligheden. Vi maae da
holde fast i Minde, at ethvert Spørgsmaal, som opvækkes om
noget Bestandigt i Tingene, uden at man hæver sig op fra den
sandselige Tilværelses Stade, fører os til en fortvivlende
Følelse af Intethed. Det er da kun ved en Fornuftbetragtning,
at vi kunne finde noget Bestandigt deri.

<sp>Sophie.</sp> Men De, som ikke formaae at anstille en
Fornuftbetragtning?

<sp>Alfred.</sp> De opretholdes dog ved de Straaler af
Fornufttilværelse, Religionen nedsender til dem.


<sp>Sophie.</sp> Det er sandt. Nu er jeg beredt til at gaae
videre.

<sp>Alfred.</sp> Jeg vil nu søge at give en sammentrængt
Fremstilling af den Anskuelse, vi nærmest maa tilegne os. At der
foruden Naturens Grundkræfter, de skabende Kræfter, intet
andet Bestandigt er i Tingene end de Naturlove, efter hvilke Alt
deri foregaaer, og at disse Naturlove med Rette kunne kaldes
Naturtanker, derom ere vi enige. Grundkræfterne selv findes
i alle Legemer men disses Forskjellighed beroer paa de i
samme herskende Naturlove. Det, som giver en Ting sin
bestandige Eiendommelighed, sit Væsen, er da, som vi allerede
før have fastsat, den Samfoldighed af Naturlove, hvorved den
er frembragt og vedligeholdes men Naturlovene ere
Naturtanker, Tingenes Væsen beroer da paa de Naturtanker, som
deri udtrykkes. Forsaavidt Noget skal være et i sig
sammenholdende Væsen, maa alle de Naturtanker, som deri ere
udtrykte, høre sammen i een Væsenstanke; hvilken vi kalde dens
Idee. En Tings Væsen er da dens levende Idee.

<sp>Sophie.</sp> Men da bliver jo en Tings Væsen blot en
Tanke.

<sp>Alfred.</sp> Lader os ikke glemme, at jeg sagde dens levende
Idee, jeg mener derved den ved Naturkræfterne
virkeliggjorte Idee.

<sp>Sophie.</sp> Men jeg har ofte hørt og læst, at Ideen
aldrig kan virkeliggiøres.

<sp>Alfred.</sp> I den strengeste Betydning af Ordet er dette
ogsaa fuldkommen sandt. I hvert eenstigt Væsen findes Ideen
kun virkeliggjort i visse Retninger med visse særegne
Bestemmelser. Dette skeer ogsaa i Kunsten. Ingen Billedhugger
forsøger at fremstille i eet Værk hele Menneskehedens Idee; men
i hvert særskilt Værk fremstiller han den med et eiendommeligt
Præg. I <sp>Jupiter</sp> med Magtens og Selvstændighedens, i
<sp>Apol</sp> med den ungdonnnelige Bevægeligheds og Fyrigheds, i
<sp>Venus</sp> med Elskov Tillokkelsers, <sp>Minerva</sp> med en kraftig
Tænksomheds Præg, men derhos i Forening med
Jomfruelighedens. Tro ikke, at jeg ved disse Udtryk har villet sige
noget Udtømmende om disse Gjenstande; men at jeg kun har
villet henlede Opmærksomheden paa, at en Idee, om De vil
en Grundidee, kan antage mangfoldige særegne Skikkelser, som
man kan betragte som Udtryk for ligesaamange nærmere bestemte
Ideer.

<sp>Sophie.</sp> Men virkeligjøres da Ideerne ligesaa
fuldkomment i Naturen som i Kunsten?

<sp>Alfred.</sp> Tage vi samtlige Kunstneres Værker som et
Kunstnernes Rige, saa tør jeg vel sige, at Naturens Rige her
ikke staaer tilbage; men vi ville ikke holde os altfor strengt
til Sammenligningen. Naturen udfører enhver sin Idee i 
utallige Afændringer og i Værker, hvis Frembringelse foregaaer
gjennem uoverskuelige Tider, i Samfoldigheden af alle skal
hele Ideen udtrykkes. Ligesom en Tænker uddanner sig een
Grundtanke under de forskjelligste Former, ligesom en Musikus
gjør det samme, naar han varierer en Tert, saaledes Naturen
kun i en usigelig større Mangfoldighed. Hvert 
Enster<footnote>Ordet er allerede blevet brugt af <sp>Risbrigh</sp> og er udentvivl gammelt.
Det fandtes i Ordet <sp>Eensterskilling</sp>, som i forrige Aarhundrede
endnu brugtes til at betegne en enkelt Skilling i Sølvmynt.</footnote>
(Individ) er en saadan eiendommelig Udførelse af Gjenstandens
Grundidee. Men den rige Natur indskrænker sig ikke til at
vise os Udførelser, hvori Tankerne staae ligesom afsluttede for
os: nei, den viser os dem med talløse Afvexlinger af
Endelighedsforhold, som en eensidig Betragter vil kalde den mest
iøinefaldende Ufuldkommenhed; men som <sp>den</sp>, der tænker sig
Naturopfatningen bragt til den Høide, hvortil den skal udvikle sig
i hele Menneskeslægten, maa finde bestemt til at aabenbare
Tingens Idee i dens hele Fylde for en mægtig, klartskuende Aand.

<sp>Sophie.</sp> Jeg forstaaer nu deres Mening i denne
Henseende, men tillad mig et andet Spørgsmaal, som før faldt
mig ind; men jeg vilde ikke afbryde Talen. De sagde, at
kun Naturlovene udgjøre det Udmærkende i Gjenstandene; men
efter Alt, hvad jeg veed, beroe dog store Forskjelligheder paa
de Stoffer, hvoraf Tingen er dannet. Rosen har jo sin Lugt
af Rosenolien, Druen sin Smag af Sukker og adskillige
Syrer, hvorom man har fortalt mig, og De veed sikkert bedre end
jeg utallige andre Exempler.

<sp>Alfred.</sp> Men alle disse Stoffer ere kun 
Sammensætninger af mere enkelte Stoffer, og Sammensætningen er
frembragt ifølge Naturlovene. Imidlertid berører De her en Sag,
som kunde føre os ind i Undersøgelser, hvis Grændser vor
Tidsalder endnu ikke har naaet. Tillad da, at jeg gjør Dem
opmærksom paa, at Videnskaben har viist os de samme
Bestanddele i høist forskjellige Planter og Plantedele; saa at
giftige Planter og de, som tjene os til sund Næring, ikke ere
kjendeligt udmærkede ved de Grundstoffer, hvoraf de ere
dannede, men af den Maade, hvorpaa dette er skeel, det er: de
Naturtanker, som deri ere virkeliggjorte.

<sp>Sophie.</sp> Herved synes mig denne Tvivl hævet.

<sp>Alfred.</sp> Alle Gjenstande ere da virkeliggjorte Ideer,
dog saaledes at hver eenstig kun udtrykker Ideen i en høist
indskrænket Skikkelse, hvorimod det er samtlige under een Idee
henhørende Naturfrembringelser, der virkeliggjøre hele Ideen i al
dens Fylde; men hver i den endelige Verden saaledes
virkeliggjort Idee er dog atter kun et Ledemod i en høiere, mere
omfattende. Saaledes er hver Dyrearts Idee kun et Ledemod
i hele Dyrerigets Idee, Dyrerigets atter af den endnu mere
omfattende Idee, hvori baade Dyr- og Planteriget ere indbegrebne,
dette atter et Ledemod i Jordklodens Idee, som fremstiller os
en i sig selv afsluttet lille Verden, hvilken dog atter er
Ledemod af et endnu høiere System.


<sp>Hermann.</sp> Men er denne Sammenhæng en
Virkelighed og ikke en blot Frembringelse af vor egen Tænkning?

<sp>Alfred.</sp> Naturen selv viser os dem som sine egne.
Vore Undersøgelser over Jordens Dannelse have, som vi
allerede før have omhandlet, viist, at den har udviklet sig i en
lang Række af Tidsaldere, og at der paa hvert nyt 
Udviklingstrin har dannet sig nye Plantearter og nye Dyrearter, og at de
i Bygning og Skabelunde<footnote><sp>Skabelunde</sp> synes at være det rette Ord for
det vanskabte <sp>Skabelon</sp>.
Det svarer da til det svenske <sp>Skaplynne</sp>. Endelsen <sp>lunde</sp>
er os noksum bekjendt i <sp>hvorlunde</sp>, <sp>nogenlunde</sp> o.s.v.</footnote> ligne
saaledes den nærværende
Jordalders Frembringelser, som forskjellige Udførelser af een
Grundtanke maa ligne hverandre. Fremdeles er det vigtigt
at lægge Mærke til Udviklingsordenen. Naturen har i
Jordklodens Udvikling begyndt med de Dyr- og Plantearter,
som staae paa de laveste Trin, og er efterhaanden i de
paafølgende Tidsaldere rykket frem til høiere Dannelser, som dog paa
alle tidligere Dannelsestrin have udgjort et mindre høitudviklet
Skabningsrige, end det, som Jordens Overflade nu bærer.
Føi nu hertil, at de høiere Dyrearter i deres Fostertilstand
begynde fra lavere Udviklingstrin, beslægtede med dem, hvorpaa
de lavere Dyr staae, og gjennemløbe herfra en Række
Udviklingstrin, inden de naae det, hvortil de ere bestemte.

<sp>Herman.</sp> Du behøver ikke at fuldende; jeg tilstaaer
Vægten af dine Grunde.

<sp>Alfred.</sp> Jeg bygger da videre paa det Tilstaaede.
Jordkloden er altsaa et Ledemod af vort Solsystem, med hvilket det
har udviklet sig, og staeer i en uophørlig Vexelvirkning.
Jordklodens Idee er altsaa indsluttet i Solsystemets; men paa
samme Maade er dette atter et Ledemod i det nærmest høiere
System: dette System af Sole, som Melkeveien viser os, og
hvorind vore kunstige Seeredskaber, og vore paa Naturlovene
byggede Slutninger, have ladet os see saameget, som maa blive
hemmeligt for det blotte Sandsemenneske. Dette for vore
sædvanlige Forestillinger uhyre System er atter kun Ledemod af et
endnu høiere og saaledes fremdeles ud over alle Grændser.
Saaledes danner den grændsesløse Udstrækning et uendeligt Hele,
som indeholder alle i Tilværelsen virkeliggjorte Ideer; men
denne Uendelighed af Ideer er tillige indbefattet i een virkende
Idee, en uendelig levende Fornuft.

<sp>Herman.</sp> Nu tiltroer jeg mig at forudsige Svaret, som
Du vil give paa det Spørgsmaal, som gav Anledning til vor
Samtale. Det Legemlige og Aandelige ere uadskilleligt forenede
i den virksomme Guddomstanke, hvoraf hver Ting er et Værk.

<sp>Sophie.</sp> Men det synes mig, at Mennesket i denne
Anskuelse kun bliver det fornemste Dyr, intet frit Fornuftvæsen.

<sp>Alfred.</sp> Det kunde ved første Øiekast synes saa; men
vi maae betænke, at Mennesket udmærker sig fra alle andre
jordiske Skabninger derved, at den Fornuft, hvorefter alt Andet
retter sig uden Bevidsthed, hos ham er kommet til
Selvbevidsthed. Derved er han fri, vel at mærke i den Betydning, hvori
et endeligt Væsen kan være det.

<sp>Sophie.</sp> Men endnu møder der mig en anden og
skrækkelig Vanskelighed; jeg seer ikke, hvorledes vort Væsens
Udødelighed deri et sikkret.

<sp>Alfred.</sp> De vil ikke finde noget System, hvori
Udødeligheden er beviist; men den maa i ethvert af dem overlades
til Troen. Dette maae vi ligeledes her; men hvis De
spørger, hvorledes denne Tro sammenknyttes med vor Anskuelse,
retfærdiggjøres i den, maa jeg indskrænke mig til det Svar, at
dette efter min Overbeviisning lader sig gjøre paa en i det
Mindste ligesaa meget om ikke mere tilfredsstillende Maade som
i ethvert andet System; men at dette vil fordre en egen
Udvikling, som maa forbeholdes en anden Tid.

*
</chapter>
<chapter name="Vandspringet">
<h2>Vandspringet.</h2>


<h2>Vandspringet.</h2>

<h2><small>En Samtale.

———</small></h2>

(Ved mine tidligere Besøg i Paris tog jeg i Tuilleriernes Have undertiden
Sæde ligefor et Par anseelige Vandspring. Det Indtryk, jeg modtog
af disse, er ofte senere kommet mig i Minde, og har tjent til Anledning
til denne Samtale, som er skreven meget lang Tid senere, for omtrent 8
Aar siden. Ved mit sidste Besøg i Paris, 1846, havde man istedet for
disse skjønne Vandspring sat andre, endnu meget større og pragtfuldere,
men mere brusende og vel passende for den store Folkevrimmel,
hvorimod de ville være en hvilende Vandrer, som hengiver sig til en blid
Naturs Indtryk, mindre velkomne.)

<h2><small>———

Alfred. Frank.</small></h2>

<sp>Alfred.</sp> Vi have nu vandret nok omkring for saa varm
en Dag; kom lad os sætte os her paa Bænken under de 
blomstrende Lindetræer. Den herlige Duft, den kjølige Skygge, det
høie Vandspring ligeoverfor: Alt indbyder os. Jeg betragter
dette Sted som et af de skjønneste her i Haven.

<sp>Frank.</sp> De træffer heri ret min Smag; det er mit
Yndlingssted. Jeg sidder ofte her i lang Tid og overlader
mig til den omgivende Naturs Indtryk. Hvis Nogen fandt
for godt at iagttage mig, vilde han troe, at jeg sad i dybe
Tanker, og dog er jeg her ofte i en Tilstand, hvorom jeg snarest
maatte sige, at jeg tænkte paa Ingenting. Imidlertid er denne
Tilstand langt fra at være uvirksom. Jeg kunde fristes til at
kalde den drømmende; men den har ikke Drømmenes vilde
Spring eller deres Løsrevethed fra den hele øvrige Kreds af
vor Bevidsthed. Det er for mig, som om Naturen talte med
tusinde Tunger til mig, og jeg var dens rolige, i mig selv
hensjunkne, Tilhører. Denne Tllstand er langtfra at være
ufrugtbar for Aanden; den bringer ikke blot en Fred over mig,
som giver mig Kraft til ny Virksomhed; men ofte mærker jeg,
at jeg derfra har bevaret flere Minder, end jeg havde tænkt:
de have ligesom slumret, men vaagne i min Digtning og
Tænkning, naar jeg trænger til dem, og overraske mig som
hjelpsomme Venner, paa hvis Tilværelse jeg ikke havde tænkt. Nu!
deres Videnskab gjennemtrænger jo Naturen; kan De forklare
denne mærkværdige Indvirkning?

<sp>Alfred.</sp> Stedet indbyder. Der mangler mig ikke paa
Lyst til at tale med Dem om Gjenstanden; men der laae i
deres Opfordring Noget, som lader mig befrygte, at vor
Samtale ikke vilde blive den Stemning værdig, som Stedet
fremkalder.

<sp>Frank.</sp> De synes at tage Sagen meget høitideligt.

<sp>Alfred.</sp> Nei tvertimod efter god Beregning. Jeg vil
gjøre Dem selv tll Dommer, om vi ikke vilde anvende Tiden
bedre ved at sidde tause her og modtage Indtrykkene, end ved
at føre en Samtale, ved hvis Slutning den Ene endnu ikke
vidste den Andens egentlige Mening om Sagen.

<sp>Frank.</sp> Kan Samtalen intet bedre Udfald faae?

<sp>Alfred.</sp> Vistnok kan den, naar vi først rydde en vis
Misforstand af Veien.

<sp>Frank.</sp> Saa gjør det.

<sp>Alfred.</sp> Tillad mig da at sige Dem: der laae en Ironi
bag deres Opfordring.

<sp>Frank.</sp> Mener De?


<sp>Alfred.</sp> Jeg er overbeviist om, at De anseer den
begiærte Forklaring for umulig, og jeg føier til, at De har Ret,
naar den Betydning, hvori De tager Ordet, forudsættes.

<sp>Frank.</sp> Lad høre, hvor nøie De kjender min Mening.

<sp>Alfred.</sp> De har paa en Maade selv sagt mig den. Jeg
har ved andre Leiligheder bemærket, at naar De begjærer en
videnskabelig Forklaring, fordrer De Gjenstanden saa aldeles
opløst i Tanker, at ingen Metaphysiker kan gaae videre.

<sp>Frank.</sp> Jeg tillader mig at vise, at Digteren ogsaa kan
være Metaphysiker. Vil man give mig en Forklaring, fordrer
jeg, at den skal gaae til den sidste Grund.

<sp>Alfred.</sp> Jeg vil ikke afstride Dem denne Ret, men kun
sige, at jeg ikke paatager mig at give en Forklaring i denne
Betydning af Ordet.

<sp>Frank.</sp> Det er, De kan ingen Forklaring give.

<sp>Alfred.</sp> Vel! vi ville ikke stride om Ord. Jeg
forlanger ikke, at De skal kalde det, som min Videnskab har at
sige om vor Gjenstand, en Forklaring; men dersom dette skal
være saa meget som at indrømme, at Videnskaben Intet har at
sige til at belyse denne Sag, maa jeg gjøre Indsigelse.

<sp>Frank.</sp> Nu, jeg tør jo ikke forlange mere af Dem, end
De holder for muligt at give.

<sp>Alfred.</sp> Tilstaae mig nu, at vor Samtale var blevet
et gjensidigt Plageri, dersom den Misforstaaelse var bleven ved
Magt, som vi nu have bortrømmet. Hvad jeg fremførte, maatte
under deres Forudsætning være hensigtsløst og Sagen
uvedkommende, og De vilde have arbeidet Dem træt paa at befrie mig
for en Indbildning, jeg ikke havde. Paa saadan en Maade
seer jeg ofte lange Samtaler spildes, som, førte af de samme
Mænd fra et heldigere Begyndelsespunkt, vilde have givet en
sand aandelig Nydelse.

<sp>Frank.</sp> Det vil jeg ikke nægte; men jeg tilstaaer, at
jeg nu ikke altfor vel veed, hvorom det da er, vi skulle tale.


<sp>Alfred.</sp> Jeg troer at kunne opvise en mangfoldig
Sammenhæng mellem Naturvirkningerne og de Indtryk, de
frembringe hos os. Men lad mig ikke altfor nøie bestemme, hvad
jeg vil give; tag velvilligt det Noget, som jeg byder, prøv det,
og lad os siden, hvis det behøves, see os om efter den mest
passende Benævnelse derfor.

<sp>Frank.</sp> Jeg seer, at De forskandser Dem imod mig, som
om jeg var en farlig Fjende.

<sp>Alfred.</sp> Det vil De ikke længere være, naar De intet
Angreb venter fra mig, og naar De bliver overbeviist om, at
Videnskaben, rigtigt forstaaet, kommer Digtningen imøde.

<sp>Frank.</sp> Godt! Lad os da nu komme til Sagen.

<sp>Alfred.</sp> Naar jeg betragter den mægtige, næsten
armtykke Straale, som her stiger til en sex Mands Høide,
modtager jeg det hemmelige Indtryk af en Kraft, som nøder
Vandet til saaledes at stige tvertimod dets Tyngde.

<sp>Frank.</sp> Tillad mig her at standse Dem. Jeg har
utallige Gange glædet mig ved dette Vandspring, uden at tænke
paa denne Kraft.

<sp>Alfred.</sp> Det er Ret, at De ikke tillader mig at gaae
videre, naar jeg siger Noget, De ikke kan billige; men De
vil maaskee selv tage deres Indvending tilbage, naar De
betænker, at jeg talte om et <sp>hemmeligt</sp> Indtryk.

<sp>Frank.</sp> Men er Indtrykket hemmeligt, saa veed jeg jo
Intet deraf, og det har altsaa ingen Tilværelse for mig.

<sp>Alfred.</sp> Jeg tør sige, at denne Paastand kun er en
øieblikkelig Tankevending hos Dem; De har utallige Gange
modtaget saadanne hemmelige Indtryk. Det er ikke længe siden,
at vi tilsammen saae to duelige Fægtere i en Øvelseskamp:
den Ene af dem behagede os isærdeleshed; gjorde vi vel
den Gang os selv Regnskab for al den Kraft og Kunst, han
viste, ved at føre sit Vaaben saa hurtigt, ved at antage saa
kjække Stillinger, og overalt ved at have sit Legeme saa
fuldkomment i sin Magt? Saavel den Kraft, han viste, som den,
der laae afpræget i hans hele Legeme, havde sikkert sin Deel
med i vort Bifald, ikke fordi vi anstillede Betragtninger over
Størrelsen deraf, men fordi vor indre Sands var opfyldt af
Minder, som vaktes ved Synet og lod os føle, hvormegen Kraft
her aabenbarede sig.

<sp>Frank.</sp> De har fuldkommen Ret; jeg var mod min
Villie kommen til at nægte, hvad jeg bedre vidste. Det falder
mig i dette Øieblik ind, at da jeg engang viste et Barn, som
ikke havde seet noget saadant før, dette Vandspring, sagde det:
hvorledes kan Vandet her stige op ad, det pleier jo ellers altid
at falde? — Jeg kan da sige mig selv, at der ligger en skjult
Forundring i vor Følelse ved dette Syn.

<sp>Alfred.</sp> Sagde De Barnet Aarsagen?

<sp>Frank.</sp> Ja, det kunde jeg let. Jeg kunde nævne
Drengen den Sø, hvorfra Vandet kommer. Han kjendte den og
vidste, at den ligger paa et høit Sted; jeg behøvede da blot at
fortælle ham, at Vandet kom fra denne Sø igjennem
underjordiske Rør, og dreves nu op ved den høitliggende
Vandmasses Tryk.

<sp>Alfred.</sp> Men nu frygter jeg, at De vil tage den skjulte
Forundring, som De talte om, tilbage.

<sp>Frank.</sp> De vil friste mig; men dennegang lykkes det
ikke. Ved Synet af noget Usædvanligt er der altid en skjult
Forundring, omendskjøndt vi kjende Aarsagen, naar vi nærmere
betænke os. Er De nu tilfreds med mig?

<sp>Alfred.</sp> De kommer mig jo paa det skjønneste imøde!
Jeg gaaer da nu med desto større Frimodighed videre, og
henvender Blikket paa de mange Bevægelser i denne Vandstraale.
Det, som ialmindelighed først tiltrækker sig vor Opmærksomhed,
er den voxende Tykkelse i den stigende Straale. Dette 
hidrører derfra, at Vandets Dele bestandig tabe i Hastighed,
medens de stige, og for den langsommere Strøm behøves der et

bredere Gjennemgangsrum, naar der skal gaae samme
Vandmængde derigjennem.

<sp>Frank.</sp> Dette er mig ikke ganske klart.

<sp>Alfred.</sp> Tænk Dem en Port netop saa bred, at ti
Mand kunde gaae ved Siden af hverandre derigjennem, og at
1000 Mand, saaledes ordnede og med en vis afmaalt
Hastighed, netop i eet Minut kunde gaae derigjennem, og lad nu det
samme forsøges med halv saa megen Hastighed, saa vilde de
behøve to Minutter tll Gjennemgangen; men vilde man skaffe
dem en Port, hvorigjennem de endnu skulde komme i eet
Minut, saa maatte den være saa bred, at 20 Mand kunde gaae
ved Siden af hverandre. Forestil Dem nu hver Ring, som
vi kunne tænke os lagt om Straalen, som en Port,
hvorigjennem Vandet skal gaae, saa man denne jo være desto videre, jo
ringere den Hastighed er, hvormed Vandet gaaer igjennem den.
Den Tilvæxt i Tykkelse, Straalen faaer, alt som den stiger,
frembringes da ved en sammenhængende Række af naturordnede
Bevægelser.

<sp>Frank.</sp> Det er klart. Denne stigende Tykkelse, denne
ligesom indenfra kommende Voxen, fængsler Indbildningskraften,
og vækker Tanken om et indre Liv; men idet jeg forfølger
Tanken, møder jeg en anden Virksomhed. Denne Tilvæxt
endee sig med, at Vandstraalen splitter sig i utallige Draaber.
Det er, som saae man utallige fine, gjennemsigtige, nedhængende
Grene, bestaaende af Dele, som for Øiet ere adskilte, men som
dog høre saaledes sammen, som holdtes de i Forbindelse ved
en usynlig Kraft. Der er for os, som om den skjulte
Virksomhed, der var i den sammenhængende tykke Straale, her kom
frem i en langt rigere Mangfoldighed.

<sp>Alfred.</sp> Alt dette synes mig træffende skildret.

<sp>Frank.</sp> Men nu tilfalder det Dem at angive Grunden.

<sp>Alfred.</sp> Man har ved Forsøg oplyst, at Vand, som
udstrømmer af en Beholder, det være sig opad, nedad eller til
Siden, sættes i en saadan svingende Bevægelse, at deri
udvikles et Anlæg til at adskille sig i Draaber, som i regelrette
Omskiftningstider forandre deres Figur; har f. Ex. en Draabe i en
vis meget liden Tid lidt en Sammentrækning i Høiden, somi
har gjort den fladere, sammentrækkes den i næste Tidsafdeling
efter Breden, saa at den bliver længere. I den største Nærhed
af Udspringet løbe dog alle disse Dele i hverandre, og danne
et sammenhængende Hele; noget længere borte, hvor Straalen
er mindre klar og gjennemsigtig, ere de vel adskilte, men løbe
dog sammen for Øiet, og først i en større Afstand foregaaer
der en synlig Adskillelse.

<sp>Frank.</sp> Har man ogsaa Vished for, at alt dette
foregaaer saaledes? Jeg indseer f. Ex. ikke, hvorledes man kan
vide, at de Dele, som for Øiet løbe sammen, i Virkeligheden
ere adskilte.

<sp>Alfred.</sp> Jeg vil ikke opholde Dem, ved at fortælle om
Opdagelsen og de første Beviser, men kun anføre et nylig
fundet let Beviis. Man lader Udstrømningsforsøget skee i et mørkt
Rum, som man kun oplyser ved en Række af elektriske Gnister,
som følge paa hinanden i smaae Mellemrum; man seer da, at
Straalens uklare Deel, som forhen syntes sammenhængende,
bestaaer af Draaber.

<sp>Frank.</sp> See vi da Tingen rigtigere ved elektriske
Gnister?

<sp>Alfred.</sp> I dette Tilfælde maa jeg sige ja; thi saalange man
seer en Række af hurtigt paa hinanden følgende Draaber i en stadig
Belysning, modtager Øiet nye Indtryk, medens de gamle endnu
ikke er udslettede, og man kan derfor ikke skjælne det ene Indtryk
fra det andet; naar derimod Belysningen hver Gang ikkun
varer en usigelig kort Tid, faaer ethvert Indtryk Tid til at
opfattes og at udslettes, førend et nyt kan indblande sig.

<sp>Frank.</sp> Man maa tilstaae Experimentatorerne den Ros,
at de ikke vide af mange Umuligheder. Men nu Anlægget til
Draabedannelsen i den større Nærhed af Udstrømsaabningen?

<sp>Alfred.</sp> Atter her vil jeg forbigaae Meget, som vilde
føre os for langt fra vor Gjenstand, og kun nævne visse
bekræftende Forsøg, som ogsaa i anden Henseende høre herhid.
Ligesom der frembringes Toner ved Svingninger af andre
Legemer, f. Ex. en Streng, en udspændt hinde, Luften i en Pibe,
saaledes maae ogsaa disse Draabers Svingninger frembringe
Toner. Dette skeer nu i Virkeligheden. Foregaaer
Udstrømningen under Omstændigheder, hvor man kan holde Øret tæt
til Straalen, og Indtrykket ikke overdøves af nogen anden Lyd,
saa fornemmer man en ganske sagte Lyd af Straalen selv, men
lader man den falde paa en udspændt Hinde, paa en stor
Metalplade, eller i et tomt Metalbækken, saa hører man Tonen
stærkt nok, for at bestemme til hvilken Node den svarer, og
derved tillige at fastsætte, hvormange Svingninger, der hørte
til dens Frembringelse.

<sp>Frank.</sp> Men er man vis paa, at den Tone, som
Hinden, Pladen eller Bækkenet giver, virkelig er den samme som
den, der finder Sted i Draaberne?

<sp>Alfred.</sp> Jeg vil oplyse Sagen ved et andet og meget
velbekjendt Forsøg. De vil sikkert ofte have lagt Mærke til, at
en anslaaet Stemgaffel giver en saa svag Tone, at man i
en maadelig Afstand ikke hører den; men naar man sætter
Enden af dens Skaft mod et Bord, mod en Vinduesrude,
mod en udspændt Hinde, saa hører man den med en ofte
forbavsende Styrke, og Tonen selv bliver den samme, enten det
saa er det ene eller det andet Legeme, hvis Deles
Medsvingninger have tjent til at forstærke den.

<sp>Frank.</sp> Det er sandt.

<sp>Alfred.</sp> I Forbindelse med de Udstrømningsforsøg,
hvorom jeg talte, anstiller man endnu et andet, som fortjener
vor Opmærksomhed. Naar man har fundet Udstrømningens
Tone, og nu ved meget kraftige Svingninger frembringer den
samme Tone i Straalen og i den Vandmasse, hvorfra den
kommer, saa skiller en meget stor Deel af den sammenhængende
Straale sig ad i Draaber, ja naar Virkningen er meget stor,
træffer denne Forandring næsten den hele sammenhængende Deel.
Herved bliver det da sat udenfor al Tvivl, at Svingningerne
allerede ere tilstede i den sammenhængende Vandstraale selv.

<sp>Frank.</sp> Det er beundringsværdigt, hvilken Sum af
indvortes Liv, der saaledes ligger skjult i denne Vandstraale; men
nu falder der mig et Spørgsmaal ind: Det er dog vel ikke
nogen af hine Toner, vi fornemme i den Pladsken, som
ledsager Draabernes Fald?

<sp>Alfred.</sp> Nei, denne frembringes ved Draabernes Stød
imod Vandfladen. Der gives maaskee Dem, som vilde ønske
denne Lyd borte; men den, som hengiver sig til
Naturindtrykket i dets Heelhed, vil ikke dele denne Mening. Hos ham
vilde allerede de faldende Draaber uden Lyd opvække en
uhyggelig Fornemmelse, omtrent som et Legeme uden Skygge.

<sp>Frank.</sp> Dette er smukt sagt; men som praktisk
Æsthetiker maa jeg dog gjøre Indsigelse: tit er denne Pladsken mig
besværlig.

<sp>Alfred.</sp> Mig ikke mindre; men dette finder kun Sted,
naar jeg ikke kan hengive mig til Indtrykket i dets Heelhed;
f. Ex. naar jeg er Gjenstanden altfor nær. Jeg er vis paa,
at den Havekunstner, som har gjort Anlægget her, ikke har
hidsat denne Bank uden Overlæg. Hans Natursands har sagt ham,
at Vandspringet opfattet herfra vil gjøre det behageligste Indtryk.
At være saa nær ved et Vandspring, at man hører dets
Pladsken for stærkt, at man ikke overseer det ret, at det ikke danner
et behageligt Hele med Omgivelsen, er det samme som at see
et Maleri under en falsk Belysning og en forstyrrende
Omgivelse.

<sp>Frank.</sp> Jeg maa vel give Dem Ret.


<sp>Alfred.</sp> Men vi tør ikke indskrænke os til at betragte
Sagen fra denne ene Side. Den frembragte Lyd føier en
Yttring af Liv og Virksomhed til det Hele. Denne Lyd er
naturligviis sammensat af utallige, mere enkelte, hvis Virkning
faaer sin Eiendommelighed ved den deri herskende Anordning.
Alle de mangfoldige i forskjellige Buer nedfaldende Draaber
frembringe en Række af lovbundne Lydafvexlinger. Det
Indtryk, som vi deraf modtage, ordner den Mangfoldighed af
uordnede, os ubevidste Indtryk, som hidrøre fra Yderverdenens
Paavirkninger; og saaledes bidrager det Indtryk, vi her
modtage, til at Fornemmelsen af Fred og Ro faaer
Herredømmet i os.

<sp>Frank.</sp> Jeg maa tilstaae, at De her lader mig kaste et Blik
ind i Sammenhængen mellem den udvortes Natur og de
Indtryk, jeg har modtaget af den.

<sp>Alfred.</sp> Lad os nu henvende vor Opmærksomhed paa
de Baner, Straalens Dele gjennemløber. Disse Baner følge
Kastebevægelsens Love. De seer, at Straalen drives ud af
Rørets Munding i en skraa opadgaaende Retning. Ethvert
Legeme, som begynder en fri Bevægelse i denne Retning, skulde
vedblive at følge den, dersom Tyngden ikke uophørligt drog
den bort derfra. Herved kommer Bevægelsen til at følge en
krum Linie, som er bekjendt under Navn af Parabolen. Man
kan vise, at denne Form er Udtrykket for en betydningsfuld
Tankeenhed, og Erfaring viser, at saadanne Former af os
opfattes somt skjønne.

<sp>Frank.</sp> Men vi have jo <sp>her</sp> ikke med een Bane at
gjøre, men med flere, og disse synes mig ikke alle at have
ganske samme Figur.

<sp>Alfred.</sp> Saaledes er det ogsaa; de andre Kræfter, som
virke i Straalen, frembringe Afvigelser; Luftens Modstand er
heller ikke uden Indflydelse derpaa; men dog bliver her en
Middelretning, som ikke mærkeligt afviger fra Parabolen, og
omkring disse ligge de andre, som en ordnet Samling af
Tilnærmelser. Herved fremkommer en større indre Mangfoldighed,
dog sammenholdt til en ordnende Eenhed; Indtrykket faaer
saaledes sn egen Rigdom og Tankefylde.

<sp>Frank.</sp> Over det sidste Udtryk maa De forklare Dem
nærmere.

<sp>Alfred.</sp> Gjerne; dog maa jeg udbede mig Tilladelse til
her kun at angive den nærmeste Grund, og ikke at gaae saa
langt tilbage i Tankerækken, som De ellers vilde være
berettiget til at fordre. Dette forudsat, svaret jeg, at Naturlovene
ere i Tilværelsen det samme som Tankerne i os selv; hine ere
de evige Tanker, hvorefter Tingene rette sig, uden at de komme
til vor Bevidsthed, førend Videnskaben fremstiller os dem: disse
ere de samme evige Tanker, men som i os ere komne til
Bevidsthed. Jeg finder saaledes overalt, hvor der samvirkes efter
en Mangfoldighed af Naturlove under en herskende Eenhed, en
Tankerigdom; og jeg siger, at vor indre Sands, som er
dannet efter samme Love, opfatter dette som Skjønhed.

<sp>Frank.</sp> Deres Mening er mig tydelig nok, og jeg bør
ikke forstyrre vor Samtale ved at forlange Beviser for de
Laanesætninger, hvoraf De her benytter Dem. Jeg vil hellere
forlange deres Mening over en anden Virkning, som i dette
Øieblik fængsler min Opmærksomhed; det synes mig, at det
Lys, som kommer fra Vandstraalen hist, har noget
Eiendommeligt og ikke ligner det, som kommer fra klare Glasperler, og
heller ikke det, som kommer fra et staaende Vand; jeg
bemærker her en egen Glimten.

<sp>Alfred.</sp> Dette ligger i Sagens Natur. Medens
Vandspringet paa en vis Maade foresvæver vor Sands som en
staaende Figur, idet at de Draaber, som ved Faldet forlade
deres Sted, erstattes af andre, modtage vi naturligviis dog
Lyset derfra med alle de bævrende Bevægelser, som
Tilbagekastningen fra de uophørligt omskiftende Gjenstande maa give.
Det er ikke blot Draabernes Stedforandring, jeg her sigter til,
men endnu to andre Forhold; det ene, som jeg har nævnt før,
er den fortsatte Formforandring, der frembringos i hver Draabe
ved de indvortes Svingninger, og vel foregaae saa hurtigt, at
man ikke kan skjelne de derved frembragte Indtryk, men ikke
desto mindre meddele det tilbagekastede Lys en egen Charakteer;
det andet bestaaer dori, at Draaberækkerne egentlig ere
sammensatte af store Draaber og ganske smaae, som ligge derimellem.
Jeg fandt det endnu ikke værd at nævne dem, da jeg talte om
Draabedannelsen; men de findes ved nøiere Betragtning at høre
med dertil. Ifølge alt dette modtager Øiet en heel, indvortes
forbundet og ordnet Række af Lysindtryk, som ikke kunne ligne
dem fra ubevægelige, gjennemsigtige Legemer.

<sp>Frank.</sp> Jeg har undertiden modtaget lignende Indtryk
fra Draaber, som eftor on stærk Regn eller og i Tøveir falde
fra Taget, naar tillige Solen beskinnede dem.

<sp>Alfred.</sp> Beslægtede maatte disse Indtryk være; thi
Draabedannelsen er ogsaa der de samme Love underkastet.

<sp>Frank.</sp> Da jeg for Øieblikket ikke føler Anledning til
at begjære flere Oplysninger om dette Punkt, vil jeg gjøre et
Spørgsmaal, som angaaer det Hele. Jeg har seet mange
Vandspring, som have været det, som vi her have for
os, meget ulige. Jeg har seet mange Vandspring
udsprude med en forholdsviis langt større Kraft, saaat de
adsplittes i langt finere Draaber, og derfor ikke have det Præg
af Ro i Bevægelsen som nærværende. Jeg har ogsaa for en
Deel Aar siden seet et meget stort, hvoraf Indtrykket atter var
et andet. At de meget smaa, som alt Ubetydeligt, ikkun gjøre
et ringe Indtryk, kan ikke undre mig; jeg kan endog tænke
mig, at et altfor ubetydeligt Vandspring kan vække Spot som
et mislykket Forsøg; men de andre Forskjelligheder ere vel vor
Opmærksomhed værd.




<sp>Alfred.</sp> Jeg vil først holde mig til de Vandspribg, som
fremdrives ved en i Forhold til deres Masse stor Kraft. Den
større indvortes Bevægelse og Luftens større Modstand
indeholde Aarsag nok til deres store Adspredelse; de bære derfor,
som De sagde, et langt stærkere Præg af Liv og Bevægelse:
de bruse og skumme og ligesom overvælde os med deres Kraft,
saa at de ret synes mig at passe til store, folkerige Byer og
meget stærktbesøgte Haver; derimod synes den tykkere og
langsommere Strøm mere stemmende med roligere Opholdssteder.

<sp>Frank.</sp> Men hvad siger De om de overordentlig store
Vandspring, som dog i alt Væsentligt ligner dette?

<sp>Alfred.</sp> Jeg har selv havt Leilighed til ret at føle den
Forskjel, den overordentlige Størrelse frembringer. Det
Vandspring, som gav mig Anledning hertil, var, om jeg mindes
ret, eet hundrede og fiirsindstyve Fod høit, og havde en
Tykkelse som et middelmaadigt Menneskelegeme; vilde jeg staae
det saa nær, at jeg modtog noget ret mærkeligt Indtryk af de
enkelte Dele, var det Hele mig ikke overskueligt, idetmindste ikke
saaledes, at jeg modtog det rette Indtryk af det Heles Form;
hertil kom, at Larmen af de faldende Draaber havde noget
Bedøvende, som svækker Indtrykkene af de mindre Faldbevægelser;
vel skjelne vi ikke disse Indtryk bestemt; men derfor have vi
dog en Følelse af dem. Indtrykket af dette store Vandspring
var iøvrigt ikke ringe; men det var af en anden Art: mere
stærkt og storartet, der var snarere et ophøiet Syn end et
harmonisk tilfredsstillende. Den indvortes Harmoni var ikke
tilintetgjort; men Indtrykket deraf maatte træde tilbage for
Følelsen af en større Kraft og Storhed.

<sp>Frank.</sp> De har Ret. I et mægtigt Vandfald er det
Harmoniske endnu mere tilbagetrængt, og i en uoverskuelig af
Stormen oprørt Havflade er det nærved at forsvinde;
Storheden og det Ophøiede udgjøre her næsten udelukkende

Indtrykket. Der gives da en vis Grad af det Store, som ikke
mere er skjønt!

<sp>Alfred.</sp> Det er unægteligt, naar vi tage Ordet <sp>skjønt</sp>
i den mere begrændsede Betydning, hvori det sædvanligst tages,
og med god Grund kan tages; men der synes mig trods al
Forskjellighed at være en Grundlighed mellem de
Sjælevirksomheder, hvormed vi fatte det <sp>Ophøiede</sp>, og det, som vi mere
egentligt kalde <sp>skjønt</sp>; det er en ubevidst Fornuft i
Naturen, som ogsaa her gjør sig gjeldende. Det er nemlig min
Mening, at Menneskene i Almindelighed, hvad enten de ere
komne til klar Indsigt om den hele Naturen gjennemtrængende
Fornuft eller ei, ifølge det Heles Fornuftharmoni, modtage
Naturens Indtryk i Overeenstemmelse med denne hemmelige
Fornuft. Det heftigt bevægede Hav, Stormen, Lynilden træde
frem for os som Magter, hvori den ubekjendte Naturaand
aabenbarer sig. En beslægtet Følelse opvækker det
<sp>Vidtudstrakte</sp>, som Himmelhvælvingen, en stor Havflade, en mægtig
Bjergmasse; saadanne træde frem for os som Værker af den
uendelige Naturmagt, og opvække i os Følelsen af det
Uafhængige, Altbeherskende.

<sp>Frank.</sp> Men ofte har jeg dog havt en ganske modsat
Følelse ved at befinde mig ligeoverfor saadanne store
Gjenstande. Jeg mindes meget vel, at jeg i en Klippeegn, hvor en
uhyre Fjeldvæg hævede sig for mine Øine, havde en overveiende
Følelse af Forladthed og Død.

<sp>Alfred.</sp> Dette hændes os let, naar der Intet er, som
minder os kraftigt om Liv og Virksomhed. Gribes vi af en
Storhedsfølelse, idet vi fra en ørkenagtig Steenslette see op til
en stor Klippevæg, da skeer dette fornemmeligt ved, at vor egen
Tanke, hvori utallige Minder om andre Forhold ere blevne
vakte, henvender sig til den Kraft, hvorved Gjenstanden er
blevet frembragt. Gjenstanden selv indeholdt ingen kraftig
Opfordring hertil: Aanden maatte have en egen Retning og
Stemning, for her mere at dvæle ved Nærheden, end skrækkes ved
den herskende Død; anderledes forholder det sig, naar Fjeldet
har udfoldet sig i mange forskjellige Former, naar Vandfald
skinne, skumme, bruse, naar Skove og Græs vidne om, at
Grunden ikke er gold, naar Fugle og Insekter oplive Luften, da
opfordrer Naturen os selv til ogsaa at fæste vor Opmærksomhed
paa det Store. Uden Fornemmelse af Fornuftens indre Liv,
vil <sp>det</sp>, som ellers kunde kaldes skjønt, ikkun være dødt; det
Livfulde i Tingen vækker Liv i os selv, og denne Livsfølelse
hører med til den fulde Skjønhedsnyden. Hvilken rig
Mangfoldighed af indre Virkekraft saae vi ikke i hiint Vandspring!
Kunde denne skilles derfra, maatte der kun blive et mat
Indtryk tilbage af det Øvrige. Et Forsøg paa at male dette
Vandspring vilde, hvis det var mesterligt udført, vel
fremkalde et Bifald; men den Nydelse, som udspringer af
Gjenstandens egen Natur, vilde vi kun modtage i en meget svag
Grad, fordi Bevægelsen, Glandsen og Lysspillet, ved intet
Maleri kunne gjengives; jeg har adskillige Gange seet malede
Vandspring; men det Indtryk, de frembragte, var saare fattigt.

<sp>Frank.</sp> Jeg er langt fra at modsige dette. De fordrer
altsaa, at det Skjønne skal omfatte det Ophøiede, det Livfulde
og det Harmoniske; men ifølge det, som De sagde om det
Ophøiede, synes mig, at det kun er en egen Art af det
Livfulde; thi De gav især mægtige Virkninger til Exempel.

<sp>Alfred.</sp> Dog ogsaa store Væxter; men jeg nægter ikke,
at selv disse henpege paa den frembringende Kraft. I det
Ophøiede er det dog ikke det Virksomme, hvorved Tanken dvæler,
men det Uafhængige, som aabenbarer sig deri; dette kan skee
paa forskjellige Maader, saa at vi let kunde inddele det
Ophøiede i flere Arter; men dette tænker jeg, vi her ikke ville
afhandle. Derimod maa jeg bemærke, at alle
Skjønhedsbetingelserne i deres indre Grund hænge saaledes sammen, at de
uophørligt møde os samlede.


<sp>Frank.</sp> Aftenen nærmer sig, jeg maa nu rive mig løs
fra deres Selskab; man venter mig hjemme. Men idet jeg
nu tænker paa al den Tilfredsstillelse, vor Samtale i sit Løb
har givet mig, overraskes jeg dog tillige af en modsat Følelse:
det forekommer mig, at vi have overladt os til en altfor
materialistisk Betragtning.

<sp>Alfred.</sp> Denne Følelse overfalder os let, hvergang vi
see en Sammenhæng mellem vort eget indre Liv og den
Indvirkning, vi modtage af den udvortes Natur; men hidrører
denne Følelse ikke derfra, at vi tage Naturen selv altfor
materialistisk? Det synes mig, at vi ved saadanne Leiligheder
glemme, eller rettere ikke minde os selv om, at den hele
Natur er Værket af den samme Aand, som vi skylde vor
egen Tilværelse. Naar vi ret levendegjøre os den Tanke, at
det er den samme Fornuft, de samme skabende Kræfter, der
yttre sig i den udvortes Natur, som i vor egen Tænken og
Følen, maa dette vort Forhold til Naturen jo fremtræde for
os som en Deel af Tilværelsens store Harmoni, og ikke som en
Følge af det Legemliges Overmagt over det Aandelige.

<sp>Frank.</sp> De har Ret. Jeg burde ikke engang have
ladet denne Betænkelighed komme til Magt hos mig, i vor
Samtale gaves der Antydninger nok, som burde forebygge den.

*

</chapter>

<chapter name="Tænkningens og Indbildningskraftens Naturopfatning.">

<h2><small>Tænkningens og Indbildningskraftens
Naturopfatning.</small></h2>
</chapter>
<chapter name="Over Forholdet mellem Tænkningens og Indbildningskraftens Naturopfatning">

<table o>
<td c><h2>Over Forholdet</h2>
<td c><h2><small>mellem Tænkningens og Indbildningskraftens
Naturopfatning.</small></h2>
<td c>(Meddeelt i det skandinaviske Naturforskermøde i Christiania 1844).
<td c>————
</table>

<big><b>D</b></big>et er bekjendt nok, at Menneskeslægten i Udviklingen af
sine Evner og sin Verdensopfatning følger visse
Hovedretninger, som vel udbrede sig i mangfoldige Sidegrene, men dog
gjennem Aarhundreder fortsættes, uden at gribe tilstrækkeligt
ind i hverandre, for at danne et Organisk Hele; selv i
Videnskaber, som udspringe af nærbeslægtede Bestræbelser, finder
dette Sted. Hvorlænge varede det ikke, inden Jordbeskrivelsen
og Plantelæren forenede sig til at danne en Plantegeographi!
og hvor ny er ikke den Forbindelse, hvori Geologien er traadt
deels med Jordbeskrivelsen deels med Dyr- og Plantelæren! og
dog ligge disse hverandre saa nær. Hvor naturligt er det da
ikke, at der maa blive et langt større Mellemrum liggende
udyrket mellem Opfatninger, som beherskes af de mest
forskjellige Sjæleevner! Jeg sigter her til Naturforholdenes Opfatning
ved Tænkningen paa den ene Side og Indbildningskraften paa
den anden. Vel ere de samme Evner virksomme i begge: vor
tænksomme Opfatning kan ligesaalidet undvære den aandelige
Anskuelse, der ligger til Grund for al vor Kundskab om Yderverdenen, 
som Indbildningskraften kan undvære den Evne til Tænkning,
som udgjør det Formende i alle dens Skabelser; men Ingen
miskjender den store Forskjellighed i Maaden, hvorpaa de yttre
dem; de have ogsaa derfor hver sit Rige, og hver af dem
maa virke og uddanne sig paa sin egen Maade. Det er
bekjendt nok, at en ubeføiet Anvendelse af Indbildningskraften i
Videnskaben eller af Tænkningen i Kunsten virker fordærveligt.
Man har Exempler nok herpaa i de poetiserende Forsøg, som
mangengang ere skete i Videnskaben, og de Forsøg, man endnu
oftere har gjort paa at tvinge Kunsten til at rette sine
Frembringelser efter Tænkningens Forskrifter; men overdreven er
dog den Frygt, som Følelsen af disse Misbrug har frembragt
hos Mange. Det hører ikke til mit Øiemed her at tale om
den Maade, hvorpaa denne Eensidighed yttrer sig blandt
Videnskabernes Dyrkere; men det er den Frygt for den tænkende
Opfatning, som man hyppigt finder hos <sp>dem</sp>, der altfor
udelukkende have indlevet sig i deres Indbildningskrafts Verden,
hvortil jeg her skal tage Hensyn. Denne Frygt yttrer sig
ingenlunde eensformigt i alle Retninger hos det samme Menneske;
der gives Mange, som i alle borgerlige Forhold og i alle
Videnskaber, som nærmest beroe paa Betragtningen af Mennesket
og de menneskelige Begivenheder, lade Tænkningen og den ved
samme erhvervede Indsigt have sit fulde Raaderum til at
beherske den Virksomhed, hvormed deres Indbildningskraft danner
sin Verden; men den Indsigt, som hentes fra Betragtningen af
Legemverdenen, har ikke kunnet naae de samme Rettigheder hos
dem, fordi de ikke leve i samme Fortrolighed dermed. I den
Verdensanskuelse, som Fleerheden har dannet sig, finder man
derfor en forunderlig Blanding af nyere Tiders Indsigter med
en Naturopfatning, som for største Delen skyldes
Menneskeslægtens Barndom. Man erkender Meget i denne
Naturanskuelses Indklædning for fabelagtigt; men man kan ikke undvære
det, fordi man har Intet at byde Indbildningskraften istedet;

selv alt det, hvorved denne pleier at anskueliggjøre sig den
sande Religions Indhold, eller at udsmykke det tomme
Rum, vi føle i vore Kundskaber om de høiere Ting,
tilhøre en længst forsvunden Tid. Derfor have saa Mange en
besynderlig Gru for Naturvidenskabens store Resultater, der
true at forstyrre den Verden, som deres Tro og deres
Skjønhedssands have dannet sig og hensætte dem i en Tomhed og
Intethed, som virkelig maatte være rædselsfuld, dersom den var
uundgaaelig; for dem er derfor Naturvidenskabens
Triumfer, som fylde os med Glæde, kun en fjendtlig Erobrers
farlige Fremskridt. De ønske at see denne Fjende
tilbagedreven: de fatte nu og da et svagt Haab derom; men en
stærkere Følelse af Sandheden forstyrrer dette hvergang paa ny;
saa at de i Virkeligheden ikke kunne stole paa den
Tilværelses Sandhed, hvori de have indlevet sig. De trøste sig
derfor bedst ved at glemme, saameget de kunne, den farlige
Fjende.

I denne Tingenes Tilstand ligger der en Opfordring for
Naturforskerne til at vise, hvorledes de Sandheder, som
Tænkning og Iagttagelse lære os om Naturen, indeholde et rigt
Stof for Indbildningskraften, hvilket iøvrigt dog ikke kan
benyttes uden paa det Vilkaar, at man gjør sig ligesaa
fortrolig med disse Sandheder, som man hidindtil har været med
Fabelen. Hertil fordres dog ikke, at Enhver skal trænge ind
i den strængt videnskabelige Naturforskning, ligesaa lidet som
den hidindtil væsentligste Dannelse forudfatte en lærd
Kundskab om Fabelverdenen; nei, Naturforskerne maae vedblive, og
med forøget Virksomhed vedblive deres Bestræbelser, for at
gjøre Naturvidenskabens Sandheder anskuelige, og fremstille
det virkelige Naturliv, som deri ligger, og som man kun
forgjæves vil søge at tilegne sig igjennem den gamle
Digtnings Indklædning, medmindre man kunde bortkaste de
Naturkundskaber, som endog den herom mest Uvidende har, uden
ret selv at bemærke det, modtaget som en Arv, der tilfalder
Alle, og som vel indeholder meget for lidet til at tilegne sig
de høiere Anskuelser, hvortil den nyere Naturforskning hører,
men dog meget for meget til virkelig at hensætte sig med fuld
levende Deeltagelse i den Verdensopfatning, som tilhører
Menneskeslægtens Barndom. Vor Tidsalder trænger derfor
meget mere end nogen tidligere til at søge en Forsoning imellem
sin Tænknings og sin Indbildningskrafts Verden. Dette kan
ikke skee paa eengang, men maa være Frugten af 
mangfoldige Bestræbelser; som Bidrag hertil turde en Række af
Forsøg maaskee tjene, hvori man viste, hvorledes den anskuende
og dermed sammenknyttede ahnende Naturopfatning nærmere
bestemmes, og videre udvikles ved den gjennem Tænkningen
erhvervede Indsigt.

Jeg vover her at byde et saadant Forsøg, som, hvis
det maatte være saa lykkeligt at vinde Bifald, skulde være
Begyndelsen til en efterhaanden fortsat Række. Min
Gjenstand er denne Gang den mest storartede, jeg kunde vælge:
Stjernehimmelen. Jeg veed, at denne, som Gjenstand for
almindelige Betragtninger, er kommen i slet Rygte ved de mange
tomme Deklamationer, man har modtaget derover; men dette
kan ikke afskrække os fra en Undersøgelse over Grundene til
de Følelser, som Stjernehimmelens Betragtning opvækker hos
alle Mennesker, forsaavidt som de virkelig overlade sig til
deb, og ikke lade sig beherske af Tanker, som bortdrage dem
derfra. Maaskee kunde jeg have Grund til at frygte for
Mishag over, at jeg vil nødes til at sige Meget, som er
almindelig bekjendt; men Nødvendigheden heraf til
Fremstillingens Heelhed skal, haaber jeg, være mig en tilstrækkelig
Undskyldning.

Det er naturligviis til den klare, skyfrie Stjernehimmel
under en rolig Lufttilstand, jeg her henvender Opmærksomheden.
Det Indtryk, den frembringer, har noget fælles for alle
Mennesker; men Styrken og Klarheden deraf er ikke blot forskjellig
efter de forskjellige Naturanlæg, men ogsaa efter de forskjellige
Udviklingstrin, hvorpaa Enhver staaer. Det er paa disses
Betydning, vi her fornemmelig skulle henvende Opmærksomheden;
men først maae vi gjøre os Rede for det, som deri er fælles
for alle Mennesker.

Storheden af det Indtryk, Stjernehimmelen frembringer,
behøver kun at nævnes. Den er af en saa sandsetrækkende
Natur, at den alderførst gjør sig gjældende hos Enhver; selv
det Menneske, som allermest staaer paa den blotte
Sandseligheds Standpunkt, hos hvem altsaa den vaagnende
Fornuft allermindst blander sine hemmelige Vink ind i den
sandselige Opfatning, maa Stjernehimmelen synes det Største, han
kjender; men den store Udstrækning vilde være os død og
tom, dersom den ikke oplivedes ved de talløse Stjerner. Det
Lys, hvormed de straale fra Himmelen, bliver os
dobbelt betydningsfuldt ved Jordens Mørke; just det, at vi
Intet see af alle de Gjenstande, som minde os om
Hverdagslivets indsnævrende Forhold og af alt det Forgjængelige,
som ellers gjør sig gjældende i vor Omgivelse, lader
Sjælen udvide sig, og skærper Sandsen for Lyset fra en høiere,
større, mindre forgjængelig Verden. Lysets Herlighed
træder her frem for os paa en eiendommelig Maade; dets
oplivende og velgjørende Virkninger har altid gjort det til
det herligste Billede af Livet og det Gode; under det klare,
milde, aldrig blændende Stjernelys, som kun i en
umærkelig Grad gjør os andre Gjenstande synlige; men hvor det
saa at sige kun er Lyset selv, som viser sig, have vi en
Følelse, som om Lys og Liv og Lyksalighed kun var hist i det
Fjerne, men Mørke, Død og Skræk hernede. Det forstaaer
sig, at en vis Art af eensidig Tænken let kunde give denne
Opfatning en aldeles falsk Udtydning; men den Følelse, som
Anskuelsen opvækker i den uhildede Sands, har hermed Intet
at gjøre.

Til alt dette kommer Nattens dybe, saa at sige følelige
Stilhed, under hvilken vi ligesaa svagt mindes om den lavere
Verden gjennem Øret, som ved den milde Stjernebelysning
gjennem Øiet. Kort, det er ingen tilfældig Leeg af Menneskets
Indbildningskraft, som har vakt ham til Andagt under den
natlige Stjernehimmel; men det er en i Tingenes Natur dybt
grundet Følelse.

Hvor forskjellig herfra er ikke Maaneskinsnatten! Den
mildtlysende Skive nøder os ikke, som Solen, til at slaae Øiet
ned; men drager det op til sig og derved til Himmelen.
Imidlertid overstraaler den saa meget af Stjernernes Lys, at disse
langt mindre fængsle vor Opmærksomhed, tildeels endog slet
ikke sees, og derimod viser den os nok af Jorden, for at
hindre os fra at glemme den; saaledes svæver Sind og Tanke
mellem Himmel og Jord med ubestemt Retning, men fuld af
blide Sværmerier.

Lader os nu betragte de Skikkelser, denne
Grundopfatning antager paa Menneskets forskjellige Standpunkter. Vi
kunne let forestille os den Maade, hvorpaa det ganske
udannede Menneske føler Stjernehimlens Storhed: Den høie
Hvelving udbreder sig over hele den Jordflade, han kjender, og
hæver sig over alle Skove og Bjerge. Hans Maalestok er
vistnok meget for liden for Himmelen; men den bliver ham
dog det Største han kjender; Stjernerne ere for ham kun
Lyspunkter men Klarheden og Reenheden af deres Lys ville
ikke undlade at virke paa ham. Modsætningen mellem den
lyse Himmelhvælving og den mørke Jord, Stilheden og den
dermed følgende Sjælehvile have Noget i Sandseligheden
saa begrundet, at disse Indtryk heller ikke kunne blive ham
fremmede.

Tænke vi os nu et Menneske, hos hvem Eftertanken og
Iagttagelsesaanden ere komne til nogen mærkelig Virksomhed,
saa vil allerede hans Maalestok for Himmelens Storhed være
voxet. Han har lagt særskilt Mærke til adskillige Stjerner, som
han gjenkjender, og navnligt maae nogle udmærkede Stjernepar,
somt staae hverandre nær, have tildraget sig hans Opmærksomhed: 
han har seet dem over fjerne Bjergtoppe, han har nærmet 
sig disse, og seet hvorledes deres Afstand syntes at voxe!
men de to Stjerners Afstand syntes uforandret; denne maatte
følgelig være saa stor, at hans hele tilbagelagte Vei i
Sammenligning dermed Intet havde at betyde; han har da nu
en større Maalestok, som udvider hans Forestilling om
Himmelen. Han har lagt Mærke til, at alle jordiske Lys
synes svagere og svagere, jo større deres Afstande blive, og
at de i en maadelig Afstand reent forsvinde; men Himmelens 
Lys, som han veed ere mangfoldige Gange længere fra
ham end de fjerneste Bjerge, staae der saa rene og klare,
som om de hørte til en anden Tingenes Orden. Han har
gjort saadanne Slutninger i Eftertænkningens og Iagttagelsens 
Timer; men Minderne om disse Resultater følge ham
ogsaa i de Timer, da han roligt hengiver sig til Naturens store
Indtryk.

Tænke vi os nu Mennesket paa det Trin af Dannelse,
hvor han allerede har opnaaet en Begyndelse af astronomisk
Videnskab, saaledes f. Ex. som den kan have været hos
Chaldæerne, saa antager Himmelbeskuelsen en ny Storhed og Fylde.
Han veed nu, at der blandt Himmelens Smaalys gives
Vandrestjerner, som have deres foreskrevne Gang mellem dem, hvis
Sted paa Himmelhvælvingen er fast. Det er ham bekjendt,
at disse, saavel som Sol og Maane, have deres ordnede
Gang. Mange Slægters stadige Iagttagelse have ført til
nogen Kundskab om disse vandrende Himmellegemers ulige
Afstande; medens han hengiver sig til det rene Indtryk af
Himmelbeskuelsen, gjentager han sig vistnok ikke alle de 
Kundskaber, som ere Frugtrn af Slægtens, tildeels maaskee af hans
egen Undersøgelse; men de ere ligesaa nærværende for hans
Anskuelse, som Mindet om de sædvanlige Livserfaringer ere
for Hverdagsmenneskene. Hans Maalestok er atter langt
større end paa det foregaaende Standpunkt; for ham er
allerede Maanens Afstand uhyre stor i Sammenligning med
alle Afstande her paa Jorden, og dog meget nær i
Sammenligning med de andre Himmellegemer, som den ofte gaaer
forbi og skjuler for vort Øie. Enhver føler, hvorledes
Tanken om Himmelens Storhed her er voxet og bleven mere
betydningsfuld: men den store Tanke om en Orden i
Himmelbevægelserne, og det en for Jorden følgerig og
velgjørende Orden, kommer her til. Det er Tanken om en
fornuftig Styrelse uden for Jorden, en høiere Fornuft, som her
fremtræder, skjøndt, ifølge den menneskelige Natur, ikke uden
mange fremmede Bestanddele. Paa det tidligere Standpunkt
har Indbildningskraften udfyldt det tomme Rum i Kundskaben,
ved at lade en Solgud føre Dagens lysende Ildvogn over
Himmelen og udhvile sig om Natten i Havets Skjød.
Maanen fik ligeledes sin agende Guddom. Disse Forestillinger
forsvinde allerede paa det Standpunkt, hvor den første
astronomiske Videnskab dannes, endskjøndt de endnu længe
vedligeholde sig i Folket, ikke blot hos de Uvidende, men ogsaa hos
dem, som med megen anden Dannelse ikke forener den, som
øses af den flittige Himmelbetragtning. Derimod hæves
Tanken endnu ikke til Eenheden i den guddommelige Styrelse;
hvert af de vandrende Himmellys faaer sin egen Guddom,
udsmykket med jordiske Egenskaber. Den umaalelige
Indflydelse, Solen har paa Jorden, og den ikke uvigtige
Betydning, Maanen har, saavel ved sit Lys som ved sine
Tidsskifter, lod let den Tanke opstaae, at ogsaa de andre
Himmellys ikke kunde være uden Indflydelse paa de menneskelige
Forhold. Denne Tanke maatte saameget mere fæste Rod, som
man ikke kunde falde paa at tillægge Himmelen nogen
Betydning uden med Hensyn paa Jorden. Om end Guderne
havde en høiere Tilværelse, vare de dog Jordens Guder, og
denne Jord var Midpunktet for det Hele. Man faldt da
paa at tillægge de Mindre blandt de vandrende Himmellys en
Indflydelse paa de enkelte Menneskers Skjæbne; saaledes
opstod da Stjernetyderiet, som fandt en saa rig Understøttelse
i de menneskelige Daarligheder. Det sees let, at en
Soldyrkelse eller en heel Himmeldyrkelse passer til dette
Standpunkt; men at derimod Meget i den tidligere Fabellære blot
kunde bestaae ved Siden deraf, som Levninger fra en anden
Tid, hvilke man ei vovede at fratage Mængden.

I Henseende til Himmelens Bygning maatte man ogsaa
paa dette Standpunkt endnu danne sig en falsk og altfor
indskrænket Forestilling, endskjøndt denne var langt større end
paa de foregaaende. Først tænkte man sig, at hele
Himmelhvælvingen dreiede sig omkring Jorden, og at de vandrende
Himmellys havde deres Baner paa denne Hvælving; at
tænke sig den anderledes end fast, kunde man ikke falde paa.
Det var Himmelens Befæstning, Firmamentet, som hvilede
paa stærkke Støtter, f. Ex. de høieste Bjerge; men senere
indsaae man, at hvert af de vandrende Lys havde sin Bane i en
anden Afstand fra Jorden: man maatte give hver sin egen
Hvælving, en gjennemsigtig Krystalhvælving, og over alle disse
Hvælvingen for de faste Himmellys, den rene Ildhimmel,
Sædet for den høieste Uforanderlighed. Alle disse maatte dreie
sig om en fælles Axe. Man fik saaledes 7 Himle for de
vandrende Himmellys, en ottende til Sæde for et evigt Lys og en
evig Uforanderlighed.

Medens vi nu med vor Viden ere skredne langt ud over
dette Standpunkt, maae vi dog tilstaae os selv, at den Aand,
som var næret med disse Kundskaber, maatte modtage
Himmelindtrykket i en langt mægtigere Storhed og Fylde, end paa de
forrige Udviklingstrin, og fremfor Alt dertil medbringe en
Tanke om guddommelig Styrelse, som med alle sine
Vildfarelser dog var opløftende og forædlende.

De Fremskridt, som Astronomien gjorde fra den her
omhandlede Tid indtil den Kopernikanske, dannede i sig selv intet
nyt Standpunkt. Opdagelserne, som efterhaanden kom til, vare
ikke talrige og endnu mindre meget indgribende, uden
forsaavidt, at de viste Astronomerne større og større Vanskeligheder
i at forene Iagttagelserne med deres Grundtanke om
Verdensbygningen; men udenfra var en ny Verdensopfatning
kommen til ved Christendommen. Verdensbygningen betragtedes
nu som Værket af den eneste Gud. Det er sandt, at denne
Overbeviisning allerede tidligere havde hersket paa en lille Plet
af Jorden og hos adskillige høiere begavede Mænd, adspredte
blandt Hedningerne; men vi have herved ikke villet lade os
aflede fra Tidsfølgen. Tanken blev i Christendommen renere,
Opløftelsen til Gud høiere og herligere; men Astronomien
skyldtes dette ikke. Derimod maatte det tilskrives denne, om
den christelige Indbildningskraft i de mange
Himmelhvælvinger fandt Plads til en Række af forskjellige Boliger for de
Salige.

I den nyere Tid, regnet fra <sp>Kopernikus</sp> indtil nu,
kunne vi vistnok skjelne flere Standpunkter; men alle i dette
større Tidsrum erhvervede Indsigter findes saaledes
sammenkjædede, at vi ville vinde det klareste Overblik, ved strax at
sætte os paa vor egen Tids Standpunkt. Have vi gjennemskuet,
hvad deraf sees, kunne vi, naar vi ønske det, let forsætte os
tilbage til denne Tidsalders tidligere Standpunkter.

Himmelbetragtningen har nu faaet en ganske ny
Charakter: de faste Himmelhvælvinger ere forsvundne, Jorden er
ikke mere Midpunktet, men en svævende Klode blandt
utallige andre; Jorden er selv optaget i Himmelen. Det er et
ganske nyt Storhedsindtryk, vi nu faae af
Himmelbetragtningen. Vi have Maalninger og derpaa grundede
Beregninger, som vise os Afstande, mod hvilke Millioner Mile ere
smaae Størrelser. Den Uindviede forbauses derover, og
betragter Sagen med Tiltro eller Tvivl, alt efter Vilkaar; men
der har ogsaa blandt de Uindviede været aandrige Mænd, som
med indbildt Overlegenhed have spottet <sp>dem</sp>, der fandt Glæde
i Betragtningen af disse Talstørrelser: Stort og Smaat, have
de sagt, ere jo blotte Forhold; mod et Haarsbred er
Alnen stor, men mod en Miil ikkun liden; og hvad er atter
Milen mod Jordens Omkreds! Man finder jo saaledes for
enhver Storhed endnu en anden, imod hvilken den kun er
liden! Er det da ikke barnagtigt at glæde sig over
Astronomiens store Tal! Alt dette vilde være rigtigt, dersom det her
gjældte om abstrakte Tal; men dette er aldeles ikke Tilfældet:
det er som Betegnelser for Ledene i Verdenssystemet, betragtet
som et organisk Hele, at disse Talstørrelser have deres
Vigtighed. Ligesom Hvalens Størrelse, taget blot efter Alenmaal,
er intetsigende, men meget betegnende, naar Dyret betragtes
som Led i Dyrerækken; saaledes gaaer det ogsaa med de
astronomiske Talstørrelser, kun efter en usammenlignelig større
Maalestok. Sagens Natur medfører det dog, at vi her maae
betragte vor Gjenstand nærmere med Hensyn paa disse
Maalforhold. I vore Maalninger ere vi altid gaaede ud fra
bekjendte sandselige Størrelser, og navnligt fra vort eget Legeme
som Maal: Tommen, Haandsbreden, Armlængden, Favnen,
Skridtet, Foden; fra disse omtrent gik alle andre
Maalninger ud. Milen, eller hvilken anden Eenhed, man vil vælge for
Veilængden, er kun en Forfoldighed af disse Maal, f. Ex.
Foden eller Skridtet. Jordens Omkreds eller dens
Gjennemsnit er atter en Gjentagelse as Veilængdens Eenhed, og
saaledes videre vedblive vi selv at være Maalet, endog naar man


har valgt en Maalestok som Meteret eller Pendullængden; thi
stedse tilbagefører dog Indbildningskraften Maalet til os selv.
Men have vi først bestemt Jordens Gjennemsnit efter
Hverdagslivets Maaleenheder, saa bestemme vi Afstandene i
Solsystemet efter Jorddiametere, og Fixstjernernes efter
Solafstande; saaledes gaaer der, om man saa tør sige, en
sandselig Ledetraad igjennem Videnskabens Maalbestemmelser. Men
Indbildningskraften bearbeider Maalforholdene endnu nærmere,
for at tilegne sig dem; for den er Jordkloden imod
Solsystemet, som et lidet Sandskorn imod et stort Bjerg, og
atter hele Solsystemet mod det System af Sole, som
Melkeveiens Stjernevrimmel røber os, som en Draabe imod hele
Havet; og selv dette store System af Sole er imod et endnu
høiere, som et i Solskin svævende Støvkorn imod hele
Jordkloden; men samme Indbildningskraft er ogsaa opfyldt med
Minderne om de Undersøgelser, som vise, at alle disse
Størrelser udgjøre en sammenhængende Række af i hverandre
indgribende Tilværelsesled, hvoraf det ene betinger det andet, og
alle betinges af det samme Hele. Nu vel! har denne
Indbildningskraft ikke en usigelig større Maalestok for
Stjernehimmelen, end man kunde have paa Menneskeslægtens tidligere
Udviklingstrin? og er ikke denne Storhed, betragtet i
Sammenhæng med sine mangfoldige indvortes Led, i høieste Maade
indholdsrig, endog vi for Øieblikket betragte dem, som et
System af Størrelser.

Ligesom den dybere Indsigt udvider os det med
Verdenskloder og Verdensbevægelser opfyldte Rum i det Uendelige,
saaledes skeer det ogsaa med deres Tilværelse i Tiden. Blandt
de mange Forandringer i Verdensklodernes Bevægelser, som
fuldendes i et vist Tidsløb, og derpaa begynde forfra igjen,
ere adskillige os bekjendte, hvis Perioder, udstrække sig over
mange tusinde Aar; Jevndøgnspunkternes Tilbagevigning
fuldender f. Ex. et Kredsløb i 25600 Aar: i de meget
forviklede Omskiftninger, som foregaae med Ekliptikens Skraahed,
findes een Periode paa 40350 Aar, en anden paa 92930
Aar. Endnu meget længere maa den Tid være, som vort
Solsystem behøver til sit Omløb i det høiere System, hvortil
det nærmest hører. Vel er denne Tid os endnu ikke bekjendt;
men med den fuldkomneste Sikkerhed kunne vi sige, at
Aartusinder deri ere smaae Størrelser. Tager Indbildningskraften
atter her Mennesket og Menneskeslægtens Tid til Maalestok, saa
fremstilles ham en Naturens Varighed, hvorom Hverdagslivets
kortsynede Fatteevne ingen Forestilling giver, da den enten
sløvt holder sig til det Værende, som noget Dødt og
Stillestaaende, eller fortvivler over det Endeliges
Forgjængelighed, hvori det Bestandige undgaaer dens Blik. Kun
Tanken og den af den videnskabelige Tænkning befrugtede
Indbildningskraft seer gjennem Stjernelyset Evigheden glimte.

Videnskaben bliver ikke staaende ved de uvirksomme
Størrelser: vi skilte dem kun, for Betragtningens Skyld, nogle
Øieblikke fra de virksomme Gjenstande; men for desto mere
uforstyrret i sin Tid at henvende Blikket paa Heelheden. Alle
oplyste Mennesker vide nu, at hver Planet er en Klode som
vores; men det er en meget bemærkningsværdig Følge af den
herskende Aandsretning, at denne Tanke indtager er saa ringe
Sted i de Flestes Forestillingsverden, hvori betydelige
Strækninger ere overvoxede med Meninger og Indbildninger, som
den vilde fortrænge, dersom den opfattedes i sin hele Fylde.
Det er ikke nok, at man veed, at de andre Planeter ligne
vor Jord, at Mange af dem endog ere meget større; man
maa have sysselsat sig med denne Tanke, og bearbeidet sig
den. Hvad have vel de store Verdensbegivenheder at betyde
for saadanne Mennesker, som blot engang have hørt dem, men hvis
Aand ikke hyppigt har vendt tilbage til dem, dvælet ved dem,
udmalet sig dem! For Saadanne kan tidt det usleste Bynyt
have en større Interesse end Foretagender, der have
forandret Verdens Skikkelse; men dette lader sig med de behørige
Forandringer og med Erkjendelse af den høie Dannelse, man med
forsømt astronomisk Tænkning dog kan have i andre Retninger,
ogsaa anvende paa Kundskaben om Verdensbygningen. Men det er
ikke nok, at man løseligt veed Noget derom; Den, som ret vil nyde
Himmelbetragtningen, maa have en gammel Fortrolighed med
det, den lærer os; han maa have seet Maanens Bjerge, og
glædet sig ved den sikkre Kunst, hvormed man af deres
Skygger og af den Orden, hvori Toppene belyses, kan maale
deres Høider, og herfra maa han have vendt sit Blik til
Planeterne, og overbeviist sig om, at deres Overflader heller ikke
kunne være glatte, men maa have Bjerge og Dale som
Jorden og Maanen: han maa nu og da have forsøgt i
Tanken at leve paa fremmede Planeter: han vil f. Ex. fra
Jupiter have seet Jorden skinne for sig som en liden Planet,
og gjennem forstørrende, Redskaber søgt og fundet dens
Maane: han vil <sp>der</sp> have følt de hurtige Omskiftninger af
Arbeide og Hvile, i det ikke engang 10 Timer lange Døgn,
og derimod seet den lange Gang af Aarstiderne, som maa
følge deraf, at Aaret <sp>der</sp> er over 11 Jordaar: han vil
have seet Solen som en Skive med 25 Gange saa lille
Overflade, som den frembyder os, men vil ogsaa have vandret i
de 4 Maaners vexelfulde Skin: han vil paa sin valgte
Klodes store Vandringer, i en Bane 5 Gange saa stor som
Jordens, kaste mangt et mere omfattende Blik ud i
Himmelrummet, hvoraf han vistnok kun bringer en Drøm tilbage.
Aanden maa ikke trættes ved herfra at vandre ud over vort
Solsystem, og i hver Fixstjerne at see en egen Sol, omgivet
som vores af vandrende Kloder, som fra den faae deres Dag
og Nat, deres Foraar, Sommer, Høst og Vinter. Han maa
stille sig klart for Øie, at der gives Sammenordninger, hvori
Solene paa samme Maade ere Led, som Planeterne i vort
Solsystem, at disse Sammenordninger atter ere Led i høiere
og saaledes fremdeles, saa at Tanken ingensteds tør standse.
Den, som har levet i Fortrolighed med disse Tanker, som
vi her ikkun have antydet i flygtige Omrids, med ham vil
Minderne derom følge under den natlige Himmel, og gjøre
ham Indtrykket rigt og levende. Skulde Nogen, som ikke
føler dette, i Tillid til en mægtig Aandsudvikling i andre
Retninger, ville troe sig berettiget til at ringeagte det, da vilde
vi minde ham om, at den dybsindige <sp>Malebranche</sp>, efter
at have hørt en Tragoedie af <sp>Racine</sp>, spurgte: hvad
beviser den?

Vi have endnu ikke henvendt vor Opmærksomhed paa
den <sp>Charakteer</sp>, Tanken om de andre Verdenskloders
Beboere giver Indtrykket af Stjernehimmelen, men idet vi nu
ville henvende vor Opmærksomhed paa de uendeligt
mangfoldige Fornuftvæsener, som ere adspredte i dette Rum, træder
os en i de senere Tider under forskjellige Former yttret
Paastand imøde, at der ene paa Jorden skulde findes fornuftige
Skabninger, og at der i hele Tilværelsen ingen andre skulde
være eller have været end Menneskene. Tager man Sagen
ganske abstract, kan man let tænke sig Muligheden af, at
Skabningen havde paa vor Jord naaet sin høieste Spidse,
og at der paa ingen anden Klode end den fandtes Væsener,
hvori Fornuften var vaagnet til fuld Selvbevidsthed. Bliver
man staaende herved, kan man da let ved Grunde, som ligge
udenfor Sagen, f. Ex. poetiske eller religiøse Anskuelser, lade
sig bestemme til at tillægge denne Mulighed Sandsynlighed
eller endog Virkelighed; men betragter man Sagen i dens
hele Sammenhæng med den øvrige Tilværelse, vil hiin
abstracte Mulighed vise sig i den største Uovereensstemmelse med
Virkeligheden. Vi kunne her ikke gaae videre, end i et
hurtigt Overblik at minde om Meget, som kan tjene til at
fremkalde den Verdensanskuelse, hvori Mennesket ikke kan indtage
enten den høieste Plads eller være eneste Fornuftvæsen. Kaste
vi et Blik paa Jordens Udviklingshistorie, see vi deri en Række
af Naturaldere, hvori hver følgende har frembragt nye og mere
udviklede Skabninger end den foregaaende, og hvor der ikke førend i
den sidste Omvæltning eller bedre Omdannelse fremkom
Menneskeslægten, hvis Egoisme det vist vilde være altfor farligt at
saare, ved at yttre nogen Formodning om, at den atter
eengang skulde gjøre Plads for en fuldkomnere Slægt. Vi ville
derfor hellere minde os om, at vort hele Solsystem har
udviklet sig i en Række af Naturaldere ligesom Jorden, og at
hver Planet maa have gjennemgaaet en Række af skabende
Omdannelser, altsaa have sin Række af Skabninger ligesom
Jorden, kun med de store Forskjelligheder, som enhvers
Naturstilling medfører. Vilde det nu ikke være en synderlig
Paastand, at hverken de fra Solen fjernere Planeter, som ere
ældre, eller de den nærmere, som ere yngre, skulde have naaet
en saa høi Udviklingsgrad, som Jorden! Dog, der lod sig vel
finde Noget til at besmykke denne Paastand med, skjøndt det
neppe vilde holde Stand for en alvorlig Prøvelse; men vil
man vedligeholde Menneskets Forrang i sin uhyre Udstrækning
over det hele Verdensalt, maa man endnu gaae langt videre.
Vort Solsystem er jo kun et lidet Led i et langt større
System, med hvilket det maa have udviklet sig efter samme Love,  
kun med den Forskjel, som følger af dettes usigeligt større
Maalestok og større indvortes Mangfoldighed; det maa have som et
System af Solsystemer. I hvert af disse maa dog vel
Jordklodens Grundtanke komme igjen og Menneskets ligesaa, skjøndt
i andre Udførelsesmaader; men atter her skulde Fornuften
ikke være vaagnet til Selvbevidsthed, hverken paa de Kloder,
der repræsentere Jorden, eller paa nogen af alle de andre! Dog
vi kunne ikke blive staaende ved dette System; det er atter kun
et Led af et høiere, og heller ikke her skulde nogen Udvikling
være kommen saavidt, at Fornuften kom til Selverkjendelse!
Tanken standser endnu ikke her, den maa fortsat udvide sig i
større og større Systemer; men overalt i den hele Tilværelse
udenfor Jorden skal den kun see en Ørk, hvorhen intet
tænkende Væsen nogensinde trænger! Det ligger meget mere i
Tingenes Natur, at Fornuften til enhver Tid maatte
fremtræde i sin erkjendende Selvbevidsthed, ikke blot paa eet Punkt,
men i ethvert af de store Verdensled, kun paa forskjellige
Udviklingstrin, af hvilke det, som er bleven Mennesket til Deel,
neppe af os selv vil betragtes som det høieste, naar vi ret
overveie Ufuldkommenheden af vore Kundskaber, baade i
Henseende til deres Sikkerhed, deres Omfang og deres indvortes
Fylde. Ved Siden af den herligste Glæde over den Viden,
vi have været i Stand til at erhverve os, ligger den dybeste
Længsel efter en høiere Indsigt, hvis Mulighed skinner os
imøde. Skulle vi betragte hele Tilværelsen, som en levende
Fornuftaabenbaring i Tiden og i Rummet, maae vi tænke os,
at til enhver Tid træffes de forskjellige Udviklingstrin
fordeelte deri, saaledes, at nogle Led deri endnu ere
Taagekloder, andre allerede ere fortættede til Draabeflydenhed, andre
have opnaaet en fast Kjærne, og saa fremdeles, indtil de
høieste Udviklinger, og derfra tilbage igjen til de Led, som
befinde sig i en hendøende Tilstand, paa Veien til deres
Undergang. Vil man derimod antage, at det alene er paa
Jorden, at den selvbevidste Fornuft fremtræder i Skabningen, saa
staaer det dog fast, at der gaves en umaadelig lang Tid,
betegnet for os med dens Efterladenskaber, hvori Mennesket
endnu ikke var; i al denne umaalte Tid havde der da intet
Væsen kunnet være, som kjendende og tænkende opfattede
Tilværelsen. Enhver forsøge om denne Tanke taaler en grundig
Gjennemtænkning!

Det vil nu være indlysende, at den, som medbringer den
her fremhævede Overbeviisning om det over hele Tilværelsen
udbredte Liv, maa see Stjernehimmelen med en ganske anden
Fylde af Tanker og Billeder end den Uindviede, og at hans
Indbildningskraft har en vid Mark for sine Skabninger!

Vi have omtalt, at Alt i Verden retter sig efter Love,
og at disse ere Fornuftlove. Denne Sandhed vil neppe
benægtes af Nogen; men Indsigten viser den i en høiere
Klarhed. Man tænke sig, at den, hvis Grandskning af de jordiske
Bevægelser har viist ham de ligesaa eenfolde som nødvendige
Love, som deri herske, nu seer, at de uhyre Masser, som
gjennemvandre Himmelrummet, ved de samme Kræfter og Midler ere dannede
til Kloder, bragte til at afvige fra Kugelskikkelsen, og holdes i
deres bestemte Baner. Han maa følge disse Grundtankers
Anvendelse gjennem dybsindige, men derhos vidtløftige
Beregninger, og endelig seer han, at alt <sp>Det</sp> indtræffer, som
Beregningen har lært. Hvad Tanken lovede, det holder Naturen. Maa
han ikke føle, at han er indlemmet med som deeltagende Led
i Verdens evige Tanke!

Han vil heller ingen virkningsløs Tomhed see i de uhyre
Afstande mellem Verdenskloderne. Rummet er opfyldt med
Æther og gjennemtrængt af den tiltrækkende Kraft, ved
hvilken det hele Verdensalt sammenholdes. Ætheren er selv et
Hav, hvis Bølger ere Lyset, det store Samqvemsmiddel, som
gjennem umaadelige Afstande bringer den ene Klode Budskab
fra den anden, det ene Solsystem fra det andet; det har
sagt os desto mere, jo fuldkomnere vi have lært at forstaae
det, og lover i Fremtiden at afsløre os flere Hemmeligheder;
i en Verdensaabenbaring efter den største Maalestok, bekræfter
det os, at vor Tilværelse ikke staaer ene, men hænger sammen
med det hele Verdensalt; i en lige Omfatning, men i en
anden Retning, giver en grundig Kundskab om den almindelige
Tiltrækning os den samme Lærdom. Betragteren bæres,
gjennemtrænges, oplives af den hele Natur, og virker selv om end
i nok saa ringe Maal tilbage paa den.

Man tænke sig Himmelbetragterens Indbildningskraft i
Sandhed befrugtet med den hele her antydede Tankeverden, og
man vil føle, at Tilværelsens Storhed, Liv og Tankefylde, kort
dens mægtige Guddomsindhold maa straale ind i hans Sjæl
med det Himmellys, som træffer hans Øie.

Allerede det her fremstillede Exempel, endog det kun er
eet af de mangfoldige, turde dog være nok til at vise, at den
Opfatning af Naturen, hvorunder vi hengive os med vor hele
Sjæl til dens Nydelse, har en desto større Kraft og Fylde, jo
mere vi dertil medbringer den Dannelse, som kun erhverves ved
den videnskabelige Tænkning, eller dog med dennes velforstaaede,
i Sammenhæng begrebne Resultater.

*

</chapter>

<chapter name="Overtro og Vantro i deres Forhold til Naturvidenskaben">

<h2>Overtro og Vantro<small>

i deres Forhold til Naturvidenskaben.</small></h2>


<table o>
<td c><h2><small>Overtro og Vantro</small></h2>
<td c>i deres Forhold til Naturvidenskaben.
<td c>———
</table>
</chapter>

<chapter name="1. Hvad Overtro og Vantro er">
<h2><small>1.

Hvad Overtro og Vantro er.</small></h2>

<big><b>M</b></big>an er almindeligt enig om, at tilskrive Naturvidenskaben
en stor Virksomhed til at udrydde Overtroen; Sagens egen
Natur og Menneskeaandens Historie tillader ikke letteligt ulige
Meninger herom. Man er ligelides enig om, at
Naturvidenskaben ofte giver Anledning til Vantro, men at dette ikkun
skeer ved dens Misbrug. Det kunde synes overflødigt at
underkaste saa almindeligt antagne Meninger en ny Drøftelse,
naar man ingen Grund finder til at modsige dem; men nogen
Opmærksomhed paa Menneskelivet viser, at der i Anvendelsen
hersker megen Uenighed, og at Sagen altsaa ikke af Fleerheden
opfattes med al fornøden Reenhed og Klarhed.

Der gives Mange, som mene, at Overtroen staaer i
inderlig Sammenhæng med Troen, og derfor indbilde sig, at
Udryddelsen af hiin skulde udsætte denne for Fare. Det vil
være nødvendigt, at vise disse, at Overtroen har to Sider, af
i hvilke den ene har en tilfældig, altsaa opløselig Sammenhæng
med den virkelige Tro, den anden derimod en inderlig
Sammenhæng med den skrækkeligste Ugudelighed. Der gives Andre,
som holde Overtroen for noget Poetisk, og derfor ere fjendtlig
stemte mod dens Udryddelse. Man maa sige dem noget
Lignende; nemlig at mange af Overtroens Gjenstande ere i
Menneskeslægtens tidligste Tider blevne sammenknyttede med den
digterigske Opfatning, uden at være uundværlige for denne;
men at Overtroens Verden, udviklet i sin Fylde, er saa langt
fra at være en Skjønhedens Verden, at den meget mere er
den i høieste Maade modsat. Vi have her brugt Ordet
<sp>Overtro</sp> som et velbekjendt Udtryk; men til en Undersøgelse
derover vil det være nødvendigt nærmere at bestemme dets
Betydning: vi ville derved i Forbigaaende tillige afvise den
Indvending, at Overtroen nu er saa fuldstændigt udryddet af hele
den oplyste Verden, at det ikke mere lønner Umagen at
omhandle den. Enhver vil vide at gjøre Forskjel paa Lettroenhed
og Overtro. Ingen vil beskylde den for Overtro, der har
fæstet Lid til endeel falske Efterretninger, som i sig selv ingen
Urimelighed indeholder: man vil blot kalde ham lettroende.
Selv om han har ladet sig indbilde høist usandsynlige Ting,
f. Ex. at der skulde gives et Land, hvor Menneskenes sædvanlige
Høide var 10 Fod og deres Alder 1000 Aar, vil man blot
finde hans Lettroenhed latterlig, men ikke forvexle den med
Overtro. Den derimod, som indbilder sig, at Noget kan virke
i Naturen anderledes end efter dens Love, ham kalde vi
overtroisk. Den f. Ex., som troer, at man, ved at læse visse
Trylleord over et sygt Dyr, kan helbrede det, antager
upaatvivleligt, at disse Ord have en Virkning, som de efter
Naturens Love ikke kunne have. Jeg vil nævne et Par andre
herfra meget forskjellige Exempler. Mange troe, at den, der er
bleven bidt af en Hund, som i Biddets Øieblik var aldeles
sund, kan faae Vandskræk, dersom samme Hund siden faaer
denne Sygdom; uagtet disse to Ting, ifølge Naturens Love,
ikke staae i nogen Sammenhæng. Den Indbildning, at det
skulde være farligt, eller dog et ulykkeligt Tegn, at 13
Mennesker sidde til Bords sammen, forudsætter, at et bestemt Tal
skulde frembringe Virkninger, eller staae i Sammenhæng med
Virkninger paa en Maade, som er Naturlovene aldeles
fremmed. Der er ikke fordi disse Indbildninger antage noget
<sp>Naturstridigt</sp>, at vi kalde dem overtroiske — thi da maatte vi
ogsaa kalde den Mening overtroisk, at et Menneske kunde taale
at drikke Skedevand istedetfor Brændeviin — nei, det er fordi
de antage med Bevidsthed, om ogsaa med en meget dunkel,
at der i Naturen saa foregaae Noget imod Naturens Love.
Det kan ikke være Hensigten her at handle om adspredte
overtroiske Meninger, men om Noget til saaledes at tænke sig
noget saakaldet Overnaturligt, som indgribende i Naturens
Gang. Dette Hang, denne overtroiske Tænkemaade,
vedligeholder sig ofte hos Mennesker, som ved Opdragelsen have lært
at skye alle gængse overtroiske Meninger. Jeg har f. Ex. for 40 Aar
siden kjendt en fransk Emigrant, som vilde have følt sig fornærmet,
hvis man havde tillagt ham Tro paa Spøgelser; men som troede
sig forfulgt af Frimurerne, og meente, at de Londoner Frimurere
virkede paa ham, endskjøndt han var i Kjøbenhavn, og forsatte
ham om Natten i Kramper ved dyrisk Magnetisme. Jeg veed
meget vel, at nogle Naturforskere have antaget hermed
beslægtede Virkninger, og at Nogle iblandt dem have tænkt sig, at
den dyriske Magnetisme kunde udbrede sin Virkning langt ud i
Rummet, ligesom Lys, Elektricitet og Jordmagnetismen; men
hos denne Emigrant var Meningen, ligesom hos mange
saakaldte Magnetiseurer, en Indbildning om overnaturlige
Virkninger. Selv om man nogensinde opdagede virkelige
Naturlove, hvorefter et Menneskes Villie- og Nervevirkning kunde
udbrede sig i store Afstande, vilde dog stedse <sp>de</sp>, der have
antaget saadanne Virkninger som overnaturlige, findes skyldige i
Overtro. Man maa betragte dette paa samme Maade, som
den Indbildning, at Nogen ved Trolddomskraft kunde
tilkjendegive sin Mening i et Nu for sine Medbrødre; Opdagelsen af
den elektromagnetiske Fjernskrift kunde ikke gjøre denne
Indbildning fornuftig. En anden Franskmand yttrede for mig den
Mening, at det var ved Frimurernes Hjelp, at <sp>Napoleon</sp>
udrettede saameget. I det første Tilfælde antog man, at en
legemlig Virkning var frembragt udenfor Naturens Orden, i sidste, at
en naturlig Virkning af et Væsen, hvori store Evner vare forenede,
skulde hidrøre fra en Samvirkning af andre Kræfter, som efter
den aandige Naturs Love umuligt kunde udrette det samme;
vil man end ikke give Saadant Navn af Overtro, skal man
dog ikke kunne nægte dets store Slægtskab dermed. I modsat
Retning maa man betragte visse overtroiske Meninger, som ikke
opfattedes i Overtroens Aand. Jeg har f. Ex. i forrige
Aarhundrede kjendt fromme Mennesker, som aldrig havde været
berørte af Tvivlen, og som sagde om Spøgelser, som dengang
almindeligt troedes, at de vel ikke ligefrem turde nægte deres
Tilværelse; men at de regnede dem for Intet, da de jo uden
Guds Villie Intet kunde udrette; men Guds Villie er jo
Religionens Udtryk for Tilværelsens evige Love, og saaledes
tænkte de dem da, rigtignok paa deres uvidenskabelige Maade,
det Overnaturlige indlemmet i det Naturlige. Paa samme
Tid kjendte jeg en Mand, som ofte med megen Raahed
forsikkrede om sin Vantro i Religionssager, og dog frygtede for
at komme over en Kirkegaard eller forbi et Rettersted om
Natten. See han var et Mynster paa overtroisk Tænkemaade!

For rigtigere at fatte Betydningen af det her Fremsatte,
og for ikke at misforstaae adskillige deri forekommende
Yttringer, maae vi nærmere stille os Naturlovenes Væsen for
Øie. Uagtet vi beredvilligt bør tilstaae, at vor Naturvidenskab
i Sammenligning med sin uendelige Opgave er høist
ufuldkommen, er den dog tilstrækkelig til at vise os, at Naturlovene
ere evige Fornuftlove; at kjende dem, er at kjende Naturens
uendelige Fornuftsammenhæng, er at kjende den Fornuft, som
gjennemtrænger og behersker hele Tilværelsen, den legemlige som
den aandelige. Naturvidenskaben stemmer fuldkomment sammen
med Religionen, som lærer, at Alt er frembragt, frembringes
og beherskes af den guddommelige Villie; at kalde Noget i
Tingenes Løb overnaturligt, er da at kalde det baade
fornuftstridigt og stridigt mod Guddomsvillien. Jeg veed meget vel,
at Mange indbilde sig, at den evige skabende Kraft vel nu og
da kunde finde det nødvendigt at gjøre en Undtagelse fra
Tingenes naturlige Gang; men skulde denne være en virkelig
Undtagelse fra Fornuftordenen, vilde herved jo forudsættes en
Ufornuft i den alfuldkomne Fornuft: skulde Undtagelsen
derimod kun være tilsyneladende, og i Virkeligheden være et Led i
Fornuftordenen, saa henhørte den jo kun til det Meget, vi
ikke forstaae; den vilde da gjøre sin Tjeneste med blandt alt
<sp>Det</sp>, som kan ydmyge vor Stolthed; men den kunde ikke
retfærdiggjøre Hanget til at antage noget Overnaturligt. Den
overtroiske Tænkemaade er da et Hang til at antage noget
Fornuftstridigt; et saadant Hang kan blot have Tilværelse som
noget Ubevidst: den, som klart kan udtale, at der gives et
Hang til Ufornuft, vil upaatvivleligt afskye det. Overtroen
indeholder da ingen Tro: Navnet lyver: en Tro maa kunne
udtales; nei Overtroen er kun en forvirret Indbildning, hvis
egentlige Væsen ikke kan komme til klar Bevidsthed, uden at
tilintetgjøre sig selv.

Man vil maaskee indvende mig, at et saadant Hang til
Ufornuft er umuligt, og at det desuden, om det fandtes,
maatte blive gjort uvirksomt ved Fornuftens Kraft. Jeg
svarer, at et umiddelbart Hang til Fornufthad vistnok ikke kan
være nedlagt hos Mennesket; men som Udartning af gode
Anlæg er det ligesaa lidt utænkeligt som erfaringsstridigt; vor
Undersøgelse vil i sit Løb have at oplyse dette. At Fornuften
ikke hos Mængden tilstrækkeligt modvirker dette Hang, forstaae
vi let, naar vi betænke, at de fleste Menneskers Tankeverden
ikkun paa en høist ufuldkommen Maade er kommen til deres

egen Bevidsthed, og, langt fra af dem at opfattes i dens
Eenhed og Heelhed, meget mere foresvæver dem i en mærkværdig
Sønderrevethed, saa at Tanker, som skulde belyse og forsone
hinanden, sjeldent mødes hos dem. Man tænke sig et
Menneske, hvis Begreb om Naturen er indskrænket til den mest
umiddelbare sandselige Nærværelse: for ham er ikke alene det
Aandelige noget Overnaturligt, men endog alle Gjenstande i den
legemlige Natur, som hans Tanke ei formaaer at bringe i
Sammenhæng med det Sædvanlige; saaledes bliver
Stjernehimmelen ham noget Overnaturligt, saa at han i sin
Ukyndighed om de Love, hvorefter den regjeres, kan tillægge den de
mest naturstridige Indvirkninger paa de menneskelige Ting. Et
noget mere udviklet Begreb kan endnu forenes med mange
Vildfarelser, som i deres indre Væsen høre til samme Slægt;
dette er Tilfældet med den, som lader sit Begreb om Naturen
saaledes fængsles i Betragtningen af Forskjellen mellem det
Legemlige og Aandelige, at han ikke seer den
Fornuftlovgivningens Eenhed, der omfatter det Hele. For alle dem, som
have et saa indskrænket Begreb om Naturen, er det muligt at
tænke sig et overnaturligt Indgreb deri, uden selv at blive
Tankens Ufornuftighed vaer; men de leve dog, uden selv at
vide det, i en Modsigelse med Tilværelsen, og maae ved
enhver kraftig Tankebevægelse komme til at føle den; driver
denne aandelige Stræben dem ikke saavidt, at Modsigelsen
fremtræder for dem med den Klarhed, som fordres til at føre dem
ud over samme, blive de staaende i en sørgelig, Sjælens Kraft
nedtrykkende Følelse af Forvirring og Bortfjernelse fra det
evige Lys. Den her omhandlede Tilstand kan hos visse
Mennesker, og det meget hyppigt i visse mørke Tidsaldere, udarte
til den yderste Nedsænkelse i aandeligt Mørke og deraf følgende
Fornufthad og Ugudelighed. Maaskee kan dette ved første
Øiekast synes Mange en overspændt Anvendelse af
Grundsætninger, uden sand Overeenstemmelse med Virkeligheden; var

dette saa, vilde jeg selv hade disse stærke Udtryk, og skamme
mig ved at bruge dem; men jeg haaber, at de ved Sagens
nærmere Drøftelse skulle findes tilstrækkeligt retfærdiggjorte.

Ligeover for Overtroen staaer som en modsat Udartning
<sp>Vantroen</sp>. Denne er et Hang til at forkaste al den
<sp>umiddelbare</sp> Vished, der ikke hidrører fra de sandselige Indtryk,
og til ikkun at bygge al sin Overbeviisning paa disse og paa
Forstandens Udsagn.

Overtroen og Vantroen have i Menneskeslægten udviklet
sig i den Sammenhæng, hvori Modsætninger, der altid
gjensidigt fremkalde hinanden, nødvendigt maa vise sig; vi maae
derfor stræbe at danne os et Overblik over deres Oprindelses-
og Udviklingsmaade.

*
</chapter>

<chapter name="2. Overtroens og Vantroens Oprindelse og Udviklingsgang">
<h2><small>2.

Overtroens og Vantroens Oprindelse og
Udviklingsgang.</small></h2>

Menneskeslægten begynder ligesom det enkelte Menneske sin
Kundskab med den umiddelbare Opfatning. Den
Barndomstilstand, hvori den egentlige Tænkning endnu kun lidet har
udviklet sig, og hvori den Bearbeidelse, Sandseindtrykkene erholde af
samme, er saare ringe, udgjør i Slægtens Udvikling en lang
Tidsalder. Menneskets Bevidsthed om sine egne indvortes
Tilstande faaer her en overvældende Indflydelse paa
Verdensopfatningen; han lægger sin egen Følen og Villen og
Indbilden ind i den sandselige Natur; Alt omkring ham er levende,
følende, villende, ligesom han selv. Den indvortes Verden,
Mennesket saaledes danner sig, er en Digtningtens Verden,
meget forskjellig fra den, Tænkningen senere lærer ham at kjende;
men da den samme Virksomhed, som i Tænkningen handler
med Bevidsthed, gjennemtrænger alle vore Sjæleyttringer, og
udgjør deres Form, saa erholder denne barnlige
Verdensopfatning en egen Overeensstemmelse med den i Naturen herskende
Fornuft, og derved det for vor indre Sands saa fattelige
Fornuftpræg, som udgjør Skjønhedens Væsen, og aldrlg ophører
at indtage os. Kunde Mennesket vedligeholde sig i denne
Digtningsverden, vilde hans Liv være en harmonisk Heelhed; men
hans Verdensopfatning blev da kun en anende, halv
drømmende. Verdens Fornuftsammenhæng, den guddommelige
Fornufts Aabenbaring i Tilværelsen, vilde ikke klart opgaae for hans
Bevidsthed; gjennem utallige Kampe maa Slægten derfor
føres til det Stade, hvor Grundeenbeden i alle vore Evner og
alle vore Opfatningsmaader bliver os klar, og hvor Tænkning
og Digtning ikke mere ligge i Strid med hinanden. For dette
Øiemed er der sørget i hele Tilværelsens Indretning.

Mennesket faaer ikke Lov til at indslutte sig i sin
Digtningsverden; Yderverdenens Indvirkninger tillade det ikke: den
paatrænger ham Erfaringer, den afnøder ham Tænkning; Indtryk
af uimodstaaelig Styrke, Tanker, som fremtræde i uafviselig
Klarhed, nøde ham til at opfatte Meget paa en ny Maade.
Dette giver Anledning til to modsatte Følelser: enten Glæden
over det nye Lys, eller Utilfredsheden ved det forstyrrende
Indgreb i den gamle tilvante Verdensanskuelse; alt efter det
Nyes Natur og hvert enkelt Menneskes Eiendommelighed faaer
den ene eller den anden af disse Følelser Overmagten. Et
Par Exempler ville oplyse dette: Aarstidernes Gang har, selv
i de mest begunstigede Verdensegne, en stor Indflydelse paa
Menneskets Tilstand; det maa i de varmere Jordstrøg være
ham vigtigt at vide, naar en Regntid skal afløses af en
Soltid, eller den Tørke, som slutter denne, skal vige for den
frugtbare Regn; men i de koldere Jordstrøg vil det være ham om
muligt endnu mere magtpaaliggende at vide Aarstidernes Gang.
Ved en Række af Himmeliagttagelser danner der sig i en Kreds
af høitbegavede Mænd og deres nærmeste Lærlinger en Kundskab
om de Love, hvorefter Aarstiderne lade sig forudsige, og disse
Kyndige agtes af Mængden som Himlens Fortrolige og
Slægtens Velgjørere; ved deres Viisdom gjøres de Forretninger
mulige, der udkræve Forudbestemmelser, som Agerdyrkning,
Sammenkomster til Religionshandlinger, store Krigstog o. dsl.
Det er just ikke Mængden, som herved vækkes til særdeles
Eftertanke; men i den Kreds af Indviede, hvor Kundskaben pleies
og bevares, maa man snart blive vaer, at Mængdens
Forestillinger om Himmellegemerne som fritherskende Guder, hvis
Gavmildhed man skylder Aarets Velgjerninger, ikke passe til
de Love, hvorefter Begivenhederne maae rette sig; men herved
opstaaer der ifølge menneskelige Vilkaar to modsatte
Eensidigheder: hos Nogle en Tvivl imod Mængdens
Forestillingsmaader i Almindelighed, og derved ogsaa om de Sandheder, som
indeholdes i en med mange grove Vildfarelser blandet, i sin
Grundvold dog rigtig Tro; hos Andre derimod en Frygt for
at fratænke sig al Overbeviisning om det Guddommelige i
Tingen. Under hine Indsigters tidligere Udvikling ville dog
disse to Retninger neppe oparbeide sig til nogen afgjørende
Eensidighed; men Tanken vil ligesom i Svingninger bevæge sig
hid og did mellem begge Yderligheder, og Mennesket føle, at
hans Tanke ikke formaaer at naae Bunden i dette Dyb. Men
de samme Tankeretninger uddanne sig efterhaanden videre, og
det desto mere, jo større Antallet bliver af dem, som faae
nogen Kundskab om Himmellovene, hvilken hos de Fleste bliver
meget overfladisk; dette vil navnligt være Tilfældet, naar
Himmelbegivenheder, som Mængden betragtede med Skræk, vises
at være fareløse Følger af Verdenslovene. Man tænke sig den
Rædsel, der maatte overfalde Menneskene, naar de, ved at see
en Solformørkelse, indbildte sig, at en uhyre Drage vilde
opsluge Solen: det var for dem, som om Mørkets Magter truede
at opsluge Lysets; men selv, efter at man havde aflagt denne
Fordom, vedblev man dog at see Solformørkelserne med
Frygtens Anelser. Naar det nu kom til almindelig Kundskab, at
denne Begivenhed kun bestaaer deri, at Maanen under sin
velordnede Gang for en kort Tid kommer mellem vor Jord og
Solen, og at den lader sig forudberegne, maatte dette give
Anledning til en stor Tankebevægelse; Glæden over at see en
gammel Frygt for en fjendtlig Naturmagt forjaget maatte
blive meget almindelig. Hos dem, som fattede Mere af
Sagen, maatte en ædlere Glæde endnu komme til, idet man i et
stort Exempel saae vor Tanke fatte endeel af Naturens
Styrelse; men idet man nu havde lært om een Naturfrygt,
at den var grundløs, lededes man til at spørge sig selv, den
det samme ikke gjelder om utallige andre; ja hos Mange blev
det naturligviis ikke ved det blotte Spørgsmaal. Det
heromhandlede Tilfælde, saa betydningsfuldt og tankevækkende det
endog maatte være, kunde vistnok ikke, for sig selv alene, have
en vidtomfattende Indflydelse; men det er kun et Exempel,
grebet ud af en Uendelighed. Tanken vækkes uophørligt ved
Omverdenens Indflydelse paa Mennesket, og for hver Gang han
opdager en Aarsag, en Sammenhæng, kommer han i nogen
Modsigelse med den gamle Indbildningskraftens Verden;
under denne Fremgang ville de frieste og mest selvvirksomme
Aander ikke blive staaende ved at forkaste de Meninger, hvis
Falskhed man bestemt har indseet, men ville føle sig drevne til
at forkaste alt Det, som har en paafaldende Lighed dermed;
men Flerheden af dem, der have taget den nye Tankeretning,
henrives let til at drive denne Forkastelse ud over de rette
Grændser, og især til at nægte Sandheder, som have været
forviklede med Vildfarelserne. Ligeoverfor disse staae de, som
ikke let kunne løsrive sig fra de gamle Forestillinger; Nogle
ledede ved en dybtfølt Forvisning om de Sandheder, man nu
vil fornegte; Andre, og det Flerheden, hos hvem denne
Forvisning er mindre levende, hærdede mod alt Nyt ved
Tænkningens Sløvhed. Fremgangsmændene ville nu, opfyldte af
Glæde over Udsigten i den nye Tankeverden, blive utaalmodige
over denne nye Modstand, og udelukkende finde Grunden
dertil i aandelig Svaghed, hvorimod der paa den modsatte Side
opstaaer baade Frygt og Forbittrelse, idet Tilhængerne af det
Gamle see den Verdensanskuelse truet, med hvilken deres
Gudsbevidsthed er sammenvoxen. Denne Kamp mellem to modsatte
Eensidigheder gaaer, ligesaa lidt som nogen anden, uafbrudt
frem; snart faaer Tankevækkelsen Overvægt ved nye
Opdagelser; snart indtræder der en Rolighedstid, hvor man faaer
Leilighed til at sammentrække Grændserne, som den raske
Tankebevægelse havde rykket altfor langt ud; til alle Tider vil der
være nogle Mennesker, som med en sand indre Beskedenhed,
grundet paa en ærværdig Sjæledybde, ville føle, at der mellem
de stridende Partier ligge mange Spørgsmaal, hvorpaa man
for Tiden ikke kan med sand Overbevisning give noget Svar,
hvorfor de nøies med at tilegne sig det, som de hos begge
Parter finde det Visseste: paa den ene Side de
Overbevisninger, hvortil en i sig selv betrygget Sandhedsfølelse fører,
uagtet det endnu ikke er lykket Tænkningen tilstrækkeligt at belyse
dem; paa don anden de Sandheder Tænkningen afgjørende
beviser, selv om der synes nogen Strid mellem disse og den
gamle Tankeverden. Mennesker, som formaae at hævde hos
sig denne Selvfornægtelse, vide meget vel, at <sp>der</sp>, hvor der er
Modsigelse, kan den hele fulde Sandhed ikke være; men de
vide tillige, at denne Besiddelse af Sandheden i dens Heelhed
ligger over menneskelige Vilkaar, og at vi ingenlunde vinde
Sandheden, ved at ville afgjøre Tvivlen i Utide.

Denne her i Korthed skildrede Udviklingsgang er gaaet
gjennem hele Menneskeslægtens Historie, kun med store
Forskjelligheder i de forskjellige Tidsaldre og Verdensdele. Vi ville nu
forsøge en Fremstilling af Overtroens Uddannelse, saaledes som
den har været paa de Tider, da dens Herredømme var mest
udbredt. Menneskene nødtes efterhaanden mere og mere til
at optage Kundskaber, som Tænkerne havde erhvervet for
Slægten; men hos Flerheden bleve disse Kundskaber staaende
som noget blot Modtaget, og netop <sp>det</sp> deri, som har den
største Betydning for de høiere Begavede, er mindst skikket til
uforvansket at indgaae i Mængdens Tankeliv; imidlertid
vækkes der dog ogsaa hos de raaere Mennesker endeel Tænkning
ved de Lynglimt af høiere Tanker, som udfyredes iblandt dem.
Endnu mangfoldigere er Virkningen af alle de Tænkningens
Frugter, der komme til Menneskene som Aarhundreders stedse
voxende Arv, og paanødes dem af det daglige Liv, hvis
talløse Forretninger i enhver ny Menneskealder fordre mere
Eftertanke; men den Tænkning, som herved vækkes, faaer hos
Flerheden ikke den Udvikling, at den frit kunde virke efter sin
egen Natur; den bliver hos den raa Mængde tvungen til at
virke under Indbildningskraftens Herredømme, og saavidt
muligt i dennes Verden; man vil ligesom begribe med
Indbildningskraften, og sammenarbeide det for denne ufordøielige Stof
til en Verdensopfatning, der alt i samme Maal, som den mere
udvikles, bliver mere forvirret og selvmodsigende; under denne
Tilstand dannes der et besynderligt Væv af den gamle
Digterverdens Skabninger og den Kundskabsmasse, man nu har
vundet. Man vilde meget bedrage sig, hvis man troede at finde
denne overveiende afpræget i en saadan Tidsalders
Digterværker; man seer i disse kun, hvad Skjønhedssandsen kunde vælge
og omdanne. Man finder ogsaa kun faa Spor af denne
Overtroens Verden i de historiske Værker, som fremstille de
store Begivenheder; men i de Skrifter, som give os
Fremstillinger af Hverdagslivets Forhold, kunne vi tildeels faae
Kundskab derom. Romernes Liv var, endog i deres mest forfinede
Tidsalder, stærkt gjennemtrængt deraf; Middelalderen skulle vi
strax nærmere betragte.

*
</chapter>
<chapter name="3. Middelalderen som Exempel paa en overtroisk Tidsalder.">
<h2><small>3.

Middelalderen som Exempel paa en overtroisk
Tidsalder.</small></h2>

Overtroen har til forskjellige Tider naaet et vist
Høidepunkt, som nærmere blev bestemt ved samtlige Forhold. Det
vildo være altfor vidtløftigt at afhandle enhver saadan
Tidsalder. Den for os lærerigste vil være Middelalderen, og det
saameget mere, som Overtroen her indblandede sig i
Christendommen, hvis Lære, naar den opfattes uden Indblanding af
Menneskepaafund, er saa høi og herlig, at Overtroen i sin
Modsætning dertil staaer blottet i sin mørkeste Ufornuft.
Medens man bekjendte en Religion, som lærer, at hele Verden
styres af den guddommelige Villie, opfyldte Indbildningskraften
den med onde Væsener, som i mangfoldige Henseender havde
Magt over Naturen; vel skulde de være den evige Villie
underkastede: dette var en uomtvistelig Lære; men i de raae
Sjæles dybe Afgrunde laae der mørke Indbildninger, som stode i
Strid med den lysende Sandhed, og som, mere end man skulde
troe, beherskede Liv og Handlemaade. Det er vanskeligt at
nævne et klarere Exempel paa Overtroens Ufornuft, end den
Begjærlighed, hvormed saa mange Christne gjennem en lang
Række af Aarhundreder toge Tilflugt til Mennesker, om hvilke
de selv troede, at de ikkun formaaede at hjelpe ved djævelske
Kunster: at søge Hjelp hos Djævelen, medens man dog troer
paa Gud, maatte man kalde den latterligste Daarskab, dersom
det ikke var den sørgeligste Forvildelse. Her handles ikke om
enkelte Exempler, men om en Tænkemaade, som gjennem mere
end eet Aartusinde dagligt yttrede sig i alle christne Lande;
men Topmaalet af dette Vanvid er dog den Tanke, at forskrive
sig til Djævelen, og at tilbytte sig en indskrænket Levetids snart
forbiilende Lyster imod Opgivelsen af den evige Salighed og
Underkastelsen under et evigt Livs uforgængelige Piinsler.
Hvilken forenet Hengivelse til Ufornuft og Ugudelighed, Ugudelighed
og Ufornuft!

Dersom man mod Historiens talende Vidnesbyrd, vilde
sætte den Udflugtsindvending, at en saadan Ugudelighed ikke
kunde være hyppig i Middelalderen, hvor Religionen var saa
høit agtet, vilde jeg svare, at en upartisk Betragtning af den
daværende Religionsøvelse meget mere viser, at ogsaa denne
var opfyldt med Overtro. Den Gud, de dyrkede, skulde vel
være den, som Christus havde forkyndt; men i deres virkelige
Forestilling var han en ganske anden; de tænkte sig ham som
en høimægtig Overkonge, og ikke som den Aand, der skal
tilbedes i Aand og Sandhed; adspredte Undtagelser afvege saa
stærkt fra den almindelige Handlemaade, at de ikke kunne
anføres herimod. Den hos Mængden herskende Mening var, at
de kunde afsone deres Vold og Rov og Mord ved Gaver,
hvormed man ikke saameget henvendte sig til den Allerhøieste
selv som til Personer, man tiltroede en stor Indflydelse hos
ham, f. Ex. hans Søns Moder, en Hærskare af Helgene og
en endnu større Hærskare af Præster, disse Indflydelsesrige
overøste man med Gaver; Kirkens Tjenere solgte Aflad. Man
vil sikkert forekaste mig, at jeg her gjentager det attende
Aarhundredes forslidte Tale; men det er ingenlunde min Hensigt,
her at sige noget Nyt, men noget Sandt, som Mange have
stor Lyst til at glemme. Man vil sige mig, at denne Mening
om Middelalderen er saa ofte bleven fordømt, og det i de
stærkeste Udtryk, at det nu ikke gaaer an at fremføre den paa
ny; jeg kjender disse Fordømmelsesdomme, de strække mig
ikke mere, siden jeg har søgt at lære Middelalderen at kjende
af den selv, og ikke af stridende Partiers Skildringer. Vi
maae ikke lade os skuffe derved, at man kan underlægge de
mørke Tidsalderes Vildfarelser en høiere Mening: en
saadan ligger til Grund for alle Tidsaldres Vildfarelser; men
vi maae aabne Øinene, og see hvorledes hine Tiders
Mennesker i Virkeligheden tænkte; kun herved faae vi det sande
Billede af Tilstanden.

Det forstaaer sig, at den Tankeretning, vi her have fulgt,
maate udelukkende fæste vor Opmærksomhed paa
Middelalderens Skyggeside; men efterat dette nu er skeet, bør vi minde
os selv om, at ingen Vildfarelse er i nogen Tidsalder saa
herskende, at jo det Sande og Gode ogsaa deri udøver megen
Magt. Hvad jeg vilde godtgjøre, og som jeg holder for vist,
er, at Overtroen i Middelalderen havde en langt større
Indflydelse paa Liv og Tænkemaade, end de fleste nyere
Skildringer deraf lade formode, og at den i samme Maal, som den
kom til Herredømme, viste sig baade som Ufornuft og som
Ugudelighed.

Det behøver vel neppe at siges, at Religionen selv ikke
var Skyld i disse Vildfarelser; men vi faae her et af de
talrige Exempler, som vise, at den opfattes paa høist ulige Maade
af Menneskene, alt efter deres Kundskabers Ulighed og deres
Evners forskjellige Udvikling. Menneskeslægten har maattet
opdrages til den sande Forstaaelse, og denne Opdragelse er vel
rykket frem fra Trin til Trin, men synes endnu langt fra dens
Fuldendelse.

*
</chapter>

<chapter name="4. Overtroen indgriber forvirrende i hele Livet">
<h2><small>4.

Overtroen indgriber forvirrende i hele Livet.</small></h2>

Det er ikke blot mod Religionen, at Overtroen strider;
den indgriber forvirrende i hele Livet. Vi maae, for ret
levende at forestille os dette, fersætte os i en Tidsalder, hvor
Overtroen ret var herskende. Kom der en Sol- eller
Maaneformørkelse, da følte man en Frygt for, at disse skulde have
en ond Betydning; dette Slags Frygt vedligeholdt sig
mangfoldige Aarhundreder, ja vel meget over eet Aartusinde efter at
Videnskaben havde udfundet Formørkelsens sande Grund. Kom en
Komet, blev Ængstelsen endnu større; i det femtende
Aarhundrede befalede endog Paven, at der i Anledning af en Komet
skulde ringes i alle Kirker. Ved mangfoldige store
Foretagender spurgte man Stjernetyderne, og lod sig bestemme af deres
Raad; selv om man skulde lade sig aarelade, eller bruge et
indvortes Lægemiddel, eller endog lade sit Haar skiære, behøvede
man Raadførsel med Himmelen. Den Betydning, man meente at
finde i saadanne Tal, som ganske have deres Oprindelse fra
vilkaarlige Bestemmelser, skaffede den Frygt, at Verden skulde
forgaae i Aaret 1000, en i hele Christenheden omfattende
Indflydelse. Den blinde Tillid til Spaadomme anrettede ofte
siden stor Forvirring; i Sygdomme tog man ofte sin
Tilflugt til Mænd og Qvinder, som man tiltroede overnaturlige
Kundskaber, og fik snart unyttige, snart fordærvelige Raad;
mødte der i et Huus Sygdom paa Mennesker eller Qvæg,
eller noget andet Ondt, troede man, at det havde sin
Oprindelse fra onde Menneskers eller andre onde Væseners
Indvirkning, og leed altsaa foruden Ulykken selv endnu Ængsteligheden for
ubekjendte Magter. Selv de Afvexlinger, som foregaae i
Menneskets Sind, f. Ex. Elskov og dennes Forvandling til Lede,
tilskreve de meget hyppigt Trolddom, og søgte overnaturlig Hjelp
derimod; ikke sjeldent bleve afskyelige Trylledrikke brugte
derimod. Mørket var opfyldt med Skræk: i Skovene, i
Bjergene, ved Kirkerne, i øde eller sjeldent besøgte Værelser husedes
Trolde, Ellepiger, Bjergaander, Gjengangere: Varulve og
Helheste gik omkring paa Gaderne: ja i Hjemmets Inderste kunde
onde Magter forbytte det uskyldige Barn i Vuggen.
Naturligviis har det kun været mig muligt at samle nogle faa Træk;
men værdiger man dem nogen Opmærksomhed, vil man let
see, at deres Indflydelse maa have været mægtig. Vil man
indvende mig, at alle disse Ting her fremstilles os saa tæt
sammentrængte, som de ikke kunde være i Livet selv, tilstaaer
jeg dette strax; vel gaves der ikke Faa, som ifølge deres
naturlige Hang hengave sig særdeles til saadanne Indbildninger
— og for dem maatte Tilværelsen være et Slags Helvede —
men hos Folk som flest maae de talrige og langt stærkere
Indtryk, som de modtage af den virkelige Verden, overbyde og
neddæmpe hine Indbildninger, saa at de hos Nogle kun faae
en mangfoldigt afbrudt Virkning, hos Nogle endog en meget
ringe; men i det Hele taget stode de i hine Tiders Livsforhold
langt nærmere, end det var Tilfældet med de digterisk skjønne
Træk, som mange Skribenter næsten udelukkende bruge til at
give os et Billed af Middelalderen. Det staaer da fast, tør
jeg sige, at den herskende Overtro gjennemtrængte Menneskelivet
med en Uro, en Forvirring, tit en Skræk, som er vor Tid
fremmed, endskjøndt den endnu ei ganske har befriet sig fra
Overtroens beskjæmmende Aag.

*
</chapter>

<chapter name="5. Om Overtroens formeente Poetiskhed">
<h2><small>5.

Om Overtroens formeente Poetiskhed.</small></h2>

Endnu maa jeg berøre en Mening om Overtroen, der
giør den til mange Dannedes Kjæledægge: man siger den
er poetisk, og klager over, at den nøiagtige Kundskab om
Naturens Love skulde gjøre vor Opfatning deraf prosaisk. Der
ligger en mærkværdig Mangel paa Ærbødighed for
Sandhed og Virkelighed skjult bag disde Beskyldninger; dog vi
behøve ikke at opholde os herved: det er nok, at vi opløse de
Misforstaaelser, hvorpaa denne Mening er grundet. Det er
ikke Troen paa de overnaturlige Væseners Tilværelse i
Hverdagslivets Virkelighed, der gjør dem poetiske: men, forsaavidt
som de ere det, have de deres digteriske Værd og Betydning
derved, at en af Fornuften gjennemtrængt Indbildningskraft
har brugt dem til at fremstille for vor indre Anskuelse skjønne
Billeder af den høiere Tilværelse. Det er Digteren nok, at
disse Væsener have Virkelighed for vor Indbildningskraft,
medens vi opfatte eller i vort Indre gjentage hans Værk; han
man indaande sine Væsener et saadant Liv, at de kunne virke
paa vor Indbildningskraft; men hos os maa ogsaa denne
Kraft være saa levende, at vi kunne gjenskabe hos os selv de
Billeder, Digteren viser os. Hvormange ere der vel blandt de
Tusinder, som henrykkes af Shakespears Macbeth eller Hamlet,
der troe paa Hexers eller Spøgelsers Virkelighed? Det er en
Erfaringssandhed, ligesaavel som det er et Videnskabens Udsagn,
at den Tro, vi behøve for at nyde Digternes Fremstillinger af
det Overnaturlige, opstaaer og vedligeholdes hos os under
Nydelsen! Fordringen paa en anden Virkelighed er latterlig, og
minder mig om en Mand, som efter at have læst <sp>Ewalds</sp>
„Balders Død“ spurgte: hvor boede <sp>Nanna</sp>? hvorpaa han
fik det meget passende Svar: <sp>i Christen Bernikovstræde</sp>.
Jeg veed meget vel, at nogle udmærkede Digtere have i deres
Værker indført Personer, som gjøres latterlige ved ikke at ville
troe paa overnaturlige Væsener; men hvor en saadan
Fremstilling er heldig, kan den kun være rettet mod dem, som ville
have de overnaturlige Væsener udjagede af Digterverdenen, fordi
de forvexle disses aandelige Virkelighed med den prosaiske, som
Overtroen vil give dem; forsaavidt Digteren mener det
anderledes, forfalder han i en heel prosaisk Vildfarelse.

At en saadan Misforstaaelse endog har forvildet høist
udmærkede Digtere, er imidlertid unægteligt. Der var en Tid,
hvor den Tanke baade i Tydskland og siden i Danmark
havde vundet Indgang hos mange aandrige og i visse
Retninger høitdannede Mennesker, at man vilde gjøre Religion og
Poesie en Tjeneste ved at gjenindføre Overtroen: denne
Stræben fik især Liv og Kraft ved at optræde som Modsætning og
Kamp mod en dengang meget herskende prosaisk Tænkemaade.
Det Tidsrum, hvori denne Virksomhed herskede, er nu forbi;
men de aandige Kræfter, hvormed Striden for Overtroen nu
og da blev ført, have ikke blot efterladt en Virkning hos
Mange; men den fornyes endnu stedse derved, at den er
bevaret os i Værker fra Datiden, som ved digterisk Værd
bestandigt ville vinde Læsere. Jeg vil helst nævne et stort Exempel:
Digteren <sp>Tieck</sp> var i sine tidligere Aar blandt dem, som med
størst Kraft angreb den da herskende prosaiske Tænkemaade, og
gjorde dette med en Aand og Vittighed, som stedse vil
beundres; men man bør ikke nægte, at han en Tid lang
beherskedes saaledes af denne Stræben, at den førte ham ud over det
Sandes Grændser. Der er i visse af hans Digterværker en
kjendelig Stræben efter at trodse Oplysningen; dette viser sig
især i de Æventyr og andre Folkefortællinger, hvori han
sammenarbeidede gamle Fabler paa det inderligste med
Hverdagslivet, og det i en saa klar og gjennemsigtig Fremstilling, at
det Overnaturlige deri ligesom tiltrodser sig en anden
Virkelighed end Digterverdenens. Naar vi læse eller endnu bedre høre
<sp>Det</sp>, der udgjør Stoffet i „den blonde Egbert“,
„Venusbjerget“, »Alferne«, fortalt efter Folkesagnenes umiddelbart
opfattende Maade, for hvilken enhver Tankeudvikling er
fremmed, saa forsætter dette os i en dertil svarende aandelig Tilstand,
hvor de indre Modsigelser og Stoffets uhyre Strid med hele
Tilværelelsen ikke træde altfor stærkt frem for os; men naar Begivenheden
udmales og, ved at indpasses i den os velbekjendte Virkelighed,
bringes i utallige Berøringer med Eftertanken, føle vi
Modsigelsen, selv om store Skjønheder i Digtet hindrer os fra strax
at gjøre os Rede derfor. Et saadant Digt gjør i sin Heelhed
et Inbtryk, som om Verden regjeredes af Mørkhedens Magter,
og Mennesket var et villieløst Legetøi for dem; man gribes,
medens man ret hengiver sig til Indtrykket, af en usigelig
Rædsel, og naar man siden gjenkalder sig det, føler man sig
uhyggeligt tilmode, som om man havde været indespærret i en
Vanviddets Verden, hvor intet Glimt af den guddommelige
Fornuftregjering kaster sit Lys over den truede Mennesketilværelse.
Det er intet tilstrækkeligt Forsvar for Digterværket, at dets
Ophavsmand med fuldt Forsæt har tilsigtet, og med megen Aand
og Kunst har frembragt hin Rædsel; hans Digterpligt er det
at forsætte os i en Skjønhedens Verden; denne udelukker
vistnok ikke en mægtigt rystende Rædsel; men den taaler ikke, at
Mørkets Magt hersker over Lyset. Man har ved at bestride
den Vildfarelse, at Digtekunsten skulde være Tjener for
Hensigter, som ligge udenfor den, altfor ofte ladet sig forlede til at
indrømme den en vild Frihed, og glemme, at den ikke har
handlet efter sit sande Væsen, naar den indskrænker sig til at
vise sig for os i visse Skjønhedsformer; men at der gives en
heel Skjønhedens Verden, hvis Love den ikke maa overtræde;
naar den hylder dem, tjener den af egen fri Kraft tillige
Religion og Moral og Menneskesamfundet, hvis indre Væsen have
samme Kilde som Skjønhedsverdenen; kort, den kommer i
Harmoni med hele Virkeligheden, saaledes som denne opfattes ved
Foreningen af vore sandselige og aandelige Kræfter. Jeg har
her følt mig dreven til at gaae noget ud over min nærmeste
Hensigt, fordi jeg har seet, hvormange uklare Levninger af
gamle Indtryk, der stille sig imod Naturens eget Lys; man
bør advare dem, som mene at vise den høieste Dannelse ved at
bære disse Levninger fra hine Tider tilskue, at de i
Virkeligheden kun gjøre sig tilgode med Bundfaldet af en forlængesiden
tilendebragt ædel Gjæring.

Jeg har tit undret mig meget over, at adskillige
aandrige Mænd for Alvor have beklaget Overtroens Ophør, og
have ønsket at reise den paany til nogen Betydning; men denne
Stræben har den Feil, at Ingen mener det alvorligt dermed,
hverken de, som af et Slags egen Tilbøielighed tale Overtroens
Sag, eller de, som eftersnakke deres Tale. Man kan med god
Grund sige, at de mene kun, at de mene, og at deres
Anstrengelser, uden at de selv blive sig det klart bevidste, kun tjene
til at udbrede Usandfærdighedens og det forstilte Væsens
Rige.

Det er iøvrigt ikke min Hensigt at nægte, at
Videnskaben tilintetgjør adskillige af Overtroens Forestillinger paa en
saadan Maade, at de ikke, uden under ganske særegne
Betingelser, lade sig bruge i vor Tids Digterværker; saaledes er
den Indbildning, at en Drage vil opsluge Solen; men at vi
ved Bønner, eller Offringer, eller Larmen kunne fjerne den,
langt mere digterisk, idetmindste efter vore hidtil antagne
Forestillingsmaader, end den Viden, at Maanen gaaer imellem os
og Solen; men hvo vilde være saa vanvittig at ønske hiin
falske Indbildning hævdet, ved at bortgive en saa stor og
frugtbar Sandhed! Jeg veed vel, at Mange lade sig vildlede ved
en forvirrende Leeg, som er bleven dreven med Ordene
<sp>poetisk</sp> og <sp>prosaisk</sp>. Som bekjendt er den oprindelige Mening
af Ordet prosaisk kun at betegne den Beskaffenhed ved
Talen, hvorved den skjælnes fra Verset; men senere har man
ogsaa meget passende anvendt det paa alt <sp>Det</sp>, der er den
digterigske Aand fjendtlig; saaledes brugt, betegner det med
Rette noget Lavt og Aandløst. Men senere har man paa en
meget ufornuftig og vildledende Maade anvendt det til at
betegne alt Det, som ikke er digterisk; paa denne Maade bliver
den dybeste Indsigt og Viden noget Prosaisk. Man hører
mangengang tale om Sandhed og Virkelighed som prosaiske
Ting, der bør gaae af Veien for Poesien; de, som føre dette
Sprog, skuffe sig selv ved den grundfalske Tanke, at den
Opfatning af Tilværelsens aandige Indhold, som i Digtninger
finder en saa talende Udtryksform, skulde udelukkende tilhøre
denne Form; og medens man dog ikke kunde skjule for sig
selv, at de høieste Ideer ogsaa findes udtrykte, og ofte herligt
udtrykte i Videnskaben, faldt man paa den fortvivlede Tanke
at erklære all Saadant for poetisk, ligesom man hører visse
ivrige Frimurere erklære al Moral for Frimureri og alle gode
Mennesker for Frimurere. I samme Aand paastod en
udmærket tydsk Skribent, som i sin Tid bidrog meget til denne
Forvirring (Fred. Schlegel), at <sp>Spinoza</sp> var poetisk. Nei,
Sandhed og Virkelighed ere, som saadanne, hverken poetiske eller
prosaiske; Aandens høieste Opsving tilhører hverken udelukkende
Poesi eller Prosa, den er fælles Eiendom; at forbeholde
Betegnelsen poetisk for Aandens Helligdom, er en fordærvelig
Misbrug af Sproget.

Det kan da ikke være Naturvidenskaben til Misanbefaling,
at den tilintetgjør adskilligt Stof, som hidindtil anvendtes af
Digterne; vi kunne endog ingen Betænkelighed finde i at tilføie, at
den ogsaa tilintetgjør andre i Digterverdenen indlemmede
Vildfarelser, som ikke kunne kaldes Overtro: saaledes vil en nyere
Digter slet ikke eller dog kun med megen Indskrænkning kunne
gjøre Brug af saadanne Forestillinger, som Verdens fire
Hjørner, Jordens Grundvold, Himmelens Befæstning o. dsl.,
forsaavidt som saadanne falske Forestillinger ikke kunne bruges
som Billeder for det Rigtige, hvilket derimod er Tilfældet med
Mange, f. Ex. Solens Opgang og Nedgang; men om vor
Digtningsverden end ikke bekom fuld Erstatning for alle
saadanne Tab, vilde Klagerne derover endda være slet overlagte;
thi Hovedsagen bliver det dog, at vor aandelige Tilværelse
ophøies og forædles ved den Indsigt, som tilintetgjør
Vildfarelserne: alle saadanne Tab ville iøvrigt ikke have meget at
betyde for den sande Digter, men kunne vel være piinlige for
de mange Dyrkere af Digtekunsten, som mene at have gjort
en i sig selv ubetydelig Tanke poetisk, ved at indklæde den i
Pragtstykker fra en forsvunden Tids poetiske Rustkammer. Der
gives vistnok dem, som mene at sige noget Stort, naar de
forsikkre os, at de finde al denne Erstatning intetsigende; men
hertil svarer jeg, at den, som taler saa, erklærer derved, at han
ingen aandelig Glæde kan føle over Indsigt, og at det f. Ex.
er hans aandelige Tilstand uvedkommende, at vi med saa
beundringsværdig Klarhed kunne gjennemskue Verdensmechaniken
og forudsee Verdensforhold i fjerne Aarhundreder. Lad det
være Saadanne sagt, at det er deres egen Sløvhed, der
berøver dem Indsigtens Glæder, om de end kunne rose sig af
betydelige Evner i andre Retninger: de ere enten af Naturen
eller snarest ved egen Skyld udelukkede fra en Indvielse, som
altid opfylder Den med høi Glæde, hvem den bliver tildeel.

Da Videnskabens Herlighed bør hævdes ved dens eget
Væsen, blev her indtil videre forudsat, at den kun ved at give
Indsigt, men ikke ved at skjænke Digterverdenen selv Noget, gav
rig Erstatning for det, den berøvede samme; men nu kunne vi
ogsaa henlede Opmærksomheden paa, at Videnskaben virkelig
har Erstatning at byde Digterverdenen for det, den tilintetgjør
deraf. Noget deraf har Digterverdenen allerede længe optaget i
sig, f. Ex. Jordens Kugelskikkelse, til Kundskab om hvilken
Videnskaben allerede i Oldtiden havde ført; ikke blot for
Tænkningen, ogsaa for Skjønhedssandsen har denne Forestilling noget
langt mere Tilfredsstillende end den, at Jorden skulde være
flad, enten firkantet eller skiverund. Den digterigske Opfatning
har ogsaa nu og da grebet de store Sandheder om Jorden,
som vandrende sin Bane omkring Solen, om Planeterne som
beboelige Kloder, om Fixstjernerne som fjerne Sole, lysende og
varmende Midpunkter for ubekjendte beboelige Kloders
Kredsløb. Er Tanken om den fritsvævende, af usynlige Kræfter
baarne, i Verdensrummet vidtomvandrende Jordklode ikke med
Hensyn paa Skjønhedssandsen rig Erstatning for Jordens
Grundvold? og er ikke Udsigten i en uendelig Mangfoldighed af
Verdener, fulde af Liv og Tanke, en rig Erstatning for den faste
Himmelhvælving? Det er sandt, at den digteriske
Indbildningskraft langt fra ikke har saa flittigt benyttet de nyere Indsigter

som de gamle Forestillinger; men dertil har jo den stedse
fremstridende Menneskeslægt den lange Fremtid liggende for sig.
Den Historie, Videnskaben lader Jordkloden fortælle os om sine
ældste Tider, er ikke bleven den digterigske Opfatning fremmed;
men Læren om Jordklodens Udvikling giver hvert Aar nyt og
rigere Udbytte: den fortæller os om den Tid, da den endnu
var dækket af et uhyre ophedet Hav, om de første Øer, som
opstode deri, og den fortsatte Ødannelse, om de tause Dyr og
de blomsterløse Væxter paa den unge, af ingen Lyd oplivede,
af intet Farvespil forskjønnede Jordsskorpe; den viser os,
hvorledes fortsatte Udviklinger dannede større Landstrækninger, og
den begynder allerede at fortælle os om deres Grændser; den
fremstiller os den fortsatte Udvikling af Væxternes og Dyrenes
Rige, og viser os de vidunderlige Skikkelser, den efterhaanden
frembragte, dræbte og begrov, medens den bestandigt forberedede
en fuldkomnere Skabelse. En Mangfoldighed af mindre
omfattende Videnskabelige Opdagelser har desuden fundet Indgang
i Digterverdenen, f. Ex. Magneten, Krudtet, Solens Pletter,
Maanens laante Skin, Lysets Hastighed, Lynets Afledning,
Væxternes Aandedræt, de usynlige Dyr i en Vanddraabe,
Viingjæringen o.s.v. Det Forhold, hvori Mennesket som Opdager
af Naturens Hemmeligheder kommer til denne, til hele
Menneskeslægten og til sig selv, er endnu kun saare lidet blevet
benyttet. Skulde ikke det være værd for en Digter at fremstille
den aandelige Tilstand, hvori den Mand befandt sig, som først
havde sat sig i videnskabelig Besiddelse af Seerøret (Kikkerten),
og med dette opdaget Maaner ved en fremmed Planet, Bjerge
i Maanen o.s.v.? Skulde hans større og klarere Blik ud i
Tilværelsen, hans Bevidsthed om den Indsigt, hvormed han nu
berigede Menneskeslægten, hans Overbeviisning om, at han nu
havde beredt Stjenetyderiet og mangen anden med
Himmelforholdene sammenhængende Vildfarelse den visse Undergang, ikke
have noget Tillokkende for Digteren? Skulde det ikke være
værd at vise Menneskene den indvortes Høitid, der maaste herske
i en Aand, medens den seer saa store Naturhemmeligheder første
Gang afslørede, og forudseer, at dens Stræben vilde bringe saa
skjønne Frugter for Menneskeslægten? Noget lignende vilde
der være at finde ved alle meget store og omfattende
Opdagelser, om end ikke ved alle noget ligesaa anskueligt; men selv
de anskueligste ere kun sjeldent blevne gjorte frugtbringende for
den digteriske Fremstilling. Det er saaledes mærkværdigt, at
Opdagelsen af Tordenveirets elektriske Natur ikke har vakt
nogen stor Digter til en begeistret Fremstilling. Opdagelsen var
Frugten af videnskabelig Tænkning, men indførtes i Verden
ved en Heltegjerning; thi Opfinderen nedledede Tordenskyens
elektriske Ild ved en Handling, som satte hans Liv i Vove.
Hans unge Søn var hans Medhjælper: man tænke sig
Opfinderens indre Spænding før Forsøget, Sønnens enten
uskyldige eller heltemodige Deeltagelse, Seiersfølelsen efter Forsøget.
Hvad Sønnens Deeltagelse angaaer, har Digteren Valget, om
han vil forudsætte, at Faderen slet ikke har talt til ham om
Faren, eller fortalt ham om denne, men for at sætte ham paa
Prøve Intet sagt ham om de Indretninger, han havde gjort
for at sikkre ham, medens han selv nødvendigt maatte udsætte
sig for Faren: man tænke sig videre Fordommens mangfoldigt
gjentagne Skrig mod Lynaflederen, men ogsaa den Tilintetgjørelse
af Fordommen, som fulgte, da Sagen fandt sin store
Bekræftelse i Erfaringen; blandt andet frembyder Virkeligheden her
et Træk, som ingen Digter kunde have opfundet bedre. I
<sp>Sièna</sp> var et Kirketaarn tit bleven beskadiget af Lynild:
Kirkens Værger gave det en Afleder; alle Overtroens Trælle skrege
derimod, og kaldte lynaflederen Kjetterstangen: et Tordenveir trak
op: Lynilden slog ned i Taarnet: Mængden stimlede til for at
see, om Aflederen havde beskyttet Kirken, og see, den havde
udøvet sin Magt saa fuldkomment, at ikke engang det Spind,
som en Edderkop havde fæstet dertil, var i mindste Maade
beskadiget.

Det er naturligt, at den, der har ligesom fastlevet sig i
den gængse Opfatningsmaade, ikke vil finde sig tilfredsstillet
ved den Erstatning, den nye byder ham for hans Tab, og
endnu mindre vil finde, at denne Erstatning er usigelig rig, og
mangfoldige Gange opveier Tabet. En saadan Overbeviisning
kan maaskee forberedes, men ikke uddannes ved enkelte om og
betydningsfulde Exempler; den vil kun efterhaanden udbrede
sig og omsider seire, alt som Naturvidenskaben udbreder sig
saaledes, at den ikke alene bliver Forstandens Sag, men tillige
befrugter Indbildningskraften. Det er kun ved denne
aandelige Udvikling, at der lige overfor den gamle Digterverden vil
aabne sig en ny, maaskee aandeligt af ikke mindre Betydning
end den, Opdagelsen af en ny Verdensdeel havde lige overfor
den saakaldte gamle Verden.

Denne Udvikling vil ikke savne sin lovlige og sikkert store
Indflydelse paa Brugen af den gamle Digterverden; blandt
andet vil herved uddanne sig en finere Takt for den
Fornuftharmoni, som bør herske, om ogsaa nok saa skjult for
Mængdens Øine, selv i den frieste Digtning, og herved maatte den
vilde Frihed, som den tankeløse Mængde ofte tager for høi
Originalitet, alt mere og mere tabe sine Beundrere.

*
</chapter>

<chapter name="6. Vantroens Virkninger">
<h2><small>6.

Vantroens Virkninger.</small></h2>

Vi have nu dvælet længe ved Overtroens Virkninger
og ved de falske Aandsretninger, som begunstige den. Ved
Vantroens Virkninger behøve vi ikke at opholde os saa længe,
uagtet de ogsaa ere høist fordærvelige; men da det hører til
dens Oprindelse (see S. 85—90), at den udvikler sig af
Undersøgelsesaanden, bærer den saaledes Spiren til sin egen
Undergang i sig selv, og kan derfor ikke vinde et saa langt eller
saa udbredt Herredømme som Overtroen. Vi have seet, at
Vantroen bestaaer i et Hang til at forkaste <sp>Det</sp>, som
Mennesket pleier at antage om aandelige Ting, forsaavidt man kun
tilegner sig dette ved en umiddelbar indre Sands og ikke beviser
det ved Tænkningen; den opstaaer i Anledning af de talrige
Tilfælde, hvor Videnskabens Opdagelser gjendrive de
Meninger, man uden Undersøgelser havde antaget. Vel gjendrives
ligeledes i Undersøgelsernes Løb mange Meninger, hvortil man
var kommen ved tidligere Undersøgelser; men her er det
Tænkningen, som selv rettet sine Vildfarelser, ei at tale om, at det i
en lang Række af Menneskealdre især bliver Overtroens
Vildfarelser, Tænkningen faaer at rette. Det er naturligt, at dette
avler Tvivl mod den hele Kundskabsart, som saa hyppigt
gribes i Vildfarelse; Tvivlen gaaer let over til Mistro,
Mistroen hos Mange til et overvættes Hang til at forkaste;
hertil kommer en forhøiet Følelse af Tænkningens Magt, som i
sig selv er en saa herlig Følelse, men hos Mange udarter til
Overmod. Den Frihedsfølelse, som opstaaer ved saa
mangfoldige Befrielser fra Naturtvang, udarter ikke mindre hos Andre
til en vild Frihedslyst, der foragter enhver Skranke; alt efter
disse Udartningers Grader udspringer heraf en Forkastelse af
al Religion, en indbildt Viisdom, som troer at kunne hæve sig
over Dyds- og Pligtbegreberne, endskjøndt man ret gjerne seer,
at andre svagere Aander rette sig derefter; at Poesien ikke
blomstrer ved en saadan Opfatningsmaade, seer man let.
Vantroens Tilhængere bestyrkes ofte meget i deres Vildfarelse
ved den Uforstand, som Overtroens Venner sætte imod dem;
denne gaaer let over til Forfølgelse, som giver Vildfarelsen
en vis høi Værdighedsfølelse, baade derved, at Forstanden maa
foragte al Vold, som vil træde istedetfor
Overbeviisningsmidler, og ved den Bevidsthed at lide for Sandheden. Der gives
et vist Udviklingsstade, hvori det tillige er de mest høitbegavede
Aander, som kraftigst ivre mod Overtroen, og derved let lade
sig henrive til visse Yderligheder, der vel ikke selv ere
Vantroens Værk, men let give Anledning til, at saadanne Mænd
i Tidernes Forvirring og under Partikampene synes at staae
paa Vantroens Side; men forsaavidt Vantroen faaer
Overvægt i en Tidsalder, gaaer denne sin Fordærvelse imøde:
Sædeligheden undergraves, og ringeagtes siden: Alle de
hemmelige Baand, som sammenholde Familien og Statssamfundet,
opløses: Alt Helligt forhaanes: Vantroen faaer selv sin
Forfølgelsesaand, som Overtroen havde sin; men denne Tilstand
bærer Spiren til sin Undergang i sig selv; dersom de
aandelige Kræfter ikke formaae at have den, endes den ved store
Omvæltninger og Gjenfødelser af Samfundet, hvilke, som
bekjendt, medføre saadanne Fødselsveer, at de kunne betragtes
som uhyre Straffedomme over Udartningerne.

Det forstaaer sig, at hverken Vantroen eller Overtroen i
nogen Tidsalder vinder et udelukkende Herredømme. Den vort
Væsen iboende Fornuft, i Forening med hele Omverdenens
belærende Indvirkning paa os, udretter, at Flerheden af
Menneskene ikke ganske hengive sig til nogen af de to
Eensidigheder, omendskjøndt ikkun Faa ere istand til fuldkomment at
holde sig fri for dem. Der er saaledes ved en høiere
Naturindretning sørget for, at det Onde ikke faaer uindskrænket
Overmagt, men at der levnes Spirer til nye og ædlere Udviklinger,
selv naar et Onde er voxet til en saadan Magt, at store
Omvæltninger ere fornødne.

*
</chapter>

<chapter name="7. Hvorledes Naturvidenskab virker mod Overtro">
<h2><small>7.

Hvorledes Naturvidenskab virker mod Overtro.</small></h2>

Det synes, at de Fleste sætte den Virkning,
Naturvidenskaben har til Overtroens Udryddelse, fornemmelig deri, at den
tilintetgjøt overtroiske Meninger. Denne Tjeneste er vel
overmaade vigtig, men ikke den eneste; jeg vilde sige, at den ikke
engang var den vigtigste, dersom den ikke var Udgangspunktet
for alle de andre. Man seer let, at den Undersøgelsesaandens
Handling, hvorved en overtroisk Indbildning udryddes,
medfører ikke blot den Vinding, at en saaden særegen Indbildning
forsvinder, men ogsaa den, at en Eftertanke vækkes, hvorved
man bliver mistroisk mod andre beslægtede. Denne vigtige
Følgevirkning opkommer for det Meste kun i ringe Grad ved
Tilintetgjørelsen af een overtroisk Indbildning, men forøges i
et stærkt voxende Forhold ved flere Opdagelsers Samvirkning.
Man tænke sig den Overtro forjaget, at en Solformørkelse
skulde antyde, at en Drage vilde opsluge Solen; dette vil
sikkert have sin Virkning paa Manges Eftertanke; men Indtrykket
vil hos Flerheden snart svækkes, og ikke udvide sig til fortsat
Eftertænkning. Overtroen har en Solgud, som hver Aften
gaaer til Hvile bag Havet og begynder næste Morgen sin Bane
paa ny: Videnskaben lærer, at Jorden er en Kugle, rundt
omkring hvilken Daglyset forflyttes eensformigt i hvert Døgn
fra Øst til Vest. Overtroen antager, at Solgudens Ildvogn
kunde tænde Jorden, hvis den kom for nær: Videnskaben lærer,
at Solen hverken er en Ildvogn, ellet styres med Vilkaarlighed,
eller kommer Jorden nær. Overtroen havde sin Maanegudinde,
der ogsaa havde mange Virkninger paa Jorden: Videnskaben
lærte, at Maanen er en Klode, som har sin bestemte Bane. Flere
saadanne Tilintetgjørelser af overtroiske Meninger maatte hos
Mange fremkalde den Tanke, at hele Himmelløbet er bestemte
Love underkastet, hvorved de Meninger, som forudsætte
Himmelbegivenheder, der udspringe af Guders vilkaarlige Virkning,
maae bortfalde. Førend jeg gaaer videre, vil jeg gjøre en
Misforstaaelse umulig, som dog ifølge alt det Foregaaende
vilde være aldeles uberettiget; jeg vil nemlig sige, at det ikke
er den digteriske Betydning af de omhandlede mythologiske
Forestillinger, jeg her betegner som Overtro, men den i Sandhed
prosaiske Opfatning, som herskede om de samme Gjenstande i
Hverdagslivet, efter denne, maaskee overflødige Bemærkning,
fortsætter jeg endnu min Betragtning. Den Tanke, at
Himmelbegivenhederne foregaae efter bestemte Love, tog ikke strax
sit fulde Omfang: den blev tvertimod gjennem mangfoldige
Aarhundreder staaende indenfor en snæver Begrændsning, som
tillod store Tilfældigheder; selv de, der kjendte
Himmellegemernes Løb, sattes f. Ex. endnu i Skræk ved Kometer. Det
er ikke mere end halvandet Aarhundrede siden, at Videnskaben
befriede de Oplyste fra denne Skræk, som først langt senere
blev forjaget af en større Menneskemasses Bevidsthed, da man
kom til Kundskab om, at en Komets Gjenkomst med Held havde
været forudseet over 75 Aar, førend den kom. Man troede
længe, at et Menneskes Skjæbne kunde forudsiges af
Stjernernes Stillinger ved hans Fødsel; den fuldkomne Forvisning om,
at Planeterne ere Kloder som Jorden, og Fixstjernerne Sole,
fremstillede denne Indbildning i dens hele Latterlighed. Der
ligger i disse Exempler en Belæring om Videnskabernes
Virkemaade mod Overtroen; at det nemlig ikke blot var den Vane
at see mangehaande overtroiske Meninger tilintergjorte, der
stærkest virkede mod Overtroen, men langt mere Udbredelsen af
den Kundskab — hos Nogle som Indsigt, hos Mængden som
Efterretning —, at Himmelløbet bestemmes ved Naturlove.
Denne Virkning steg til en fortsat voxende Høide, alt som man
kom til fuldere Indsigt i Naturlovenes Eenhed. Den klare
Opfattelse af det sande Verdenssystem gjorde det umuligt at
antage een eller flere faste Himmelhvælvinger, saaledes som
dette tidligere var skeet; men derved bortfaldt mangfoldige
Forestillinger om Himlen eller Himlene, Forestillinger, som hos
Mange vare sammenvoxede med deres Religion, men med Uret,
da den legemlige Betydning af Udsagnene om Guds Bopæl,
de Saliges Boliger o. s. v. jo i alle Tilfælde maatte forkastes,
og kun en aandelig antages for gyldig. Endelig maatte den
ved <sp>Newton</sp> grundlagte Indsigt i de himmelske
Bevægelsesloves Naturnødvendighed yderligere forhøie Overbeviisningen
om, at Verdensbevægelserne ingen vilkaarlige Forandringer
tilstæde; man seer nemlig her, at alle disse Love ere
Fornuftlove, vistnok langt høiere end vor Aand havde kunnet opfinde
dem, men guddommelige Fornuftforskrifter, som vi ere lykkelige
nok til at begribe. Denne Overbeviisning har en
uovervindelig Styrke derved, at den beroer paa en saadan Indsigt, hvori
Tanke og Anskuelse paa det Inderligste ere forenede. Jeg har
valgt denne sammenhængende Række af Exempler, fordi den
oplyser mangfoldige Led i Naturvidenskabens Virkemaade mod
Overtroen; at den nemlig først virker ved at tilintetgjøre
overtroiske Indbildninger, dernæst ved at fremkalde en Vane til at
drage mangen overtroisk Mening i Tvivl, fremdeles ved at vise
en stor Deel af Naturvirkninger, som ordnede efter Love, senere
ved at vise disse Loves Eenhed, Sammenhæng og uindskrænkede
Omfang, endelig ved at vise deres Nødvendighed, og at denne
er en Fornuftnødvendighed, en uforanderlig Guddomsvillie. Alt
det samme kommer igjen i Virkemaaden af Naturvidenskabens
øvrige Dele, endskjøndt det turde være vanskeligt at finde nogen
saa let overskuelig Række af Exempler; men denne ene Række
vil give de følgende Exempler endeel af den fornødne
Belysning.

Blandt de Begivenheder, hvori Menneskene have været saa
tilbøielige til at see Yttringerne af en menneskelig vilkaarlig, jeg
kunde fristes til at sige lunefuld Magtfuldkommenhed hos
Guddommen, ere Veirforandringerne. At Gud skulde resolvere
Regn eller Tørke, Uveir eller Stilhed, ligesom en jordisk
Monark uddeler Velgjerninger eller Straffe, er en Indbildning,
der har holdt sig hos Mængden indtil vore Dage, og vil
maaskee ikke snart forsvinde. Imidlertid viser det sig, ved hvert
Fremskridt vi gjøre i Kundskaben om Luftbegivenhederne, at de
foregaae efter almeengyldige Naturlove: Varmen kan ikke blive
usædvanlig stor paa et Sted, uden at blive destomindre paa et
andet: den Retning Vinden tager i eet Land, er afhængig af
dem, der finde Sted i alle andre: den samme Forandring, som
i eet Land foraarsager Tørke, giver et andet en stor
Overflødighed af Regn. Jo fuldkomnere Almeengyldigheden af de
Love, hvorefter alt dette skeer, bliver indseet, og Kundskaben
derom udbredt, desto mere vil hiin overtroiske og Guddommen
uværdige Mening om disse Naturvirkningers vilkaarlige
Uddeling forsvinde. Blandt dette Slags Overtro havde til de mest
forskjellige Tider den Indbildning havt en stor sandselig Styrke,
at Gud yttrede sin Vrede i Torden og Lynild. Opdagelsen af
Lynildens elektriske Natur, og især Opfindelsen af Lynildens
Ledning tilintetgjorde den kraftigt, men i visse Retninger
langsomt nok; thi Tanken bevæger sig, ligesom Elektriciteten, kun
med Lynets Hastighed i de gode Ledere; men alt som
Lynafledernes Virkning, snart hist snart her viste sig i behørig
Nærhed for den sløve Mængde, maatte dens Fordomme rystes
deraf. I et af de S. 103 anførte Tilfælde maa Begivenheden
have virket paa Menneskene som et Mirakel; man tør da vel
gjentage: „Mangen Fordom blev knust ved det Lyn, som
lystred en Leder.“ Jeg har især fremhævet dette velbekjendte
Exempel, for at henlede Opmærksomheden paa, at den
Oplysning, hvormed Naturvidenskaben adspreder Overtroen, ofte
virker med en betydningsfuld sandselig Kraft, skjøndt sjeldent med
en saa mægtig som denne; men altid tale dog Erfaring og
Forsøg med megen Styrke. Jeg vil endnu anføre et Par
Exempler: Man tænke sig tilbage til den første Deel af det 17de
Aarhundrede. Et Sted i Frankrig faldt der en Blodregn.
Nogle Munke begyndte allerede at udtyde denne Begivenhed
som et rædsomt Tegn paa Guds Vrede; men en Naturforsker
(Peiresc) viste, at de saakaldte Blodplætter ogsaa kom paa
Steder, som vare under Tag, hvor altsaa ingen Regn faldt,
og at en Sværm af Insekter afsatte dem. Som bekjendt, har
man endnu langt oftere ladet sig forlede til lignende
Indbildninger ved andre Særsyn, og f. Ex. taget røde af Regnen
reenskyllede og opsvulmede Lavarter for Frembringelser af en
Blodregn, en Vildfarelse, som Naturkyndige ligeledes have
berigtiget. De saakaldte Steenregne have naturligviis givet
hyppige Anledninger til overtroiske Indbildninger; Naturvidenskaben
har vel ikke givet os alle ønskelige Oplysninger om denne Sag;
men den har dog gjort nok til at unddrage Overtroen den, ved
at vise endeel af de Love, hvorefter den retter sig, og lære os,
at de omtrent alle have de samme chemiske Bestanddele.

En vigtig Deel af sin Kraft viser Naturvidenskaben ved
at trænge ind i Erhvervsomhedens mange Kunster, og virker
derved ofte til at forjage overtroiske Meninger, men endnu
langt mere til at udbrede og styrke Tænksomheden. Hvor
udbredt var ikke Overtroen blandt Bjergmændene! Deres Dont
medførte saameget Uforklarligt, Dunkelt, Farefuldt, at
Overtroen let maatte faae Magt hos dem; uden at nægte, at der
endnu kan være endeel Overtro tilbage hos dem, især hos de
lavere, som ikkun modtage enkelte af Videnskabens Udsagn, og
det gjennem mange Mellemled, maatte dog det Kundskabslys,
som Videnskaben efterhaanden tændte over Bjergenes indre
Bygning og over alle Ertsbehandlingens Dele, udbrede en
betydningsfuld, al Overtro fjendtlig Indsigt, især hos alle dem, der
ikke staae paa det laveste Trin. Men selv paa disse maae
Videnskabens Opdagelser have ladet falde noget Lysglimt; blandt
andet var det forhen Tro blandt Bjergmændene, at
ondskabsfulde Aander kastede dem overende og qvalte dem i
Bjergværkerne, eller tændte en knaldende, ødelæggende Ildmasse.
Naturvidenskaben har, ved at udbrede Kundskaber om de for
Aandedraget utjenlige Luftarter og om Knaldluften, men endnu
mere ved at give Bjergmanden selv Sikkerhedslampen i Haand,
kraftigt virket mod den gamle Spøgelsesfrygt.

Saa ufuldkommen end vor Indsigt i Gjæringens Natur
endnu maa kaldes, har dog den Kundskab, vi have erhvervet
over Gjæringens Naturlove, adspredt mange Dunkelhedet,
medens den har tilveiebragt store Fordele for de Erhvervsgrene,
hvori den bruges. Herved har denne Kundskab fundet en saa
godt som nødvendig Indgang hos Brændevinsbrændere,
Bryggere o. s. v., hvoraf de Fleste kun have ladet sig bestemme til
at optage nogle naturvidenskabelige Kundskaber, ved den
Fordeel, de kunde have deraf; men foruden den Tænksomhed,
dette medførte, og som vistnok er Hovedsagen, har dette ogsaa
umiddelbart forjaget adskillige overtroiske Indbildninger. Jeg
mindes saaledes meget vel, at jeg i min Ungdom har hørt
Folk, som dreve Brænderi, og havde havt manget Uheld
derved, tilskrive dette fjendtlig Hexekunst, ja kaste deres Mistanke
paa bestemte Personer. Nu, da man ved Videnskaben er
bleven saa velbekjendt med dette Slags Gjæringers Love, og har
almeenfattelige Forskrifter for de Fremgangsmaadet, de
forskjellige Omstændigheder kræve, vil man i de fleste Tilfælde
undgaae saadanne Uheld, og skeer der noget, vide at finde
Grunden dertil. I Kjældere, som længe have staaet lukkede, fandtes
i gamle Tider Basilisker, som man ikke saae; men som ved at
see paa et Menneske dræbte ham. Siden det er bleven mere
almindelig bekjendt, at Gjæringen frembringer en uaandbar
Luft, som ved sin Vægtfylde samler sig paa lave Steder, veed
man, hvem Morderen er, og forjager ham ved Udluftning.

I vore Dage have de mangfoldige Anvendelser af
Dampmaskinen i saamange Næringsveie, i Skibsfarten, i
Jernbanebefordringen vakt Menigmand i Almindelighed, og endnu mere

alle Værkmænd til usigelig megen Eftertanke. De talrige
andre Maskiner, som tidt udføre de kunstfuldeste Arbeider, maae
have havt samme Virkning. Den elektromagnetiske Telegraph
har tildraget sig Menigmands Opmærksomhed, selv i Lande,
hvor den endnu kun er kjendt af Navn. Ved Siden af al
den øvrige Virkning have disse mange Opfindelser vænnet
Menneskene til at see, at det Vidunderlige kan frembringes ved
Fornuftbrug; men ikke blot disse store Foretagender have
bidraget til Menneskeslægtens Aandsudvikling, der lader sig neppe
nævne nogen Erhvervsgreen, hvori Videnskaben ikke har
indgrebet og virket tankevækkende. Denne vakte Tænksomhedsaand
er nær beslægtet med den Undersøgelsesaand, som Videnskaben
uddanner; paa denne, som overalt har saa velgjørende Følger,
maae vi med Hensyn paa Overtroens Udryddelse lægge en
særdeles Vægt.

De overtroiske Meninger, som staae i nogen Sammenhæng
med Naturen, blandt andet dem, som beroe paa en
misforstaaet Opfatning af noget virkeligt Tilværende, kan
Naturvidenskaben som oftest gjendrive; i et andet Forhold staaer den
til dem, som slet ingen egentlig Naturrod have. Imod dem
maa den ved Naturvidenskaben vakte Undersøgelses-Aand og
den ved samme øvede Undersøgelseskunst virke; men man
finder dem altid vanskeligere at udrydde. Et Exempel paa
saadanne er den allerede omtalte Indbildning, om Faren ved at
sidde tilbords selvtrettende. Den Bemærkning, at der vare
Tretten samlede ved Christi Nadvere, er jo aldeles ingen Grund til
en saadan Mening. Mangen En beraaber sig paa egen
Erfaring; spørger man ham da, hvad han har erfaret, saa bestaaer
det deri, at han eengang hat spiist ved et Bord selvtrettende,
og at derpaa een af Gjæsterne døde inden eet Aar. Men
hvad betyder den Erfaring? Selv om han havde gjort to
eller flere saadanne Erfaringer, vilde Undersøgelseskunsten ikke
finde dem brugbare som Beviis. Den vilde sige: Ingen
Enkeltmands enestaaende Erfaring kan i Sager af denne
Beskaffenhed give noget Beviis; nei, hertil udkræves mange
Menneskers i nogle Aar uafbrudt optegnede Erfaringer over Antallet
af Bordgjæsterne i mangfoldige Selskaber og over Antallet af
dem, som i eet Aar efter Sammenkomsten døde; man vil da
faae et Middeltal, som vil vise, at jo talrigere Gjæsterne ere,
jo Flere af dem døer der i et vist Tidsløb. Men den, som
har en levende Sands for Naturens Love, vil ikke engang
forlange denne Afgjørelse; thi han veed, at den omhandlede
Mening slet ikke stemmer med Naturlovene. Men, hører jeg
mangen aandrig og i andre Retninger høit dannet Mand sige:
jeg vil just ikke paastaae, at denne Frygt for at sidde selv
trettende tilbords er grundet; men min Indbildningskraft er
nu engang belemret med denne Tanke; lad mig beholde denne
uskyldige Vildfarelse. Dette er en anden Sag: det lader sig
nogenlunde høre: vi Andre bør taale denne Særhed; men bør
nogen Mand taale den hos sig selv? Var det ikke smukkere,
at han indstævnede sin ufornuftige Frygt for sin egen sunde
Fornufts Domstol, og dømte den fra Livet? Vildfarelsen selv
er ubetydelig nok; men den Magt, man indrømmer en saa
falsk Forestilling, vedligeholder et skadeligt Sjæleanlæg.
Dersom vi opdagede, at noget Organ i vort Legeme havde et
Sygdomsanlæg, som vi kunde overvælde, vilde vi sikkert gjøre
det; men enhver overtroisk Indbildning er jo et
Sygdomsanlæg i vort aandelige Væsen: skulde vi ikke stræbe at
overvælde det?

Det, som her er sagt om et enkelt Tilfælde, lader sig med
Lethed anvende paa mangfoldige andre. Vi ville ikke opholde
os ved at gjennemgaae saadanne; Alt, hvad man kan sige
mere om dem end om dette ene, vil kun lidet forøge
Virkningen. Overtroens adspredte Levninger ville kun efterhaanden
tabe deres Magt over Indbildningskraften ved den
Undersøgelsesaand, som Naturvidenskabens stedse voxende Anvendelse
udbreder endog over dem, som ikke selv tilegne sig den, men ikkun
berøres af dens mangfoldige Anvendelser paa Menneskelivet;
men denne Virkning kan dog ikke sammenlignes med den, som
Naturvidenskabens rette Dyrkning selv medfører. Den udvikler
i Mennesket en heel indre Verden, der staaer for ham ei blot
som noget eengang Modtaget og i Hukommelsen Opbevaret,
men som en sig uophørligt fornyende Tilværelse, i hvilken man
seer en altomfattende Virken af den evige levende Fornuft;
her er da intet Rum tilovers for Overtroen.

Maaskee vil man indvendende fremhæve, at enkelte
Naturforskere ikke have været frie for Overtro. Det forstaaer sig, at
vi med Rette kunne afvise ethvert Exempel, som fremføres
uden skjønsomt Hensyn paa Naturvidenskabens Udviklingsgang;
skjøndt een, har den dog maattet dele sig i forskjellige Grene,
som ikke alle med lige Hurtighed kunde udvikle sig. Det er
sandt, at enhver af disse underordnede Videnskaber allerede i
dens tidligste Alder begyndte at virke mod Overtroen; men det
varede længe, at dette blot kunde skee i visse Retninger, medens
den i andre vedblev at være sammenvoxet dermed.
Astronomien, den Deel af Naturvidenskaben, som allerede i
Menneskeslægtens Udgang fra Barndomsalderen forjog saa mangen
overtroisk Forestilling, kunde dog i en lang Række af Aarhundreder
ikke rive sig løs fra Stjernetyderiets Daarligheder; ja det blev
ikke ganske umuligt for dens Dyrkere at hengive sig dertil,
førend Newtons Tidsalder havde fremstillet Himmelbevægelsernes
Love i en saadan Sammenhæng, at man ikke baade kunde fatte
denne og indskyde overtroiske Forestillinger i sin
Himmelkundskab. Astronomiens Exempel vil være nok til at
retfærdiggjøre en lige Indsigelse for alle Naturvidenskabens Dele.
Farligere for vor Mening synes det at være, om man kunde
anføre Exempler paa Mænd, som havde erhvervet store
Kundskaber i en meget uddannet Deel af Naturvidenskaben, og dog
ikke vare frie for Overtro. Jeg veed ikke vist, om saadanne
Exempler findes, dog troer jeg det. Man kunde vel allerede
ophæve deres Virkning ved at bemærke, hvorledes det ligger i
de menneskelige Vilkaar, at der hist og her syndes imod
Tankernes Følgestrenghed; men i de allerfleste Tilfælde, maaskee i
alle, vil det findes, at ingen Mand er overtroisk med Hensyn
paa det Fag, hvori han besidder en dyb Indsigt, forudsat at
dette Fag allerede er uddannet til en høi Grad af
Sammenhæng; men at det vel kan hænde, at den, som havde naaet et
betydeligt Mesterskab i et Fag, kunde have dyrket dette paa en
saa eensidig Maade, at han ikke havde gjennemtrængt sig med
den Overbeviisning, at hele Naturen staaer under ligesaa strenge
Love, som den Deel, han har gjort sig fortrolig med. Jeg
skulde saaledes holde det for umuligt, at nogen Mand, som er
i Besiddelse af vor Tids astronomiske Viden, kunde nære mindste
Overtro med Hensyn paa Himmelbevægelserne; derimod skulde
jeg ikke benægte det som ganske umuligt, endskjøndt jeg vilde
optage det med største Tvivl, om Nogen fortalte, at en dygtig
Astronom havde en Overtro med Hensyn paa Gjenstande, som
ere hans Videnskab fremmede. Dog jeg har maaskee Uret i at
gaae en Indvending imøde, til hvilken der kun er saa svage
Anledninger.

*
</chapter>

<chapter name="8. Naturvidenskabens Virkning imod Vantroen">
<h2><small>8.

Naturvidenskabens Virkning imod Vantroen.</small></h2>

Vi have allerede seet, at Naturvidenskaben under sin
Udviklingsgang giver Anledning til Vantro. Vi dvælede
isærdeleshed ved den Betragtning, at de sig saa hyppigt fornyende
Tilfælde, hvor man saae Forestillingsmaader og Meninger
gjendrevne, som man var vant til at sammenknytte med Menneskets
helligste Overbeviisninger, ofte matte ryste, ja tilintetgjøre
Troen paa disse. Det er let at see, at Naturvidenskaben selv
modarbeider den Tvivl og den overmodige Forkastelse af dybe
Sandheder, som den mod sin Hensigt har fremkaldet; thi
medens den uophørligt vedbliver at rense og klare Kundskaberne,
vil den tilintetgjøre mangen falsk Indvending, som havde sin
Oprindelse fra en mindre fuldkommen Kundskap: medens den
gjendriver og berigtiger sine egne Vildfarelser, øver den
Undersøgelsesaanden i at skjelne det Sande fra det Falske: med det
samme som den lader os føle, hvor let vi kunne feile, lærer
den os en velgjørende Mistillid til vore egne Domme.

Handledes der kun om hiin, saa at sige tilfældige
Begunstigelse, Vantroen havde faaet af Naturvidenskaben, vilde
Forsvaret allerede her være givet; men Naturvidenskaben har ved
en Stræben, der hører til dens eget Væsen, hos Mange vakt
en farlig Tanke, som eensidigt forfulgt, fører til
Gudsfornægtelse. Idet den nemlig viser, at alle Virkninger i Naturen
skee efter Love, og at disse Love ere nødvendige, uforanderlige,
evige, har den bragt Mange til at tænke sig denne alt
gjennemtrængende Nødvendighed som en blind Nødvendighed, der
skulde ligesom tilhøre Naturen selv, gaae forud for al Fornuft
og altsaa være uafhængig af samme. Denne Opfatningsmaade
forudsætter som Grundlaget for hele Tilværelsen en fra Evighed
værende ubesjælet Materie med visse nødvendige Egenskaber; af
disses ligesaa nødvendige Virkemaade skulde alt <sp>Det</sp>, vi kalde
Aandeligt, være Frembringelser, og selv vor Tænkning skulde kun være
Følgen af de legemlige Deles Egenskaber og Bevægelser.
Enhver føler det Trøstesløse i denne Opfatningsmaade, og vilde
frygte Naturvidenskaben, dersom den ikkun førte til en saadan.

Det nærmeste Svar herpaa er den velbekjendte Sandhed,
at den største Deel af Naturvidenskabens Dyrkere have hyldet
en modsat Tanke, og have opviist i Naturen de
beundringsværdigste vise Anlæg til fornuftfremmende Øiemed, saaat man
pleier af Naturens vise Indretning at hente et Beviis for dens
Oprindelse fra en almægtig Fornuft. Dette vilde være nok,
dersom vi vilde nøies med et til det Udvortes sig holdende
Forsvar; men ei at tale om, at vi da forlode Sagen med
den utilfredsstillede Følelse, som opvækkes derved, at to vigtige
Modsætninger blive staaende uforsonede, vilde vi lade et vigtigt
Klagepunkt blive staaende uberørt. Videnskaben fører under sin
Fremstriden bestandigt til fuldstændigere Opdagelser af
Naturens Love, og viser fortsat en større og større Sammenhæng
mellem disse; Nødvendigheden af alt <sp>Det</sp>, som skeer, bliver da
stedse mere og mere indlysende. Hertil kunde man vel svare,
at Indretningernes Viisdom bliver det ligeledes; men desto
mere opfordrende blev da den uforsonede Modsigelse staaende for
os med al den deraf udspringende Uro og Tvivl og Mulighed
til Vantro. Lader os da fremhæve af Videnskaben de
Sandheder, som kunne oplyse Sagen!

Uden alt Hensyn paa Det, Videnskaben lærer os om
Øiemedene i Naturen og den Viisdom, der aabenbarer sig i
deres Opnaaelse, føres vi ved Betragtningen af Naturlovene i
deres hele Nødvendighed, til den Overbeviisning, at Naturen
er en Fornuftindretning. Videnskaben fremstiller os nemlig
Naturlovene som Fornuftlove, hvilke vor i mangfoldige
Indskrænkninger hildede Fornuft vel ikke uden ved Naturens Hjelp
kunde udfinde, men ofte ved denne Hjelp virkelig udfinder.
Udfaldet af alle over Naturlovene anstillede Betragtninger er, at
de alle tilsammen udgjøre en uendelig Fornuftenhed.
Nødvendigheden ophører ikke; men den viser sig at være en
Fornuftnødvendighed. Vilde man herimod opstille som
Indvending, at denne Fornuftnødvendighed selv er en
Naturnødvendighed, og vort hele aandelige Væsen en Frembringelse af
denne, saaat det vel derfor maa stemme med Naturen, kunde
vi svare, at dette hverken kan eller skal benægtes; men at det
ingen Indvending er; thi Nødvendigheden ophører at være en
blind Skjæbne, naar den besindes at være en
Fornuftnødvendighed, Ordet taget i den Betydning, at det ikke blot betegner
Noget, som det er en Nødvendighed for vor Fornuft at
antage, men isærdeleshed Noget, som er nødvendigt, ifølge den
Fornuft, hvoraf alle Naturlove udspringe. Men dette Svar
vil endnu ikke ganske tilfredsstille, saalænge som man tænker sig
Materien som Grundlaget for hele Naturen, ikke blot som en
Deel af dens Væsen. Det er en af Menneskeslægtens ældgamle,
man kunde sige oprindelige Fordomme, at søge det Enkelte og
Uforanderlige i det Legemlige som saadant; man saae vistnok
ved mindste Eftertanke, at alle Legemer ere forgjængelige; men
man tog sin Tilflugt til Stoffet. Det er sandt, at dette i al
Erfaring viser sig som uforgjængeligt, dog vel at mærke, ikke
de mangfoldige ueensartede Stoffer, men det veielige,
rumopfyldende Noget, som er fælles for alle Stoffer, med
andre Ord: Materien som det Almindelige i Legemerne. Et
ældgammelt System lod Materien selv bestaae af
usigeligt smaae Legemer med ulige Størrelser og Figur, men
med en ubegrændset Haardhed. Denne Forestillingsmaade har
vel fundet hyppig Indgang i Naturvidenskaben; men den
tilhører den ikke; vi have aldeles ingen Kundskab om Stoffet,
uden ved dets Virksomhed og ved de Naturlove, hvorefter det
virker. Gaaer Undersøgelsen over til de Eiendommeligheder,
hvorunder Stoffet virker i hvert særskilt Legeme, saa viser det
sig, at disse Eiendommeligheder beroe paa de Naturlove,
hvorefter Virkningerne foregaae. Vel standser Undersøgelsen ved
visse Stoffer, som den indtil videre maa lade staae som
enkelte; men Videnskaben lader os ikke tvivle om, at dette kun
er indtil videre. Maaskee vil Videnskaben engang komme til
visse eiendommelige Stoffer, som den med Indsigt vil erkjende
for Grundstoffer; men selv da vil det være ved deres
Virksomheds Love, at den vil erkjende dem derfor. Kort, Stoffet er
ikke en for sig selv bestaaende død Væren, men
Virksomhedsyttringer, bestemte og begrændsede ved de Alt gjennemtrængende
Naturlove. Det Grundvirksomme og det Ordnende i
Tilværelsen ere da ikke to adskilte Ting, men et levende, uophørligt
baade skabende og ordnende Fornufthele, en uendelig levende
Fornuft, <sp>Gud</sp>!<footnote>Jevnfør med Hensyn paa dette hele Afsnit Samtalen om det Aandelige
i det Legemlige.</footnote>

Men udelukker dog ikke al denne Nødvendighed Tanken
om Øiemed og Viisdom? Ingenlunde, naar vi kun holde fast
paa den himmelvide Forskjel mellem den uendeligt fuldkomne
Fornuft og den, der kan finde Sted hos endelige Væsener.
Allerede ved enhver Anvendelse af den menneskelige Fornuft,
det være sig til en Maskine eller til en Statsindretning eller
til et videnskabeligt Værk, vil man stedse finde en desto
fuldkomnere Sammenstemning mellem alle Dele, jo rigtigere og
renere Grundtanken var. Sammenstemninger, som blot udspringe
af den følgerigtige Anvendelse af Grundtanken, træde ofte frem for
os, som om der var gjort særskilt Anlæg til deres
Tilveiebringelse, endskjøndt det er Fornuftens egen Harmoni, der har
gjort det; men i Fornuften selv, Fornuften uden
Indskrænkning, er enhver enkelt Yttring Følgen af Fornuftens eget
Væsen, er derfor paa eengang Middel og Øiemed. Exempler ville
kun ufuldkomment oplyse dette; men de ville dog ikke være
ufrugtbare, naar man kun ret tilegner sig deres Indhold og
anvender det. Man forestille sig nu først som Tankeforsøg, at
alt Det vi vide om Kuglen endnu var ubekjendt, og at en
Kunstner vilde opfinde en Figur, som fra alle Sider skulde
frembyde samme Skue, være i Ligevægt, hvordan man end
lagde den paa en vandret Flade, have en saadan Overflade, at
den indsluttede et større Rum end nogen anden af lige
Størrelse, hvilken usigelig Hid- og Did-Tænken vilde hertil ikke
udfordres; men den, som gaaer ud fra Grundtanken, et Rum,
begrændset af en Overflade, som overalt staaer lige langt borte
fra et Midpunkt, vil ved Tankens nødvendige Udvikling, finde
alle disse og langt flere skjønne og mærkværdige Egenskaber, som
en blot Stræben efter Øiemed enten slet ikke eller kun ad
mange Omveie vilde finde. Henvende vi os nu til Naturen
selv; tænke vi os som udskilt af det store Verdensheles Idee
den Tanke, at tilveiebringe en uendelig Mangfoldighed af
selvstændigt Væren og Leven, hvortil udkræves, at den ene Gjenstand
ikke maa være den anden i Veien, hvorledes kunde man da tænke
sig et visere Anslag, end at fordele Verdens hele Masse i
utallige beboelige Kloder, som hver har sine egne Dags- og
Aarstider, hver sin eiendommelige Varme, hver sin særegne
Tæthed o.s.v. Hvorledes kunde man videre udtænke noget
Visere, end at lade et stort Antal saadanne Kloder faae Lys og Varme
fra een Sol, og lade dem faae deres Dagstider ved at dreie sig hver
om sin Axe, deres Aarstider ved hver at beskrive sin egen Bane
omkring sin Sol? Men alle disse og utallige andre dermed
sammenhængende Øiemed følge med Nødvendighed af de Love,
hvorefter Materiens Dele, Tiltrækningen og Bevægelsen rette
sig. I den endelige Betragtning see vi Øiemed og Midler
som adskilte, i det Virkelige og Hele ere de Eet. Gaae vi nu
til vor egen Klode, saa see vi, at de mest velgjørende
Indretninger, som Dags- og Aarstidernes Vexel, have deres
Udspring af altomfattende nødvendige Love. Paaskjønne vi med
Hensyn paa Gavnligheden den Bevægelse, Havet faaer ved Flod
og Ebbe, maae vi paa den anden Side tilstaae, at den følger
af hine samme almindelige Love. Prise vi den Afvexling og
Udjevning, Varmen i de forskjellige Jordegne faaer ved de
mangfoldige Vindstrømme, saa finde vi atter, at disse ere
Følger af hine almindelige Love i Forening med Varmens
udvidende Kraft. Lade vi nu Tanken udvide sig fra disse
Exempler til dens hele uendelige Omfang, saa see vi, at
Overbeviisningen om Øiemedenes Rige i Naturen ikke udelukker
Nødvendigheden, Nødvendigheden ikke Øiemedene; men at
Middel og Øiemed i Fornuften savne hinanden, som
Digteren siger.

Saaledes udelukker da den sande Naturvidenskab saavel
Vantroen som Overtroen.

*
</chapter>



<chapter name="Hele Tilværelsen eet Fornuftrige">

<h2>Hele Tilværelsen eet Fornuftrige.</h2>

<h2><small>Hele Tilværelsen eet Fornuftrige.</small></h2>

*
</chapter>

<chapter name="1. Kundskabsevnens Væsenseenhed i det hele Verdensalt">
<h2><small>1.

Kundskabsevnens Væsenseenhed i det hele Verdensalt.</small></h2>

(Dette første Afsnit er Indholdet af et Foredrag, som jeg holdt i den Kieler
Naturforskerforsamling 1846, og som jeg snart efter opskrev paa Tydsk,
til Brug for Beretningen om Forsamlingens Møder. Uagtet denne
Undersøgelse saaledes først er bekjendtgjort paa Tydsk, er den dog oprindelig Dansk,
og har været mere eller mindre fuldstændig meddelt i mine Foredrag
for Danske Tilhørere, blandt andet i et Møde af Selskabet for
Naturlærens udbredelse i Aaret 1845. Det her Meddelte er dog ingen blot
Oversættelse, men har modtaget mange Forbedringer og Udvidelser. De
følgende Afsnit ere skrevne i den seneste Tid.)

*

<b>D</b>en Gjenstand, for hvilken jeg udbeder mig deres
Opmærksomhed, nemlig en Undersøgelse over Kundskabsevnens
Væsenseenhed i det hele Verdensalt, synes ved det første
Øiekast slet ikke at henhøre til Naturvidenskaben; men en nærmere
Overveielse viser os, at den ikke bør være denne Videnskab
fremmed. Naturen er ikke noget blot Legemligt, den bliver
gjennemntrængt og behersket af Aand, saaledes som det allerede
fremgaaer af dens uendelige Lovstemmighed. Vort Legeme er
aabenbart en af Naturvidenskabens Gjenstande; men dette
indeholder alle vore Kundskabsorganer. Naturforskningen har
allerede paa mange Maader belært os i Henseende til vore
Sandseorganer, og strider bestandig videre frem paa denne Vei; men
den bliver ikke staaende derved: den trænger ind i
Nervesystemets Bygning og Forretninger, og har den Opgave ogsaa at
undersøge Organernes Sammenhæng med Sjæleevnerne; en
Opgave, til hvis Løsning den endnu kun har bidraget lidet, men
dog givet vigtige Vink, og i Henseende til hvilken den stedse
fortsætter sine Bestræbelser. Man vil føle Betydningen heraf
for vor hele Undersøgelse, naar man ret stiller sig for Øine,
hvorledes Feil i Menneskets Kundskabsorganer medføre
Forvirring i hans Verdensopfatning, ja ofte i alle hans
Forestillinger om guddommelige og menneskelige Ting.

Idet nu Naturvidenskaben godtgjør, at de Love, efter hvilke
vor Jord og Alt, hvad der lover paa den, rette sig, ogsaa
gjelde for de andre Verdenskloder, fremkalder den Spørgsmaal
angaaende hele Verdensaltets Beboere. Mange Lærde afvise
dette Spørgsmaal med Haan, fordi Besvarelsen deraf ikke vil
lade sig give med mathematisk Vished; men naar vi betænke,
at de første Skridt i enhver Videnskab ere usikkre, og at vi
aldrig ville opnaae de fuldkomnere Kundskaber, naar vi ville
forsmaae deres første Spirer, saa finder jeg det nyttigt for
Videnskaben, at vi prøve vore Kræfter heri; naar vi kun i vore
Undersøgelser holde os saa nær som muligt til det allerede
Beviste, og adskille det Tvivlsomme fra det Visse.

Det kunde synes, at denne Undersøgelse sigtede til at yde
det samme som Metaphysiken; men det Følgende vil vise, at
den holder sig indenfor Naturvidenskabens Grændser, og ikke
vil forsøge paa at finde al Kundskabs første Grund.
Philosophen kan betragte denne Undersøgelse i det samme Lys som
Physiologernes Undersøgelser over Sandseorganerne;
Naturgrandskernes Bestræbelser for at fremme deres egen Videnskab,
forberede med det samme Erfaringsstoffet til Philosophens Brug.

Jeg haaber, at man ikke vil give min Paastand om
Kundskabsevnens Væsenseenhed i det hele Verdensalt nogen større
Udstrækning, end Ordet selv antyder, og at man vil stille sig
klart for Øie, at Væsenseenheden ikke udelukker den største
Mangfoldighed i Tilværelsesformerne. Vi behøve kun at see
os om paa den Klode, vi selv beboe, for at finde talende
Exempler nok paa Væsenseenhed i den største Mangfoldighed.
Hvor forskjellige ere ikke de Skikkelser, hvorunder Aandedrættets
Organer forekomme hos de forskjelllge Dyreklasser (Lunger,
Gjæller, Trachæer)! Hvilke Uligheder er der ikke i
Bevægelsesorganernes Udvikling (Arme, Forbeen, Vinger, Finner)!
Ikke mindre er Høreorganernes Ulighed, som f. Ex. hos
Pattedyr og Fiske er saa stor, at kun den Sagkyndige deri opdager
det samme Øiemed og Grundligheden af de heri anvendte
Naturmidler. Det behøver vel neppe at siges, at
Mangfoldigheden paa andre Verdenskloder maa endnu være
usammenlignelig større; ja at der hisset kan forekomme Kundskabsmidler, som
vi ikke kjende.

Endnu et Forord, som maa være ledsaget med en
Undskyldning! I det Følgende vil jeg med en vis Udførlighed vise,
at Naturlovene ere gyldige for hele Verdensaltet. Denne
Almindelighed er stedse bleven forudsat af de Forskere, hvis
Undersøgelse gik ud over Jorden, og vistnok med Rette; thi de
saae et tilstrækkeligt Beviis derfor i deres Opdagelsers
Sammenhæng og Følge; saadanne er det ikke, som jeg her
stræber at overbevise, — jeg udbeder mig meget mere deres
Overbærelse, — men det er til de Mange, som ikke have en
fuldkommen klar med deres Naturanskuelse sammensmeltende
Overbeviisning om denne Sandhed, at jeg her taler! Jeg indseer
ogsaa, at jeg havde kunnet sammenfatte saavel denne Paastand,
som og alt det Øvrige af denne Meddelelse i meget faa Ord;
men jeg fandt det raadeligere i et mere udviklet Foredrag at
føre vor Gjenstand nærmere frem for Anskuelsen.

Jeg vil fremsætte mine Tanker i Exempler, men vælge
disse saaledes, at man af det Særegne let vil kunne uddrage
sig det Almindelige. Vi ville først henvende vor
Opmærksomhed paa Læren om Bevægelsen, og overbevise os om, at dens
Hovedlove ere saadanne, som vor Kundskabsevne — for saa vidt
som den ret forstaaer sig selv — maatte fordre, og at paa den
anden Side disse Love uden vor Medvirken blive fulgte af
Naturen. Vi vide Alle, at den lige Linie er den mest enkelte;
vi see allerede dette, naar vi betragte den aandige Handlemaade, ved
hvilken vi enten udenfor os eller i den indre Anskuelse drage en
lige Linie; thi vi udføre dette med bestandig uforandret Tanke.
Mathematiken udvikler og beviser dem nærmere. Betænke vi nu
fremdeles, at en enkelt Drivekraft maa frembringe en enkelt
Bevægelse, saa vilde den første Lov, som vi vilde foreskrive Bevægelsen,
være den, at enhver enkelt Drivekraft maa frembringe en
retliniet Bevægelse; men see! Naturen har stedse fulgt denne Lov,
uendelig længe førend Menneskeslægten indsaae den. At det
Villieløse ikke selv kan bestemme sig til nogen Forandring, og
at derfor ingen Bevægelse kan blive hverken hastigere eller
langsommere eller forandre sin Retning, uden nye tilføiede
Indvirkninger med andre Ord, at enhver enkelt Bevægelse maa
skee med stadig Hastighed og uforandret Retning, er ogsaa en
saa selvklar Fornuftnødvendighed, at man neppe skulde troe, at
den rette Indsigt i denne Sag først har udviklet sig i de sidste
Par Aarhundreder. Men af denne Lov følger det videre, at
enhver bestandigt virkende Kraft i hvert Øieblik tilføier en ny
Bevægelse lige saa stor som den, der meddeeltes i det første
Øieblik, og at saaledes den frembragte Hastighed maa blive
jevntvoxende, og at den ihvert Øieblik opnaaede Fart maa forholde
sig som den fra det første Øieblik forløbne Tid. Den
mathematiske Betragtning af denne simple Sandhed førte til at opdage
flere Love, som man aldrig tidligere havde opsporet i
Erfaringen; men, som man nu, efter at man havde lært at søge dem,
let fandt deri.


Ved Anvendelsen af foregaaende Sandheder kom man
ogsaa til den Indsigt, at enhver krumliniet Bevægelse er
Resultater af samvirkende Kræfter, og aldrig kan være enkelt. At
alle Virksomheder, som udgaae fra eet Punkt, udbrede sig paa
Flader, der forholde sig som Qvadraterne af Afstandene, at
Kraften altsaa i hvert Punkt maa staae i det omvendte
Forhold af disse Qvadrater, er en meget simpel, omendskjøndt
seent opdaget Fornuftforskrift.

Om vi end ikke ville fremstille det som tilfredsstillende
godtgjort, at den almindelige Tiltrækning er en Fornuftforskrift,
saa er den dog ved Fornuften bleven udfunden af
Naturbegivenhederne, og ved Virkningsloven efter det omvendte Forhold
af Afstandenes Qvadrater har den erholdt en umaadelig stor
Anvendelse. Ved den videre Benyttelse af alle her antydede
Kundskaber bleve Lovene for Centralbevægelsen fundne, og det
blev beviist i Henseende til de Centralbevægelser, hvori den
almindelige Tiltrækning driver Legemerne mod Midpunktet, at de
beskrevne Baner maae være et af Kegelsnittene; og at en
saadan ved Erfaringen funden Banefigur kun kan være frembragt
ved en Kraft, som følger sin Lov. Af alle disse Undersøgelser
fremgik det endeligt, at Verdensklodernes Bevægelser skee efter
de samme Love, hvorefter de kastede Legemer her paa vor Jord
blive bevægede.

De ville vistnok ikke vente, at jeg her skulde udvikle
Beviserne for alt dette. Et saadant Foretagende vilde ikke alene
fordre en heel Række af Foredrag, men ogsaa være overflødig
her; thi enhver Sagkyndig veed, at de her i en saadan Korthed
antydede Sandheder ere blevne erhvervede ved store Tænkeres
fortsatte Anstrengelser gjennem næsten tre Aarhundreder. Jeg
kan ogsaa betragte den store videnskabeligt Kjendsgjerning som
almindelig anerkjendt, at hine Love, som ere blevne fundne ved
den af Erfaringen befrugtede Tænkning, virkelig gjælde for alle
Verdensklodernes Bevægelser.


Lader os nu forsøge at anvende dette til vort Øiemed og
at vise, at den almindelige Gyldighed af de Love, som indsees
ved Fornuften, fordrer, at man antager en Grundlighed af
Kundskabsevnen i det hele Verdensalt.

For ikke ved en Stræben efter det Amindelige at miste
Anskuelsens Klarhed, ville vi først henvende vor Opmærksomhed
paa en bestemt fremmed Verdensklode, og det vil snart vise
sig, at vi let kunne give de derved vundne Resultater den
fornødne Almindelighed. Lader os gjøre det Tankeexperiment
at hensætte os paa Planeten Jupiter. Vi ville der see
Afvexlinger af Dage og Nætter og opleve Aarstider ligesom paa vor
Jordklode, kun med andre Tidslængder og andre
Storhedsforhold. Disse Afvexlinger opstaae <sp>der</sp> ligesom her ved
Verdensklodens axedreining og ved dens Vandring rundt om Solen;
men disse Bevægelser blive frembragte efter hine enfolde Love,
som vi have opdaget her paa vor Jord og anvendt paa
Verdensaltet. Ligeledes ville vi der see Maaner, som bevæge sig
efter de samme Love som vor; vi ville hist omfatte alle disse
Ting med de samme Indsigter, hvormed vi omfattede dem her.
Lader os nu i vort Sted sætte et andet, om end fra os nok
saa forskjelligt Væsen, naar det kun med os har saameget
tilfælles, at det opfatter Naturen med Bevidsthed; dette
Væsen maa da ogsaa erfare de samme Naturbegivenheder.
Indtrykkene deraf kunne hos ham antage en anden Skikkelse; men
hvis han skal indsee deres Lovstemmighed, maa hans
Kundskabsevne stemme overeens med Naturlovene, altsaa ogsaa med vor
Kundskabsevne. Var hans Kundskabsevne uovereensstemmende
med Naturlovene, saa maatte den føre ham i Vildfarelse, en
Tanke, som vi allerede ved første Øiekast maae afvise, men
som vi længere hen yderligere skulle gjendrive. Vilde man
vende Sagen om, og opvække den Tvivl, at vi maaskee
opfattede Sagerne falsk, men Beboerne af andre Planeter enten
rigtigt eller ligeledes urigtigt, kun paa anden Maade, saa svare

vi, at vor Himmelmechaniks prophetiske Natur giver os en fast
Tillid til den, idet den lærer os at forudsige de mangfoldigste
Himmelbegivenheder med den største Bestemthed og Sikkerhed.
Foruden de mange Forudsigelser om Sol- og Maaneformørkelser
og om de Steder, Planeterne indtage til angivne Tider — Forudsigelser,
af hvilke enhver vilde opvække Forbauselse, naar vi ikke
vare saa vante til dem — vil jeg kun erindre derom, at man
efter fireaarige Iagttagelser over den af <sp>Will. Herschel</sp> 1781
opdagede Uranus, beregnede, at samme omtrent behøvede 84
Aar til sit Omløb, og at <sp>Gauß</sp>, hvilket endnu er langt mere,
af faa Dages Iagttagelser rigtigt beregnede Ceres's Bane, og
ved sine Forudsigelser udrettede, at man fandt den. Jeg bør
vel ei heller forbigaae det nyeste Exempel: adskillige
Astronomer, hvoriblandt <sp>Bessel</sp>, havde af de tilsyneladende
Uordener i Uranus's Bevægelser sluttet sig til Nødvendigheden af en
endnu ei opdaget fjernere Planet; <sp>le Verrier</sp> beregnede den
og forudsagde dens Sted, hvor den virkelig fandtes af <sp>Galle</sp>.
Uden her at søge nogen Afgjørelse i den Strid, som føres
over det Spørgsmaal, hvorvidt den fundne Planets Bevægelser
fuldkomment bekræfter <sp>le Verriers</sp> Beregninger, er dog
Opdagelsen af denne Planet en ny om end for den
Sagkyndige overflødig Bekræftelse paa vor Opfatning af Solsystemets
Indretning. Enhver Sagkyndig veed, at jeg her kun har
anført nogle faa af Astronomiens Triumfer, for at vække
Opmærksomheden. Antallet af dens nøie bestemte og indtræffende
Forudsigelser er uoverseeligt: de maae udspringe af uomtvistelige
Grundsandheder, og en disse modsigende Anskuelse, vilde ikke
stemme med Naturbegivenhederne, altsaa være usand.

Lader os igjen henvende vore Tanker til Jupiters Beboere;
vi indsee nu, at de ikke kunne beregne Solens, Maaners og
Stjerners, kort hele Verdensuhrets Gang, efter andre Love, end de
af os anerkjendte, altsaa heller ikke kunne begribe dem paa en
Maade, der stod i Modsigelse med vores. De samme
Naturlove, som de opdage ved deres Himmeliagttagelser, maae de
gjenfinde i deres nærmeste Omgivelse ved deres egen Planets
Overflade. Af Overeensstemmelsen mellem Jupitermaanernes
virkelige Bevægelser med de af Naturlovene forudberegnede
følger med mathematisk Strenghed, at de samme Love for
Tyngden gjælde for hiin Planet som for vores: f. Ex. alle Legemer
her falde med lige Hastighed i et lufttomt Rum, saaledes maa
det ogsaa skee hist, kun med en anden Hastighed; med samme
Nødvendighed følger det, at Kastebevægelsen hist, ligesom her,
maa beskrive krumme Linier, hvori de samme Love aabenbare
sig; ligesaa vist er det, at Kredsbevægelsens Love hisset og
her maae være de samme. Vel kunne vi ikke bevise alle disse
Slutninger med iagttagne Kjendsgjerninger, saaledes som vi
kunne gjøre det i Henseende til Verdensklodernes Bevægelser;
men dette udfordres heller ikke, da de ere nødvendige Følger
af de allerede sikkrede Sandheder; dog kunne vi end ydermere
henvise til en ved Erfaring givet Bekræftelse. Vi finde, at
Jupiters Figur aldeles er dannet efter de samme Love som vor
Jords; om dennes Figur vide vi, at den vel nærmer sig
Kuglens, men dog afviger saaledes derfra, at den er noget
udvidet henimod Æqvator; vi vide, at denne Afvigelse opstaaer
derved, at alle Jordens Dele ved dens Omdreining blive førte
om i Kredse, i hvilke disse Deles midpunktflyende Kraft
forholder sig som Afstandene fra Axen. Idet vi kjende
Jordens Omkreds, altsaa ogsaa dens Diameter og Tiden til dens
Omdreining, beregne vi Længden af den Vei, som den
midpunktflyende Kraft i et Sekund vilde fjerne disse Dele fra
Midpunktet, og finde, at denne Længde ved Æqvator er 1/289
af den, gjennem hvilken Tyngden stræber at drive den mod
sammes Midpunkt. Det vilde overstride vore Grændser her at
anføre alle de videre Betragtninger, ved hvilke Jordens Figur
er bleven bestemt; det er os nok, at alle Sagkyndige ere enige
om det Væsentlige af alle herhenhørende Beregninger, og at
disse ligeledes i alt Væsentligt blive bekræftede ved de foretagne
Maalninger. De samme Beregninger lade sig ogsaa anvende
paa de andre Planeter, og navnlig paa Jupiter; denne har
et langt større Gjennemsnit, en hurtigere Omdreining, og
Tyngden paa dens Overflade overtræffer den paa vor Jord; af alt
dette beregne vi dens Afvigelse fra Kugelskikkelsen, og finde
denne Afvigelse langt større end Jordens; og den er i
Virkeligheden saadan som de astronomiske Maalninger af dens Axe
og dens Æqvators Diameter angive den. I Undersøgelserne
over vor Jordklode har det viist sig, at den Tæthed maa tiltage
henimod Midpunktet; Beregningerne have lært, at det samme
gjælder om Jupiter. Vi see af alt dette, at de hos os
herskende Naturlove ligesom for vore Øine gjøre sig gjældende
paa Jupiters Overflade og i dens Masse.

Altsaa finde Beboerne paa hiin Klode den samme
Anvendelse af deres Kundskabsevne i deres nærmeste Omgivelse
som paa deres Himmel, saaledes som det ogsaa er Tilfældet
paa vor Jordklode. Denne Lighed udelukker dog ingenlunde
store Forskjelligheder; saaledes kunne vi f. Ex. beregne, at
Tyngden ved Jupiters Overflade er 2<sup>1</sup>/<sub>2</sub> Gange saa stor som
paa vor Jord, at Faldhastigheden paa forskjellige Punkter af
samme frembyder større Uligheder end hos os, at hiin
Verdensklodes Tæthed er langt ringere end Jordklodens; men alle
saadanne Forskjelligheder ere frembragte efter de samme Love.

Skal Jupitersbeboeren fatte alle disse Forhold, som
Naturen viser ham, maa han jo kjende deres Love! Han kan
maaskee have en langt mere klar, livfuld, omfattende Indsigt
deri, end vi, eller maaskee tvertimod en svagere; men forsaavidt han
kjender dem, maa hans Kundskabsevne <sp>i sit Væsen</sp> være den
samme som vores. For ham maa ogsaa den usammensatte
Bevægelse være retliniet, og en krumliniet altid være frembragt
ved mere end een Kraft: for ham maa den samme mathematiske 
Række fremstille den jevntvoxende Hastighed som for os: for
ham maa der være det samme Forhold mellem Abscisser og
Ordinater som for os i alle de krumme Linier, f. Ex. i
Ellipsen, som er Grundformen i Planeternes Bevægelser, i
Parabolen, som kastede Legemer udenfor den lodrette Linie beskrive
o.s.v. Men om Opfatningen af disse forhold ere vi os jo
bevidste, at der er en Fornufthandling i Forening med Anskuelse som
Grundlag: skeer den samme Opfatning ved andre Væsener,
foretage de dem jo ligeledes Fornufthandlinger, og da de ere
sandselige Væsener, maae disse hos dem som hos os have et
sandseligt Grundlag, ei blot af udvortes, men ogsaa af
indvortes Sandsning; kort, al Opfatning af Naturlove er en
Fornufthandling med sandseligt Grundlag. De ville i det
Følgende finde Exempler nok, hvorved De selv kunne videre belyse
Dem dette; her vil jeg kun endnu nogle Øieblikke dvæle ved de
Uligheder, som lade sig forene med disse Ligheder. Jeg veed, at
man vil være tilbøielig til at foreholde mig Muligheden af
saadanne Uligheder; derfor vil jeg allerede her komme Betænkeligheden
imøde, uagtet jeg atter senere vil faae Anledning til at afhandle
denne Sag. Den Lighed, jeg her har fat i den mathematiske
Opfatning, vilde i sit Væsen ikke være ophævet, om vor Jupiterbeboer havde
en Talsands, som oversteg vores, saaledes at han kunde fatte og
udføre en Regning med ti Tal ligesaa let som vi blot med to Tal, om
han med et Tankeblik strax saae Væsenet i en for os kun med
yderste Vanskelighed begribelig Række, eller med et lige
Tankeblik saae alle Forholdene i et Kugelsnit, omtrent som vi see
alle Radiernes Lighed i en Cirkel; Tankeforholdene blive dog
de samme. De ville let see, at alt Dette ogsaa lader sig
overføre paa en Tænkning, som ei er mathemaitisk.

Alt, hvad der er bleven sagt om Planeten Jupiter, lader
sig ogsaa i det Hele taget anvende paa de øvrige Planeter;
omendskjøndt Fremstillingen deraf med Hensyn paa nogle bliver
mindre fuldstændig, med Hensyn paa andre mere forviklet.



Vore Betragtninger holdt sig hidtil indenfor Solsystemets
Grændser; vi maae endnu udvide vort Blik. Vore
Undersøgelser have lært, at de her omtalte Love ogsaa naar ud over
dette System, og Forudsætningen af deres Almindelighed
bekræfter sig bestandig mere; men er der i det hele Verdensalt
givet de selvbevidste Væsener lige Naturlove til Gjenstand for
deres Kundskabsevne, bliver det herved nødvendigt, at denne
Evne overalt maa i dens Væsen være den samme.

Lader os vælge et andet ikke mindre almindeligt og
indgribende Exempel: Lysets Virkninger og Love. Natur og 
Indsigt ere ogsaa her i den fuldkomneste Overeensstemmelse; snart
forudsiger den af Erfaringen befrugtede Tænkning os de
Virkninger, vi have at vente, snart opløser den det Uforudseete i
Fornuftkundskab. I Lysets synliggjørende Virkning gjenfinde
vi den lige Linie: hvad Erfaringen lærer os om Belysningen
i forskjellige Afstande, om Skyggernes Størrelse og Former,
om Speil-Virkningerne, lader sig alt udlede af Fornuftlove.
Om Lysets Brydning, om dets Opløsning i Farver, om dets
Polarisation, Interferens o.s.v., gjælder det samme, naar man
kun overseer, at nogle Uklarheder her endnu ere at adsprede,
hvilket dog ikke hindrer os i med Sikkerhed at indsee
Lovenes væsentlige Fornuftsammenhæng.

Vi overtyde os let om, at Lovene for Lyset, ligesom de
for Bevægelsen og Tiltrækningen, gjælde for hele Verdensaltet.
Lyset, som kommer til os fra Solen, fra Planeterne og fra
Fixstjernerne, er af samme Natur, som det paa vor Jordklode
frembragte; der bliver i vore Kikkerter og Speilteleskoper
brudt, tilbagekastet og samlet i Billeder paa samme Maade,
som Lyset fra de jordiske Gjenstande. Der ligger allerede i
disse talløse Erfaringer en stor Deel af, hvad der her skal
bevises, hvilket Enhver, der kjender vore optiske Redskabers Theori
klart vil indsee; vore Experimenter over Lyset vise det samme
under andre Former. Vi see de samme chemiske
Virkningsmaader af jordisk Lys, som af Solens og de andre
Himmellegemers: vi udvikle Farverne deraf efter de samme Love, og
fremstille saaledes paa en mere øiensynlig Maade hiin Lighed,
som de optiske Redskaber allerede lærte os. Vi polarisere alt
Lys paa samme Maade, hvad enten det er jordisk eller kommen
fra Himmellegemerne. Af Astronomien medtage vi endnu den
store Kjendsgjerning, som bliver godtgjort ved Aberrationen, at
det Lys, som kommer til os fra alle Dele af Verdensaltet,
har samme Hastighed; føie vi endnu hertil, at de
Lysvirkninger, som vi iagttage paa de med Maaner forsynede Planeter,
f. Ex. Skyggerne, som Maanerne kaste paa Hovedplaneten eller
denne paa sine Maaner, foregaae ganske saaledes, som de maae
foregaae efter de os bekjendte Naturlove.

Det fremgaaer da ligesaavel af alle Lysets som af
Bevægelsens Forhold, at Verdens umaadelige Udstrækning ikke
viser nogen Grændse, hvor de Love ophøre, som vor Aand
fordrer.

Der frembyder sig her en god Leilighed til at give nogle
Exempler paa de store Forskjelligheder, som kunne bestaae ved
Siden af Væsenseenheden. Vi kjende allerede paa vor
Jordklode en stor Forskjellighed af Øiets Indretning hos Dyrene,
hvor forskjellig hos Pattedyr, Fisk, Insekt! Hvor meget mere
maae ikke Synsorganerne paa andre Verdenskloder være
forskjellige fra vore! Derimod er det neppe sandsynligt, at der
skulde gives noget Væsen med Kundskabsevne, til hvilket Lyset
ikke skulde bringe noget Budskab om de fjerne Gjenstande.

Af Lysets Theori kunne vi lære, at meget store
Forskjelligheder ere mulige i Sandsen for dets Indvirkning; den viser
os nemlig, at det frembringes ved Zittringer i Ætheren. Vi
modtage kun ret afgjorte Lysindtryk ved Ætherfølger, hvis
Bredde ligger imellem 300 og 175 Milliondeel Linie, og kun
endnu noget Indtryk af saadanne, som falde lidt derover eller
derunder. De for vor Synsfølelse altfor langsomme — det
vil sige: af større Bølgebrede — frembringe Varmefølelse hos
os, de hurtigere blive bragte til vor Kundskab ved visse
chemiske Virkninger; men der kan muligviis gives Lysorganer,
som kun føle enten hine langsommere eller hine hurtigere
Zittringer, eller som endog føle alle de af os følte tilligemed flere af de
andre. Dette er ikke blot en tænkt Mulighed, men fuldkommen
grundet i Tingenes Natur; thi vi vide, at hine paa Synet
ikke virkende Straaler blive brudte og tilbagekastede efter de samme
Love, som de synliggjørende, og at de derfor kunne frembringe
Billeder. De Straaler, som udmærke sig ved chemiske
Virkninger, give os som bekjendt meget skjønne Afbildninger af
Tingene.

Da Farveindtrykkene i os blive frembragte ved
Ætherzittringernes forskjellige Hurtigheder, saa vil Farveverdenen ogsaa
fremstille sig paa anden Maade for andre Væsener; dog vil
trods denne Ulighed tillige en vigtig Lighed finde Sted deri,
da Zittringernes ulige Hurtigheder maae frembringe ligesaa
mange ulige Indtryk indenfor de Grændser, der sættes ved
Sandsens indre Fuldkommenhed; man kan endog tænke sig
det Tilfælde, at et Lysorgan ikkun havde en tydelig Følelse for
en eneste Zittringshurtighed. Evnen til at fornemme Farver
kan derimod hos andre Skabninger have et større Omfang end
hos os. Blandt de Farver, som lade sig fornemme af vor
Lyssands, bliver den røde frembragt ved de langsomste
Ætherzittringer, den violette ved de hurtigste; men disse opnaae
endnu, som allerede sagt, ikke den dobbelte Hurtighed af hine.
Farvezittringernes yderste Forhold ligge altsaa hos os, selv for
det mest modtagsomme Øie, mellem 1 og 2. Vi ere i
Henseende til Farverne i samme Tilfælde, som et Menneske vilde
være i Henseende til Tonerne, naar Omfanget af hans
Tonesands kun beløb sig til een Octav. En Skabning, som havde
Sands for ligesaa mange Lysoctaver, som vi have for
Tonerne, vilde have utallige Kundskaber og Følelser, som vi maae
undvære.

Ogsaa den ulige Modtagsomhed for Lys af ulige Styrke
maa frembringe de største Forskjelligheder. Vi ville igjen
henvende vore Tanker til Jupiter; denne Verdensklode faaer 25
Gange saa lidt Lys paa hver Qvadrattomme som vores;
Gjenstandenes Belysning kan maaskee dertil endnu blive forringet
ved en uklar Atmosphære. Det er derfor høist sandsynligt, at
dens Beboere have en finere Lysfølelse end vi for at opfatte
de Gjenstande, der omgive dem; men denne høiere
Modtagsomhed medbringer han ogsaa til Beskuelsen af Himlen. For
saa vidt som hans Atmosphære ikke har en meget ringere
Gjennemsigtighed end vores, vil altsaa Stjernehimlen vise sig langt
rigere og mere glandsfuld for ham; han vil ogsaa lære mere
ved Iagttagelsen af samme, og saaledes meget lettere opnaae
omfattende Kundskaber om Verdensaltet. Ifølge hans Klodes mere
end dobbelt saa hurtige Omdreining, modtager han Indtrykket af
hans Himmels tilsyneladende Omdreining med en
forholdslundig<footnote>Det næsten uundværlige Ord: <sp>forholdsmæssig</sp> er altfor Tydsk. Jeg
veed vel, at Endelsen <sp>mæssig</sp> er indført i mange andre danske Ord;
men en forsigtig Indførelse af den her foreslaaede Orddannelse kunde
maaskee fortrænge denne Tydskhed.</footnote> Hastighed, hvilket ogsaa vil have sin Indflydelse paa
dette Indtryk; ja, man kan overalt formode, at den hurtige
Afvexling mellem Dag og Nat maa være forbunden med en
tilsvarende hurtig Afvexling mellem Virksomhed og Hvile, og
denne atter med en hurtigere og livfuldere Modtagen og en
hurtigere Forsvinden af Indtrykkene. Hertil kommer endnu, at
Jupitersbeboeren paa Grund af det store Gjennemsnit af sin
Klodes Bane ogsaa vil see meget mere af Verdensbygningen,
og meget lettere kunne gjøre de Maalninger, som ere
nødvendige til Bestemmelsen af Fixstjernernes Afstande.



Det forstaaer sig, at jeg her blot har angivet mulige,
under visse Betingelser nødvendige eller sandsynlige Forhold;
det er aabenbar, at ogsaa andre Betingelser kunne finde Sted,
f. Ex. en større eller ringere Fuldkommenhed af de Dele, som
hos hine Beboere skulle svare til vort Nervesystem. Øiemedet
var her alene, at vise hvorledes de mangfoldigste Forskjelligheder
kunne herske ved Siden af Verdenseenheden.

Over Lydfornemmelserne vil jeg nu fatte mig meget kort.
Alle Zittringer af en vis Hurtighed i Legemer af tilstrækkelig
Tæthed frembringe Virkninger paa vort Høreorgan; dog ere,
som bekjendt, de Zittringer, som blive frembragte i luftagtige
Legemer, fuldkomment skikkede til at frembringe de mangfoldigste
og bestemteste Lydfornemmelser i os. Zittringer maae kunne
frembringes paa alle Verdenskloder; men paa Beboernes
Organisme vil det beroe, hvilke Zittringhurtigheder, der skulle
give bestemte til Kundskab om Omverdenen førende
Fornemmelser.

Jeg har hidtil kun anført Exempler, som i en udvidet
Betydning af Ordet kunne kaldes <sp>mechaniske</sp>; man vil spørge
om <sp>chemiske</sp>, hvorved Ordet igjen maa tages i den udvidede
Betydning; vi ville nu forsøge dette. Det maa tilstaaes, at de
chemiske Naturlove ligesaavel ere Fornuftlove som de mechaniske;
vel lader dette sig ikke gjennemføre saa fuldstændigt i
Henseende til hine som i Henseende til disse. Det er bekjendt
nok, at Naturlærens chemiske Deel har udviklet sig langt senere
end den mechaniske; det sextende Aarhundredes Kundskaber om
Varmen, om Elektriciteten, om Magnetismen og selv om
Stoffernes Forbindelser og Adskillelser vare kun ringe, mest af
Erfaringen givne Brudstykker, gjennem hvilke Grandskerne blot
hist og her kunde skimte en Lovstemmighed;
Fornuftsammenhængen i alt dette traadte kun saa meget mere frem, jo
righoldigere vore Kundskaber bleve. Jeg veed vel, at jeg
her opstiller Noget som Resultat af Historien, der for Tænkeren
forstaaer sig af sig selv; men det er ikke nok, at denne
Sandhed bliver tilstaaet: den maa her fremhæves og ligesom opfylde
den indre Anskuelse.

Hvilken Lovstemmighed har man ikke efterhaanden, i
bestandig større Udstrækning funden mellem Varmevirkningerne,
og hvor fuldkommen følger ikke Varmeudstraalingen de samme
Fornuftforskrifter, som vi have funden for Lyset! Vore
Kundskaber om Elektriciteten gjorde kun langsomme Fremskridt
gjennem det syttende og Begyndelsen af det attende Aarhundrede;
men siden at <sp>Benjamin Franklin</sp> havde fundet sammes
Grundlov, at nemlig de to forskjellige elektriske Virksomheder ere
at betragte som <sp>modsatte Størrelser</sp>, see vi den ene
Opdagelse voxe frem efter den anden. Fornuften kunde nu af en
klartindseet stor Sandhed aflede mangfoldige andre og gjenfinde
dem i Naturen. Opdagelsen af den <sp>Voltaiske</sp> Støtte,
vistnok foranlediget ved Galvani's, var dog i anden Henseende et
Resultat af hiin Theori; og hvor mange Virkninger af denne
Støtte bleve ikke senere opdagede ved den af Erfaringen ledede
Eftertanke! Neppe havde Erfaringen viist, at hiin Støtte
adskiller Vandet i dets Bestanddele, saa fulgte de skjønneste
Opdagelser af elektrisk chemiske Virkninger paa hverandre gjennem
en Række af Aar, og blive endnu fortsatte. De magnetiske
Opdagelser skrede paa lignende Maade frem i det syttende og
attende Aarhundrede, og knyttede sig senere til Opdagelsen af
Elektromagnetismen. Enhver veed, at den tænkende
Naturbetragtning længe havde fordret denne Opdagelse; men at den,
da den kom til Virkelighed, var langt indholdsrigere, end de
tidligere Tider kunde vente den. Kredsløbets nye Lov, hvad
enten dette sættes i den elektriske Strøm eller i Magneten, eller
ved nye Opdagelser føres tilbage under en mere eenfold Lov,
blev en Veiviser til nye Slutninger, som stadfæstede sig i
Erfaringen.

I Løbet af de samme Aarhundreder skred Chemien
ligeledes frem tænkende og erfarende, erfarende og tænkende. I
Begyndelsen bleve de fundne Naturlove vel paa mange
Maader omtaagede af Vildfarelser, hvilket selv ikke bliver undgaaet
i de videre fremadskredne Tilstande; men de opdagede Love
bleve mere og mere befriede fra denne Taage, og traadte frem
i deres Fornuftnødvendighed. I vor Tid see vi allerede
Begyndelsesgrundene til mathematiske Love for Stofforbindelserne
og Formernes Sammenhæng med Bestanddelene fremdæmre;
jeg siger fremdæmre, ikke som om de gjorte Opdagelser mere
vare betyngede med Tvivl end mange andre menneskelige
Kundskaber; men fordi de aabenbart kun udgjøre Morgengryet til det,
som er at vente i Fremtiden.

Men det er af den største Vigtighed endnu her at
fremhæve, at dette Aarhundredes Opdagelser have godtgjort
Eenheden af alle her omtalte Virkninger. Vel lader denne Eenhed
sig ikke saa fuldkomment fremstille, som Eenheden i alle
Bevægelseslovene; men den er dog saaledes godtgjort og belyst
ved vort Aarhundredes Opdagelser, at den ikke mere lader sig
betvivle; vi see desuden allerede mangehaande Antydninger om
en Fremtid, i hvilken de chemiske og mechaniske Naturlove ville
forene sig til en mere inderligt sammenhængende Viden.

Kort sagt, de chemiske Naturlove ere ligesaavel
Fornuftlove som de mechaniske, og staae i en saadan indre
Sammenhæng, at de maae ansees som en Fornufteenhed.
Spørgsmaalet er nu, om de ogsaa gjælde for det hele Verdensalt;
Fornuften fordrer det; men dette er os ikke her nok: vi ville
fremstille os Sagen for den aandelige Beskuelse.

Vi begynde med at overbevise os om, at Materiens
almindelige Egenskaber overalt ere de samme. Udstrækning og
Figur see vi paa Himmellegemerne; Sammenhængen og
Deleligheden lade sig vel ikke umiddelbart eftervise paa de fremmede
Verdenslegemer; men det vil vise sig i det Følgende, at
Antagelsen heraf bliver gjort nødvendig ved andre beviste
Egenskaber. Af største Vigtighed som en af Materiens
Grundegenskaber, bliver Tyngden os; den er erkjendt som en Yttring
af den almindelig Tiltrækning; men det vil være tjenligt for
vort Øiemed her at belyse den som saadan. Den mechaniske
Physik beviser, at alle Planeter, dersom de kunde bringes i
lige stor Afstand fra Solen, vilde, uden Hensyn paa deres
Massers Ulighed, falde mod Solen med lige Hastighed, og at
Maanerne i Henseende til deres Hovedplanet ere den samme
Lov underkastede. Dette er ligesaa vist, som de Keplerske Love
og Mechanikens Grundlærdomme; vi see da den samme Lov, om
Legemernes indbyrdes lige Faldhastighed mod Jorden, kun med
andre Størrelser, gjælde for Faldet mod Solen og for Faldet
mod enhver Planet, der har Maaner; men vi blive dog ikke
staaende herved, thi en videre ført Undersøgelse viser, at denne
Lov gjelder for alle Verdenskloder.

Hvad man har kaldt Uigjennemtrængelighed, og som
egentlig er et Resultat af Udvidekraften, følger af den allerede
beviste Tiltrækning, som finder Sted paa og i alle
Verdenslegemer; thi uden en Modstand vilde Tiltrækningen drage alle Dele
sammen i eet Punkt; man kan ogsaa udtrykke det samme
saaledes: Enhver Deel af en Verdensklode maa ifølge de andre
Deles Tyngde bære Trykket af alle overliggende Dele, saavelsom
Sidetrykket af alle Nabodele, hvilket ikke kan skee uden ved den
saakaldte Uigjennemtrængelighed. Men hvor der er Tiltræknings
og Udvidekraft, der er Sammenhæng, og hvor denne ikke er
uovervindelig, hvad der ikke lader sig tænke, der er ogsaa
Delenes Adskillelighed, følgeligen Delelighed.

For øvrigt vise ogsaa Planeterne deres Udvidekraft ved
deres Evne til at tilbagekaste Lyset; thi uden en saadan kunde
de ikke yde Ætherbølgerne, som frembringe Lyset, den til
Tilbagekastningen nødvendige Modvirkning; men ogsaa de
selvlysende Verdenslegemer kunde uden denne Kraft ingen Bølger
frembringe i Ætheren. Om man end vilde antage en anden 
Mening om Lyset, saa vilde dog en eller anden mechanisk Kraft
være fornøden til at udsende det; saaledes vil den saakaldte
Newtonske Theori behøve denne Kraft, til at udkaste de smaae
Lysdele med en umaadelig Hurtighed.

Bevægeligheden, som opregnes blandt Legemernes
almindelige Egenskaber, fremstillles os af hele Verdenssystemet, hvori
Alt er Bevægelse. Inertien, som ikke er andet end det
Ubesjæledes Villieløshed, findes bekræftet for det hele Verdensalt,
i det at den forudsættes i vore talløse ved deres Indtræffen
stadfæstede Forudsigelser om Himmellegemernes Bevægelse.

Vi kunne nu gaae over til Egenskaber og Virkninger, hvis
Almindelighed man ikke pleier saaledes at fremhæve, skjøndt man
tildeels erkjender den i rigtige Forudsætninger.

At Varmelovene ikke ere indskrænkede til vor Jordklode, er
en gammel og rigtig Forudsætning, som bekræftes ved vore
Tiders Indsigter. De Varmestraaler, der komme til os fra
Solen, virke ganske efter de samme Love, som vor Jords
Varmestraaler. Det er nu ligeledes erkjendt, at Varme og Lys
kun ere forskjellige ved Ætherzittringernes Hurtighed, og at
Lysstraaler kunne gaae over til Varmestraaler; men da nu
videre Udstraalingen maa betragtes som Varmens
Grundvirksomhed, saa maa man antage, at Varmelovene gjælde for hele
Verdensaltet. Fasthed, Draabeflydenhed, Lufttilstand beroe hos
os paa Varmeforhold; er nu Materien overalt den samme, saa
ville disse Tilstande ogsaa overalt finde Sted under de samme
Betingelser.

Vi see her en fuldkommen Stadfæstelse paa den allerede
længe almindeligt gjorte Forudsætning, at Planeterne ikke blot
i Henseende til Lyset, men ogsaa i Henseende til Varmen have
Dags- og Aarstider og en Varmefordeling paa Overfladen
ligesom paa Jorden. Det forstaaer sig af sig selv, at bestemte
Aarsager kunne frembringe Undtagelser fra denne Fordeling,
som f. Ex. Uranus's Ring.


Betænke vi endvidere, at vore Forsøg have viist, at
Legemerne kunne blive elektriske ved Gnidning, ved Berøring med
uligeartede Dele, ved Varmeforskjelligheder, saa tør vi neppe tvivle
om, at de samme Virkninger ogsaa paa andre Planeter ville
skee efter de samme Love, og at dette ogsaa maa gjælde for
Varmens, Lysets og Magnetkraftens Frembringelse ved
Elektricitet, Elektricitetens ved Magnetvirkninger o.s.v.

Alt dette maae ogsaa lade sig anvende paa de chemiske
Virkninger i Ordets mere indskrænkede Betydning, paa
Stoffernes Forbindelser og Adskillelser. Vi frembringe jo ved
Elektricitet de forskjelligste indre Forandringer; hvorledes var det
vel muligt, at en kraftig elektrisk Strøm, som her forvandler
et Legeme til Støv og Damp, ikke ogsaa skulde gjøre det paa
andre Verdenskloder? Skulde ikke modsatte Stoffers
Forbindelser ogsaa andetsteds ophæves ved den elektriske Strøm? og
skulde de fra hinanden adskilte chemiske Grunddele ikke hisset
ligesom her forholde sig som Mængderne af de anvendte
elektriske Kræfter?

En aandrig Chemiker og fortræffelig Experimentator blev
for nogle Aar siden ved vigtige Spørgsmaal i hans Videnskab
bragt paa en Formodning, som stod i Strid med en af de
store Naturloves Almeengyldighed, idet at han meente, at
Masser af forskjellige Stoffer, som have samme Vægt paa vor Jord,
ikke havde det i Henseende til andre Verdenslegemer; hvilket
med andre Ord vilde sige, at Tiltrækningen ikke skulde have
nogen Almindelighed. Som sand Experimentator satte han
denne Tanke paa Prøve, og veiede Legemer, som havde vakt
hans Tvivl, til forskjellige saaledes valgte Dags- og
Nattetider, at naar Solen ikke tiltrak disse Stoffer i samme
Forhold som Jorden, maatte Veiningerne give forskjellige Udfald;
men han fandt ingen Forskjel ved de omhyggeligste Veininger.
Saaledes har det altsaa viist sig, at et Forhold, som staaer i
den nøieste Sammenhæng med Læren om Legemernes indre
Natur urokkeligt har bekræftet sin Almindelighed mod de i
Chemien opreiste Tvivl.

Utallige Bud fra Verdensrummet have paa en
mærkværdig Maade bragt os Underretning om Materiens eensartede
Natur i og udenfor Jorden, ja endog antydet en Lighed, der
gaaer mere i det Enkelte, end vi ellers havde kunnet erfare:
jeg taler om Meteorstenene. Om deres Masse ogsaa ved
Indtrædelsen i vor Atmosphære indgaaer nye Forbindelser, saa er
dog deres Overeensstemmelse med vor Jords Legemer, saavel i
Henseende til Grundstofferne som til Forbindelsesmaaderne og
de deraf opstaaende Krystalformer, meget talende.

Overalt er altsaa den samme Materie, de samme Kræfter,
de samme Love, og disse Love ere Fornuftlove, kunne følgelig
kun opfattes af Fornuftvæsenet.

Vi have endnu en høist vigtig Side af vor Gjenstand at
betragte: alle Planeters lige Udviklingsmaade, og hvad der kan
afledes deraf for vort Øiemed. Vi vide, at Jorden var
flydende, førend den blev fast; blandt Beviserne for denne
Sandhed have vi et, der lader sig anvende paa andre
Verdenslegemer: nemlig vor Jordklodes Afvigelse fra Kugelskikkelsen;
hvilket allerede i det Foregaaende tiltrak sig vor Opmærksomhed
i en anden Henseende. Det er jo en afgjort Sandhed, at de
Kræfter, som have givet Jorden den velbekjendte Afvigelse fra
Kugelskikkelsen, kun formaaede at udrette dette, medens Kloden
var i sin flydende Tilstand; da nu denne Afvigelse fra
Kugelskikkelsen ogsaa finder Sted hos andre Planeter, forsaavidt man
har kunnet bestemme deres Form og Axedreining, og da de
forskjellige Gjennemsnits Forhold i ethvert af disse
Verdenslegemer er saadant, som Anvendelsen af de os bekjendte
Naturlove fordrer, saa viser det sig, at de andre Planeter ogsaa have
været flydende.

Ere vi nu gjennemtrængte af den Overbeviisning, at Alt
i hele den legemlige Tilværelse bliver frembragt af den samme 
Materie, ved de samme Kræfter og efter de samme Love, saa
kunne vi ikke andet end indrømme, at Planeterne have
udviklet sig efter de samme Love som vor Jord; men om denne
vide vi, at den har udviklet sig gjennem umaalte Tider i en
Række af Omdannelser, og tilligemed den Væxterne og Dyrene.
Denne Udvikling begyndte med de lavere Skabninger, og skred
frem til bestandig høiere, indtil endelig i det nyeste af disse
Tidsrum, den Skabning blev frembragt, i hvilken den
selvbevidste Kundskab aabenbarede sig. Vi maae altsaa antage en
lignende Udvikling af de andre Planeter; paa mange ere de
maaskee ikke komne til saa høit et Trin som paa vor Jordklode,
paa andre kunne langt høiere Væsner have udviklet sig; men
overalt ere de fornuftige Væsner Naturfrembringelser i samme
Betydning, som vi ere det, det vil sige: deres hele Kundskab er
bunden til Legemernes Organer; deres Kundskabsmaade kan
efter dette ikke være grundforskjellig fra vores, men maa være
de samme Love underkastet. Jeg udtaler kun her en i
Henseende til Mennesket unægtelig Kjendsgjerning, uden at indlade
mig i Undersøgelsernes Dybder over den Maade, paa hvilken
det Aandelige hænger sammen med det Legemlige. Kun for at
afværge hvert Skin af Materialisme, henviser jeg paa den til
en Forsoning førende Modsætning, at den samme Natur, hvis
Frembringelse Mennesket unegteligt er, selv maa erkjendes for
en Frembringelse af den evigt skabende Aand, og at saaledes
vor Aands guddommelige Oprindelse paa ingen Maade bliver
nægtet ved Indrømmelsen af Naturens Rettigheder. Med
andre Ord: Begrebet om Verdensaltet er ufuldstændigt, naar det
ei opfattes som et bestandig fortsat Værk af den evigt skabende
Aand. Det Skabende deri er det Aandelige, det Legemlige er
det Skabendes Frembringelse, og vilde ophøre, naar den
frembringende Virken kunde ophøre. Som Naturværk i denne
Betydning maa det Aandelige i Mennesket indeholde Naturlovene,
dog kun saaledes, at de ved Naturens Indvirkning fremkaldes
til Bevidsthed, og den omgivende Natur maa uden nogen
Indflydelse fra Menneskets Side virke overeensstemmende med hans
Kundskabsevne, omendskjøndt denne Kundskabsevne størstedeels
først efter Aartusinder vil være istand til at komme til Indsigt
om denne Harmoni. Man seer let, at de Grunde, som
bestemme os til denne Overbeviisning, ogsaa gjælde for det hele
Verdensalt. — Gjennem det hele Verdensalt er der udspredt
Væsner med Kundskabsevner til at fatte Gnister af
Guddomslyset; og Gud aabenbarer sig for disse Væsener ved den dem
omgivende Verden, vækker den i dem slumrende Fornuft ved
den Fornuft, der hersker i alt <sp>Det</sp>, der gjør Indtryk paa dem,
men lader dem atter gjøre desto dybere Blik i den legemlige
Tilværelse, jo mere deres egen Aand vækkes; saa at de finde
sig satte i en uophørlig levende Udvikling, som, efter at have
naaet et vist Punkt, bortfjerner dem stedse mere fra den
Indbildning, at den haandgribelige Masse er Tilværelsens
Grundvold, og fører dem til at vide og anskue sig selv med Aand og
Legeme som Led af en uendelig Fornuftorganisme. Saaledes
møde da Naturvidenskabens Sandheder fortsat mere og mere
Religionens, saa at de omsider paa det inderligste maae slutte
sig til hinanden.<footnote>Man vil ikke lade ubemærket, at jeg her gjentager Sandheder, jeg ogsaa
har fremsat i andre Dele af dette Skrift; men da de paa hvert Sted
fremsættes i en anden Sammenhæng med det Øvrige, og ikke kunde
udelades uden Skade for den Heelhed, hvortil de høre, haaber jeg, at
disse og nogle andre Gjentagelser ville findes tilladelige.</footnote>

*
</chapter>

<chapter name="2. Skjønhedslovenes Grundlighed i det hele Verdensalt">
<h2><small>2.

Skjønhedslovenes Grundlighed i det hele Verdensalt.</small></h2>

Naar baade Tilværelseskræfternes og Kundskabsevnernes
Væsenseenhed gjennem det hele Verdensalt er beviist, følger
deraf, at en lige Væsenseenhed gjælder for Skjønhedssandsen
og for Samvittigheden; men dette vil dog ei lettelig antages
uden en nærmere Udvikling. Vi ville begynde med
Skjønhedssandsen.

Det er allerede i det Foregaaende viist, at paa alle andre
Verdenskloder de samme Naturens Grundkræfter herske, og at de samme
Grundlove gjælde, som paa vor Klode, at de levende Væsener paa
andre Verdenskloder ere frembragte ved samme Naturens
Grundkræfter og efter de samme Grundlove, som de levende Væsener
paa vor Klode; at de maae have en Tankeevne af samme
Natur som vores, om end i Styrke og Klarhed nok saa
forskjellig, og at de maae have Sandsningsevner til at opfatte de
legemlige Indvirkninger ligesom vi, og at der til denne Evne
ikke blot hører udvortes Sandseredskaber, men ogsaa en
indvortes Evne til at opfatte og gjemme Indtrykkene af det
Sandsede; kort, indvortes Sands, hvortil blandt andet hører Sands
til at opfatte og sammenfatte de Indtryk, som frembringes derved,
at de ydre Legemers Svingninger meddele sig til det
selvbevidste Væsens eget Legeme, og ligeledes Evne til at modtage
Kundskab om Yderverdenen gjennem Æthersvingningerne. Den
første af hine Sætninger har vistnok de andre til nødvendig
Følge; men dog ere de i det Foregaaende særskilt blevne
belyste.

Betragte vi Skjønhedsfølelsen saaledes, som den
aabenbarer sig hos vor Klodes fornuftige Beboere, saa findes det,
at den bestaaer deri, at vor indre Sands er dannet efter samme
Fornuftlove som den øvrige Tilværelse, saaledes at denne Sands
føler sig tilfredsstillet ved det, som bærer Fornuftens Præg,
uden at der under Nydelsen udkræves nogen Bevidsthed om
denne Fornuft. Man finder denne Sandhed fremstillet i
Samtalen: Vandspringet S. 36—54; men dem, der maatte fordre
en mere omfattende Udvikling heraf, maa jeg henvise til mit
Skrift to Kapitler af det Skjønnes Physik. Samme Lov maa 
gjælde for de tænkende sandselige Væsener paa hvilkensomhelst
anden Klode; denne Sandhed trænger ikke til egentligt
Beviis, men vel til nærmere at belyses for at finde Indgang.
Der er bleven viist i det foregaaende Afsnit, at de andre
Kloders Beboere maae i det Væsentlige opfatte Bevægelsens Love
ligesom vi, og blandt Andet er der bleven henviist til
Maanebanernes Figur, hvis Bestemmelse forudsætte mathematiske
Sandheder; i Cirklen, Ellipsen, Parabolen o.s.v. maae de erkjende
samme Fornuftlove, som vi see deri, og — da de ere
sandselige Væsener, frembragte i Tiden og Rummet, og modtagende
Indtryk af Tingene i Tiden og Rummet —, maae de
forestille sig de efter mathematiske Tænkningslove frembragte
Figurer i det Væsentlige paa samme Maade som vi. Men alle
lovbundne Figurer kunne betragtes mathematisk, saaat
Tillægsordet mathematisk var overflødigt, men brugtes kun for at
henlede Opmærksomheden paa de Figurer, hvis mathematiske
Behandling er mest almindeligt bekjendt. Sandsen for Former
maa altsaa have en sand Væsenslighed paa alle Kloder; den
maa paa dem alle være dannet i Overeensstemmelse med
Fornuften; den kan da ikke andet end tilfredsstilles ved det
Fornuftstemmende, stødes ved det Fornuftstridige. Man tænke sig
en rigtigt tegnet Cirkel ved Siden af en Figur, som ikkun er
et slet Forsøg til samme Tegning, og man vil let indsee, at
der ikke kan gives nogen efter Fornuftlove dannet Sands, som
kunde finde en større eller endog kun en lige Tilfredsstillelse
ved Indtrykket af denne fremfor af hiin; det samme kan siges
om Tegningen af enhver anden Figur; overalt peger dette
Exempel hen paa utallige andre. Hos os Jordbeboere er
Symmetrien en af de mest omfattende Skjønhedsformer; men den
er dybt begrundet i en af Tænkningens Hovedformer, Eenheden
af Modsætninger; man kan derfor ikke tænke sig Væsener paa
andre Kloder, som ikke skulde finde Symmetrien skjøn, da jo
Sandsen hos dem alle maa være fornuftordnet. Her paa vor
Klode udtrykker Menneskeskabningen den høieste Idee, som i
nogen jordisk Skabning kan udtrykkes, kun i hver særskilt
Menneskeskabning med en særskilt Udviklingsretning, og desuden hos
de Allerfleste med en saa stor Indblanding af Tilfældigheder,
at Ideens rene Udtryk derved omtaages; men hvor det
fornuftbesjælede Naturværk i høi Grad nærmer sig dette, eller naar
Kunstneren har grebet og fremstillet det, staaer det høieste
Skjønhedsbillede, Legenverdenen kan give, for os. (See 32
og 33.) Paa enhver anden Klode vil det Væsen, hvori
Fornuftideen paa det Fuldkomneste har virkeliggjort sig, frembringe
et beslægtet Indtryk. Det behøver vel neppe at siges, at den
Skikkelse, under hvilken Ideen paa andre Kloder udtrykker sig,
paa enhver maa være afhængig ei blot af Ideens Kraft og
Fylde, men ogsaa af de legemlige Betingelser, hvorunder
Skabningen frembringes.

Her paa Jorden føle alle Mennesker en Lysglæde, som er
dybt begrundet i Tingenes Natur; for at fatte dette, maae
vi betænke, at Lys og Varme frembringes begge ved
Svingninger i Ætheren. Hvorledes man end vil betragte deres
Forskjelligheder, er det dog vist, at Naturvirkninger, som frembringe
Lys, kunne nedstemmes til at frembringe Varme, og at de,
som frembringe Varme, kunne opstemmes til at frembringe Lys.
Man vil ikke feile, naar man antager, at Lyset frembringes
ved hastigere, Varmen ved langsommere Æthersvingninger, om
man end ikke herved skulde have udtømt deres hele Forskjel;
men paa Varmen beroer i det Væsentlige Legemernes Tilstand.
Deres Udvidelse eller Sammentrækning og deres Deles
indbyrdes Bevægelighed beroe paa Varmetilstanden, ja, man kan paa
en Maade sige, at de ere eet med Varmetilstanden; selv
de Former, de antage, beroe paa deres Vexelvirkning med
Varmen. Man tænke sig nu, at alle Legemer efterhaanden
tabte deres Varme, saa vilde de mere og mere sammentrække
sig, og paa samme Tid blive haardere, lide en indvortes
Stivning: kort, dette vilde være en Indsvinden og Hendøen.
Vistnok er der ved Tilværelsens Grundindretning sørget for, at
dette ikke kan skee; men derfor er det dog ikke mindre vist, at
indvortes Virksomhed og Værekraft er betinget ved Varmen.
Men nu er for hele vor daglige Naturopfatning Lyset den
store Varmekilde; og den for Mængden ubekjendte indre
Sammenhæng, som vi her have fremhævet, lader sig ikke være
uden Vidnesbyrd i Tilværelsen. Mennesket har ingen
videnskabelige Undersøgelser behøvet for at føle Sammenhængen
mellem Lys og Liv; men Lyset selv i sine egentlige
Lysvirkninger er oplivende. Det synes at virke saaledes overalt; men
paa den mest sandsetræffende Maade virker det paa Seenerven,
hvor det tillige virker ved at bringe den mest vidtomgribende
Kundskab om den udvortes Natur gjennem vore Synsredskaber
ind til vore Indre, til vor Bevidsthed. Lyset er den store
Forkynder af Omverdenen. Det er sandt, at Intet kan være
bekjendtere for alle Mennesker end dette; men netop fordi det er
saa hverdags, er Kundskaben derom hos Mængden sløv og
søvnig, saa at man maa minde derom for at fatte Kilden til
Lysglæden; Lysglæden selv vil Enhver, der bliver sig
nogenlunde bevidst, hvad der foregaaer i ham, kjende af egen
Erfaring.

Det, som vi her have viist med Hensyn paa
Jordbeboerne, maa ogsaa gjelde for Beboerne af andre Planeter.
Lyset virker gjennem hele Verden og paa alle Legemer. Vi
have beviist, at dets Virkninger i det hele Verdensalt følge de
samme Love. Man maatte have en meget ringe Natursands
for ikke strax at føle den Sandhed, at hvor der gives
Afvexling af Dag og Nat, af Lys og Skygge, <sp>der</sp> maae de levende
Væsener have en Sands for Lyset; ja, vi maae udvide denne
Tanke og sige, da gjennem det hele Verdensalt den ene Klode
sender den anden Lys, maae de levende Væsener paa disse
Kloder have en Sands for Lyset, og de selvbevidste Væsener
derved modtage en Verdensaabenbaring. Lad deres
Sandseredskaber, ja deres hele Legemopbygning være nok saa
forskjellige fra vores, naar vi kun antage, at de ere skabte efter de
Fornuftlove, som vi have fundet gjældende gjennem hele
Naturen, saa langt vore Indsigter have naaet, saa maae deres
Lysglæde og deres Sands for de synlige Tings Skjønhed følge
de samme Love som hos os. For ydermere at oplive
Tankerne herom ved en stor Anskuelse, ville vi henvende vor
Opmærksomhed paa det Indtryk, den natlige Himmel maa gjøre
paa en Beboer af en anden Planet ligesaavel som paa En af
os. Saasandt som hans Sands for Lyset modtager lige
Virkning under lige Betingelser, maa Himlen for ham være en
Hvælving ligesom vor Himmel for os: den maa vise sig for
ham som en mørk Grund, hvorpaa Himmellysene straale,
ligesom dette viser sig for os: hans Planets Overflade med Alt, hvad
paa samme er smaaligt eller ureent, maa under den natlige
Himmel for ham hensynke i Mørket, hvorimod han maa modtage
utallige klare Lysindtryk fra de fjerne Verdenskloder: hans
Tanke maa hendrages i det Fjerne, langt fra hans daglige
Sysler, og maa udvide sig til at opfatte er stort Billede af
Tilværelsen, som vil være desto mere rigt og livfuldt, jo dybere
den Indsigt i Naturen er, hvortil han har udviklet sig.

At der paa enhver Verdensklode ved Legemernes gjensidige
Indvirkning maa frembringes Svingninger af samme Beskaffenhed
som de, hvorved Lyden frembringes hos os, at de levende
Legemer ikke ere undtagne fra at deeltage i saadanne Svingninger,
og at de maae fornemme samme, saasandt som de have en
Fornemmelse af det, der foregaaer i dem, er allerede i det
Foregaaende bemærket (S. 100). Her have vi endnu at
tilføie, at de Love, ifølge hvilke Svingningerne blive regelbundne,
flyde saa ganske af Tingenes Natur, at de maae gjælde
overalt; paa enhver anden Klode maa, ligesom her, alle smaae
Svingninger af samme spændte Stræng vare lige længe,
Svingningshastighederne af forskjellige Strænge være i samme
Forhold større, som Qvadratrødderne af de spændende Vægte ere
større, men Længder og Tvermaal mindre: overalt i hele
Tilværelsen maa en Plade, som sættes i Svingninger og bestrøes
med Støv, give samme Figur som hos os; det vil ligeledes
gjælde overalt, at Luftmasser, som begrændses af Rør, ikke lige
let lade sig bringe til enhver mulig Svingningshastighed; men
at enhver saadan Luftmasse ved ydre Indvirkninger kun bringes
til at give visse Svingningsrækker, der ikke forstyrres ved indre
Virkningsstrid. Kort, alle udvortes Betingelser for
Tonevirkningerne ere tilstede paa andre Verdenskloder som paa vores:
de virke paa levende Legemer, som ere Naturens almindelige
Grundlove underkastede: de maae — forudsat, at de blive sig
de hos dem selv frembragte lovbundne Forandringer bevidste —
føle dem anderledes end dem, hvori Lovbundenheden er
ukjendelig; nu vel da! nødes vi ikke til at antage Tonevirkningernes
Grundlove som gyldige i det hele Verdensalt!

Jeg behandler her Læren om Skjønhedslovenes
Almindelighed med stor Korthed, deels fordi Sagen, opfattet i den her
givne Sammenhæng, ei fordrer stor Udførlighed, deels ogsaa
fordi Gjenstandens Natur ikke tillader en meget
gjennemgribende Anvendelse af vor Undersøgelsesmaade.

*
</chapter>

<chapter name="3. Den moralske Naturs lige Grundvæsen i det hele Verdensalt">
<h2><small>3.

Den moralske Naturs lige Grundvæsen i det hele
Verdensalt.</small></h2>

For at vise dette vil jeg atter begynde med Betragtningen
af det, som foregaaer hos os Jordbeboere. Jeg kommer
herved til at minde om mange velbekjendte Ting, og selv den
Sammenhæng, jeg deri vil fremhæve, kan ikke være ny; men 
jeg maa dog vise den saaledes, som jeg opfatter den, ellers
vilde man misforstaae <sp>Det</sp>, jeg har at sige.

Da der allerede i denne Bogs tidligere Afdelinger er
bleven fremstillet; hvorledes en af Fornuften gjennemtrængt
Naturanskuelse viser os den hele Tilværelse som et uendeligt,
uophørligt, virksomt Værk af den evige, levende Fornuft, hvilken
vi — naar vi betragte den i dens Selvbevidsthed, i dens
Personlighed — kalde Gud, behøve vi blot at minde os med
Klarhed, hvorledes Menneskeslægten er et Ledemod af dette Hele,
og at hvert eenstigt Menneske, som Deel af Slægten selv,
udgjør et Ledemod i Tilværelsens store Samfoldighed, for at sætte
os paa det aandelige Standpunkt, hvor Begreber og Følelser
om Ret, Pligt, Dyd, Fromhed og Alt, hvad dermed staaer i
Forbindelse, vise sig i deres Sammenhæng med Naturen. Hvad
vi da lære om Mennesket, vil i de grundvæsentligste Henseender
lade sig anvende paa alle Fornuftvæsener i det hele
Verdensalt; det vil nemlig derved fremgaae, at ligesom vore
Undersøgelser over den ubevidste Naturs Love have begyndt med
Gjenstandene her paa Jorden, og derfra efterhaanden hævet sig
til at kjende Naturlove, som omfatte alle villieløse Gjenstande
i hele Tilværelsen, saaledes ville vi nu ogsaa gaae tilværks med
Undersøgelsen over de villende og tænkende Væseners
Naturlove, hvilke endnu stærkere end den ubesjælede Naturs, fremtræde
som Fornuftlove.

Efter at vi have udtalt de Sandheder, at
Naturvirkningerne ere Guddomsvirkninger, Naturlovene Guddomstanker,
kunne vi uden Misforstaaelse betegne de samme Ting snart
som naturlige og snart som guddommelige, og af disse Udtryk
hvergang vælge det, som bedst passer til Betragtningens
nærmeste Gjenstand. Vi afvige herved ikke fra velbekjendte
Sædvaner — f. Ex. snart at kalde et Menneskes aandelige Evner
<sp>Naturanlæg</sp>, <sp>Naturgaver</sp>, snart et <sp>af Gud betroet
Pund</sp> — men i det vi her med mere Styrke, end sædvanligt
skeer, minde os selv om den legemlige Naturs aandelige Væsen,
kommer Retfærdiggjørelsen af disse Betragtningens modsatte
Retninger paa en desto mere levende Maade til vor
Bevidsthed.

I Medhold heraf sige vi da, at Mennesket fødes med
de Naturanlæg, hvorved det bliver et fornuftigt Væsen. Man
kan da sige, at Mennesket er født til Fornuft, til
Retfærdighed, til Gudskundskab; men alt dette er kun tilstede i Anlæg,
som skulle udvikles til Bevidsthed ved Vexelvirkningen med den
hele øvrige Tilværelse; ligesom dette er Tilfældet med hvert
enkelt Menneske, saaledes ogsaa med hele Menneskeslægten. Det
er her kun Øiemedet at antyde denne Udvikling med Hensyn
paa vor Gudsbevidsthed og vor Pligtbevidsthed, Udviklinger,
som vel tildeels skee i Forening, men dog ofte tage forskjellige
Retninger, indtil de ved en vis Fuldendthedsgrad strømme
sammen til Eet.

Saalænge som Menneskeslægten staaer paa
Aandsudviklingens første Stade, hvor den undersøgende Tænkning endnu ei
har gjort sig gjældende, er det Aanden naturligt at antage Noget
med den selv Beslægtet i Tingene udenom; saaledes blive
Himmel og Jord for den barnlige Menneskeslægt fuld af tænkende,
følende, villende Væsener. Allerede herved begynder den i
Menneskevæsenet liggende Spire til Gudsbevidstheden at
fremdrives; men det er kun en Spire, som maa udvikles ved de
andre Verdenskræfters Medvirkning: uden dette vilde den
qvæles af det Ukrudt, der voxer med den.

Menneskets Vexelvirkning med hans Lige hører med til
hans Natur. Allerede Kjønsdriften og den ham indplantede
Kjærlighed til hans Afkom vilde fordre dette; men hans øvrige
Trang og Drifter kræve det ikke mindre: ja, man turde vel
sige, at det hører til et fornuftigt-sandseligt Væsens Natur, at
være et selskabeligt Dyr. Medens han modtager Indvirkninger
af sine Lige, og atter virker paa dem, vækkes hos ham en
Følelse af den Væsenslighed, der finder Sted mellem ham og
dem. Vistnok maa en heel Række af Udviklingstrin
gjennemgaaes, førend denne Følelse vinder sin hele Betydning; men lader
os betragte, hvorledes denne Udvikling fører til
Sædelighedsbegreberne. I lang Tid lider Kjærlighedens Væxt idelige
Afbrydelser af den gjensidige Frygt hos den Ene for den Andens
Begjærligheder og deraf følgende voldsomme Indgreb;
imidlertid tilføie Menneskene hinanden snart Ondt, snart Godt, og
herved opvækkes nogle Forestillinger om god og ond Villie,
om Ret og Uret. Lad end disse Forestillinger være nok saa
dunkle, de ere dog Udgangspunkter til den uoverskuelige Række
af kommende Slægters Fremskridt. Efter lange Tiders vild
Tilværelse, hvor de selskabelige Følelser kun fik lidet Raaderum
for Selviskhedens mangfoldige Krav, naae de i en eller anden
Egn saavidt, at de forene sig til fælles Hjælp og Forsvar; paa
dette Stade fremkaldes Tanken hos dem om en deres
Samfund vigtig Lov og Orden, som maa hævdes til fælles Bedste.
Ved ethvert Samfundets Fremskridt udvikler sig denne Bevidsthed
ydermere; Tanken om Pligt og Dyd fremtræder mere og mere.
Lader os dog hverken her eller i det Følgende glemme, at alle
disse udvortes og indvortes udviklende Aarsager ere Virkninger
af den samme evige, levende Fornuft, ved hvilken Alt er skabt,
skabes og vedligeholdes. Vi maae da sige os selv, at den
Udvikling, som efter en eensidig Betragtning, der udelukkende
fæster sig til den legemlige Natur, synes at staae i Strid med
den aandelige, skeer efter den almægtige, allestedsnærværende
Guddomsvillie.

Man vilde dog gjøre sig en falsk Forestilling om
Menneskeslægtens Udvikling, hvis man tænkte sig, at Enhver bidrog
ligemeget dertll. Der gives enkelte Høierebegavede, hos hvem
disse Begreber først komme til nogen Klarhed, og som udtale
dem for Mængden. Saadanne Mænd have ordentligviis
ogsaa i mangfoldige andre Henseender et stort Forspring for de

Øvrige, vide et meddele dem mange nyttige Sandheder, f. Ex.
Himmellegemernes tilkommende Stillinger og Aarstidernes Gang;
de blive derfor betragtede som fortrolige med de Aander, man
forestiller sig i Naturgjenstandene, det er: som Gudernes
Fortrolige; de beundres og adlydes. Men disse Mænd ville selv
have en dyb Følelse af, at <sp>Det</sp>, som de vide og meddele, er
langt fra at være udelukkende deres eget Værk; thi Tankerne
hos dem ere opvakte udenfra, ved den Natur, de have
iagttaget og tænkt over, og selv den indvortes Evne, hvorved de have
bearbeidet det Modtagne, maae de føle som en Naturgave, som
en Gudernes Gave; de føle sig selv som beaandede af
Guderne, og kunne uden Bedrageri yttre sig som Gudernes
Udkaarne. I denne uskyldige Tro er der upaatvivleligt en
Sandhed, som tit i senere Tidsaldre oversees; det er jo den
guddommelige Virksomhed og Lovgivning i Naturen og i
Mennesket, der er kommen til en levende, skjøndt ikke
forstandig-tydelig Bevidsthed hos dem. Jeg behøver vel neppe at sige, at
Menneskeslægten saaledes vedbliver at udvikle baade sine
moralske Begreber og sine Indsigter i Naturen fra Aarhundrede
til Aarhundrede, fra Aartusinde til Aartusinde, og at det er de
fornuftige Naturværker, Menneskene, som under bestandig
Vexelvirkning med Naturen og med sig selv indbyrdes, ifølge
nødvendige Tilværelseslove, hos sig udvikle disse Begreber og
Indsigter.

Under denne Menneskeslægtens aandige Voxen udvikler sig
tillige Guddomsbegrebet; ligesom al den øvrige Udvikling gaaer
dette i Begyndelsen meget langsomt. Naturtjenesten var længe
det mægtigt overveiende; men efterhaanden, som Menneskene
overførte deres egen Skikkelse paa deres Guder, fremtraadte
der ogsaa i disse mere af den moralske Natur; at de tillagde
deres Guder mange umoralske Egenskaber, bør ikke skjule denne
Sandhed for os. Menneskene tillægge deres Guder de samme
moralske Egenskaber, som de have udviklet hos dem selv,
forstaaer sig hver Gud med en Tænkemaade, som passer sig for
hans Naturmagt; man maa ved denne Overveielse ikke glemme,
at Mytherne fra først af dannedes i en Tidsalder, hvori de
moralske Begreber endnu vare meget raae, og ingenlunde
udelukkede den ubundne Vellyst, Rovbegjerlighed, Grusomhed; som
Menneskene, saadanne ere ogsaa de Guder, de danne efter
Naturdigtningens Love. Disse Guder bringe deres oprindelige
Præg over i en paafølgende mere uddannet Tid, hvor dog
atter Noget tildigtes; men endelig indtræder der en Tidsalder,
hvor de findes aldeles stridende mod den opnaaede Dannelse,
baade mod dens naturopfattende og dens moralske Bevidsthed.
Først forkastes de gamle Guder af de Oplystere, siden af
Flerheden. Naturligviis har denne Tingenes Gang sine store
Forskjelligheder hos de forskjellige Folk; men dette vil dog være
Hovedtrækkene deraf. Vistnok kunne vi ikke tale om den Tid,
der gik foran <sp>Zoroaster</sp> eller <sp>Konfu-tse</sp> med samme
Kundskab som om den, der gik foran <sp>Sokrates</sp>; men en beslægtet
Tingenes Gang kunne vi neppe betvivle.

Naturvidenskaben har sin mægtige Deel i Gudskundskabens
Omdannelse, idet den sætter de eengang tilbedte
Naturgjenstande ud af de frie Væseners Række, og stiller dem
under Naturens Love; thi det er f. Ex. forbi med Solgudens
Tilværelse, naar hans Vogn styres uden ham, med
Maanegudindens ligesaa, naar hendes Himmellys vandrer uden hendes
Styrelse langt fra de Skove og Marker, hvorpaa hun
undertiden nedsteg; ja alle Guderne forjages fra deres høie
Bjergsæder, naar disse blive ret kjendte.

Der gives i Menneskeslægtens Udvikling fra Tid til anden
Vendepunkter, hvor Aanden saaledes har vunden et nyt og
høiere Stade; men de umiddelbareste Virkninger af denne
Vinding er ikke uden sine vigtige Tab for den nærmeste Tid.
Medens gamle indgroede Vildfarelser forjages, bortkaster man
næsten altid i sit Seiersovermod store Sandheder, som vare
knyttede dertil; og hos den aandigt umyndige Mængde, som
ikke af Indsigt optages det Nye, men paa Andres Ord og
uden klar Sammenhæng, opstaaer der en Usikkerhed angaaende
alt Aandeligt, en Verdensanskuelsens Opløsthed og en
Lovløshed i Liv og Levnet, som kaster et Folk eller hele
Folkesamfund ind i en Vildfarelsernes og Formørkelsens Tidsalder,
hvoraf de først efter Aarhundreder atter udredes.

Men disse Omvæltninger skulle ikke hindre os fra at see,
hvorledes Fornuft og Lys atter seire; enhver Stræben efter
at fatte Tingenes Sammenhæng, Tilværelsens Love bidrager sit
til at føre Menneskeslægten til Gudskundskaben, selv naar dette
ikke var tilsigtet, ja selv, naar en saadan Stræben havde det
modsatte Øiemed. Alle Tænkningens Veie føre omsider til en
fuldere Opfatning af alle Tankers store Heelhed; endskjøndt
de ofte begynde med at føre derfra, maae de ved samtlige
Tænkendes Bestræbelser bøies tilbage til det rette Midpunkt;
thi Tænkningen tilintetgjør selv sine falske Retninger.

Lader os bane os Veien til dette Midpunkt ved at
undersøge, hvor Eenheden er i alle Bestræbelserne til at finde en
Grundsætning for Læren om Pligt og Dyd; som bekjendt
har man som saadanne Grundsætninger opstillet: frem din
Fuldkommenhed: frem det almindelige Bedste: handl efter
Grundsætninger, som kunde lade sig ophøie til almindelige Love o.s.v.
Vi behøve ikke at nævne dem alle — hvilket desuden vilde
være vanskeligt at udføre — det er os nok at sige, hvad
de alle have tilfælles, og man vil da finde, at hvilkensomhelst
man vil tage under Overveielse — med mindre det skulde være
en, som enhver Fornuftig strax maatte forkaste — sigter til at
rette vort Levnet efter Fornuften. Ingen af disse
Grundsætninger indeholder hele Dydens Væsen; men dog have de
bidraget til at lede <sp>dem</sp>, som fattede og fulgte dem, paa
Fornuftens Veie; thi een fornuftig Levnetsforskrift, som man holder
ret fast paa, nøder Mennesket, hvis han ikke vil falde i talløse
Modsigelser, til at rette sig efter alle andre Fornuftforskrifter,
forsaavidt han fatter deres Sammenhæng med den, hvorfra han
gaaer ud. Selv den Forskrift: „Frem Din egen Lyksalighed“,
som i en raa Opfatning baade er afskyelig og fornuftstridig,
vil, naar man ikke glemmer at regne den aandelige Glæde med
til Lyksaligheden, fordre et fornuftstemmende Liv; kun maa man
tilstaae, at denne Grundsætning er særdeles udsat for falske
Anvendelser. Opfattes Lyksalighedsbegrebet ret fuldstændigt i dets
Sammenhæng med hele Naturen, vil det føre til en sund
Fremstilling af vore moralske Forhold fra en af dets Sider
betragtet. Man maatte nemlig tage i Betragtning, at Mennesket,
ogsaa da, naar han lader sig blænde af Lidenskaber og glemmer
sin fornuftige Natur, ikke kan tilintetgjøre denne, eller den
Indflydelse, Verdens Fornuftsammenhæng maa have paa ham;
hvad Ondt han gjør, ja hvad Qndt han tænker, sætter ham i
Strid baade mod hans egen Natur — om han end nok saa
meget vil skjule det for sig selv — og imod hele Tilværelsen.
Alt det, som er Synd i Religionens Betydning, er Ufornuft i
den fande Verdensanskuelses; for den, som vel er
gjennemtrængt af Overbeviisningen om hele Tilværelsens uendelige
Fornuftighed, sammensmelter da Lyksalighed med Dyd og
Fromhed. Der forstaaer sig, at det ofte koster stor Anstrengelse at
sikkre denne Overbeviisnings Virksomhed mod de i de endelige
Forhold mødende stærke Indvirkninger, saa at den ædle
Overbeviisning ofte maa ligge under; men denne Menneskets
Svaghed kan ikke afholde os fra at see en mægtig Støtte for det
Gode i denne Overbeviisning.

Med Hensyn paa de allerfleste andre moralske
Lærebygninger er det langt nærmere iøinefaldende, at de ville, at
Menneskets Levnet skal indrettes efter Fornuften og naturligviis ikke
efter nogen Enstigs Fornuft, men efter den evige Fornuft. Det
er ikke blot vort Levnet, som derefter skal rettes, vort hele indre
Væsen maa hengive sig til denne Fornuft og ligesom gaae op
deri: Mennesket maa føle, at han i Tilegnelsen af den evige
Fornuft har sin rette Livskilde, ellers bliver hans hele Liv kun
en sønderreven, fornuftstridig, ulykkelig Tilværelse. Alt det,
som opfordrer os til Ret og Dyd, opfordrer os, vel forstaaet,
ogsaa tll et Liv i Gud, til Religion.

Denne Tænkemaade bestyrkes tillige ved den
Overbeviisning, som udspringer af Naturvidenskaben, at hele
Legemverdenen, hvilken man kun pleiede at betragte som en
Modstand for den fornuftige Tilværelse, paa det Fuldkomneste er
indlemmet deri; saaat der i Naturen virkes efter en af os
uafhængig Fornuft, der dog er den samme, som vi ved vor frie
Villie skulle stræbe at virkeliggjøre i Verden. Vi vide da, at
vort hele saavel indvortes som udvortes Liv er i en desto
fuldkomnere Samstemning med hele Tilværelsen, jo mere det føres
efter den guddommelige Fornuft.

Men hvorledes forene vi denne Lære om Legemverdenens
Fornuftlydighed med den unægtelige Sandhed, at vi ofte ved
vor egen legemlige Natur og ved den udvortes Naturs
Indvirkninger finde os fristede til at afvige fra det Gode? Denne
Sandhed skal naturligviis ikke nægtes; men den bør betragtes
i Sammenhæng med en anden ligesaa ubestridelig, at vor frie
Tænkning ligeledes ofte leder os til Strid mod det Gode. Vi
see da, at her handles om Endelighedens Lod, som vi vel
uundgaaeligt ere underkastede, men dog i intet særskilt
Tilfælde aldeles uforskyldt. Det gaaer hermed ligesom med
vore paa de udvortes Naturbenyttelser henvendte
Bestræbelser, især naar disse ere noget forviklede: det lykkes os ikke
lettelig at indrette alt i saadanne Foretagender paa en Maade,
at ikke nogle særskilte Deles Beskaffenhed eller Forhold til
Omverdenen staae i Veien for Opnaaelsen af den største
Fuldkommenhed; men det er ikke mindre hyppigt Tilfældet, at det
er Feiltagelser i vore Tanker og vore Udkast til Indretningerne,
som ere Skyld i Ufuldkommenhederne. Vi see da, at det baade
i den egentlige moralske Verden og i den, som ligger udenfor
samme, verken er det Legemlige som saadant ller Tænkningen
som saadan, der er Anledning til vore Forseelser, men at denne
ligger i Endelighedens Natur.

Er da Modsætningen mellem Gud og Verden Intet?
Jo, den er ligesaa vis som Endeligheden. Kunde vi tænke
os et Menneske, som aldeles fuldkomment levede i Gud, saa
vilde for ham selv, bortseet fra hans Betragtning af de andre
frie Væseners Levnet, Forskjellen mellem Gud og Verden være
ophørt; men dette Ideal opnaaer Ingen; kun saameget kan
man sige, at jo kraftigere et Menneske stræber hen mod dette
Ideal, jo oftere bliver det ham givet i hellige Øieblikke at
tilintetgjøre hos sig denne Modsætning, idet at det fremtræder for
hans aandelige Beskuelse, at det man kalder Verden er en
Guddomsvirkning. Det forstaaer sig da, at jo mindre kraftigt Livet
i Gud er hos et Menneske, desto stærkere bestaaer for ham
Modsætningen mellem Gud og Verden; dog maa det ikke
glemmes, at selv for <sp>Den</sp>, som mest stræber efter et Liv i Gud,
staaer i en vis Betydning Verden i den allerstørste Modsætning
til Gud, forsaavidt som han vil betegne alt <sp>Det</sp> i
Endeligheden, som bortfjerner de frie Væsener fra Gud, med Navnet
Verden, en Talebrug, som baade er fuldkommen forsvarlig og
har gammel, hellig Hævd.

Men idet vi her have fremstillet Tilværelsen som et
Fornuftrige, møder os en stor Tvivl med det Spørgsmaal:
hvorledes forenes dette med Friheden, som jo tilsteder Misbrug,
følgelig Ufornuft? Denne maa jo have en Indflydelse paa
Verdens Gang! Førend vi forsøge at besvare os dette
Spørgsmaal, bør vi minde os selv om, at dette udgjør en
Hovedvanskelighed i alle Forsøg til en Verdensopfatning, hvorom selv
den christne Kirke fører de stærkeste Vidnesbyrd. Nærværende
Undersøgelses Øiemed fordrer ikke, at vi skulle besvare alle de
Spørgsmaal, der kunne opstaae angaaende Friheden, men kun
det her fremfatte, som blot vil have det oplyst, hvorledes et
altomfattende Fornuftrige kan bestaae med de enstige Væseners
Frihed; dette ville vi forsøge.

Forsaavidt Mennesket tænker, er han fri. Hans Frihed
voxer med hans Tænkning. Uden denne staaer han under den
ubevidste Naturs Love. Aldeles frigjort eller aldeles Naturtræl
er Mennesket aldrig, han svæver mellem begge, kun med høist
ulige Nærmelser til den ene eller til den anden af disse Tilstande.
Den frie Tankevirksomhed er dog kun paa en betinget Maade
unddraget Naturens Love, som jo ere eet med Tilværelseslovene.
Det kunde vel synes, at de enstige Væseners Frihed maatte
stride mod de almindelige Loves Herskab; men dette Skin
forsvinder ved Sagens nærmere Betragtning. Vel er det
aabenbart, at den frie Villie ofte frembringer Handlinger, som
ikke blot i sig selv ere fordømmelige, men ogsaa i de
nærmeste Virkninger stride mod <sp>det</sp>, som ellers skulde følge af
de almindelige Fornuftlove. Det kunde da synes, at Gud
kunde ved de endelige Væseners Misbrug af deres Villie nødes
til selv at foretage vilkaarlige Handlinger, Handlinger, som maatte
ligge udenfor den evige Fornuftorden; men herved er det at
betænke, at ligesom det Fornuftstridige, der ofte indsniger sig i
Tænkningen, omsider tilintetgjør sig selv, om det end har
vedligeholdt et Sandhedsskin gjennem mange Tidsaldere, saaledes
vil ogsaa det Fornuftstridige i Menneskenes øvrige frie
Virksomhed tilintetgjøre sig selv. Tænkningen maa ifølge sin Natur
virke efter de evige Naturlove, saaat dens ufornuftige Udskeielser
stride imod dens Grundvæsen; heri ligger der allerede en
Stræben til at svække det Ondes Kraft i den Villende selv.
Desuden opfordres han ved hele Tilværelsens Fornuftighed,
med hvilken han staaer i uopløselig Vexelvirkning, til at lade
sine Tanker indordne sig i dens Gang, saa at den frie Villies
Beslutninger med en vis Almindelighed indflettes i det Heles
Fornuftharmonie, uagtet den ikke er selvstændig god; men
forsaavidt som de ved den onde Villie frembragte Virkninger
forstyrre visse Led i Fornuftordenen, ville de selv opvække
Modvirkninger, som omsider tilintetgjøre det Onde.

Alt dette følger af Sagens Natur; men det trænger til
Oplysninger. Vi ville begynde med et Exempel.

Sæt at et Menneste drives af en lastværdig Herskesyge.
Denne Egenskab er i sit egentlige Grundanlæg ikke selv ond, saalidet
som noget andet Naturanlæg; den indbefatter sædvanligviis en Evne
til at ordne og styre, altsaa til at virke i Fornuftens Tjeneste; men
den indeholder derhos en Lyst til at gjøre sin egen Villie gjældende og
at tvinge Andre til Lydighed, og udarter tit til at efterstræbe dette,
selv der, hvor Fornuftens Fordringer ikke medføre det. Den gode
Herskelyst kan vel finde Modstand i Andres Selvraadighed,
Fordomme og Egennytte, men understøttes af mange Andres
Indsigt og gode Villie til at fremme det Fornuftige: den onde
finder vel Lettelse ved Manges Trællesind, ja endog Hjelp af
dem, som kunne vente Løn ved at gjøre sig til Redskab for
den Herskesyges Villie; men den møder ikke blot Modstand i
alle hine slette Hindringer, som modstaae det Gode, men ogsaa
i Menneskenes rette Selvfølelse og Frihedssind. Den kraftige
Herskelyst vil, naar den ikke selv noksom behersker sig, vel i
Sammenhæng med det Gode den udretter, sætte meget
Uretfærdigt igjennem; men det sees let, at de Kræfter, som understøtte
dens gode Virksomhed, ere fornuftstemmende, og altsaa Intet
indeholde, som i Tiden nødvendigt maa tilintetgjøre sig selv:
hvorimod de Kræfter, som understøtte dens slette Virksomhed,
ere fornuftstridige, indeholde følgelig Modsigelser baade mellem
hverandre indbyrdes og mod den hele øvrige Tilværelse. Den
dygtige Herskelyst er et Kraftpunkt, hvorfra mangfoldige
Virkninger udgaae, hvilke beherskes desto fuldere af Kraftaanden,
jo nærmere de ere den baade i Tid og Rum, men undslippe
den desto lettere, og ligger desto lettere under for fremmede
Indvirkninger, jo mere de fjernes fra Udgangspunktet. Det
forstaaer sig, at disse Bestemmelser kun udgjøre de mest
almindelige Hovedtræk, og at der kan forekomme mange
tilsyneladende Undtagelser, for hvilke det hist og her kan være
vanskeligt nok at gjøre Rede; meget vil endnu blive klarere ved at
udvikle vort almindelige Exempel i et Par Forgreninger. En
af Herskelystens største Yttringer er, som bekjendt,
Erobringssygen; at Herskelysten ikke er dens eneste Kilde, men at blandt
andet Ærgjerrigheden medvirker deri, vil ikke formindske
Anvendeligheden af de Grundsætninger, vi her ville belyse. Erobreren
vil ikke let opnaae Meget, naar han ikke i de andre Lande
møder en Sløvhed og Opløsning, der fordre vækkende og
ordnende Kræfter; disse bringer Herskeraanden med sig. Vistnok
gaaer der snart i høiere snart i lavere Grad Forvirring og
Ødelæggelse foran den nye Tingenes Orden; men her ligne
Frihedens Virkninger Naturens, efterdi de, trods alle Uligheder
dog maa virke efter Tilværelsens Grundlove: dersom
Erobringen udarter til en lang Undertrykkelse, kan den enten netop
ved sit Tryk og Uretfærdighed vække de Kræfter, som fordres til
at afkaste Aaget — og da gaaer Folket fornyet og forynget
ud af Kampen — eller Overmagten møder ingen tilstrækkelig
Modkraft — og da ville Seierherrerne danne et nyt Folk i
Landet, hvori det Brugbare af de gamle Kræfter optages. De
gode Kræfter, som Seierherren vækker baade i sit Folk og hos
de Overvundne, og de gode Love og Indretninger, han indfører,
ville have en lang Varighed: det for Verden Skadelige vil
undergaae ved alle de Modkræfter, det maae vække. Vi maae kun her
minde os selv om, at Aarhundreder ere korte Tidsrum i
Menneskeslægtens Historie.

Despotiet ledsager som bekjendt næsten altid
Erobringssygen, men kan ogsaa bestaae for sig selv; det trives kun,
hvor Folkets aandelige Kræfter ei ere udviklede nok, eller ifølge
falske Udviklingsretninger ere svækkede. I sidste Tilfælde kan
Despotiet ofte vare meget længe; men hvis der ikke i Folket
selv opstaaer tilstrækkelige Modkræfter til at overvinde Trykket,
ville udvortes Magter tidligere eller sildigere udrette dette.

Førend jeg gaaer videre, maa jeg afhandle en
Indvending, som paa det endelige Stade er uovervindelig, men seet fra
det Stade, hvorfra det Hele uoverskues, taber al sin Vægt. Man
kan nemlig, med Øiet fæstet paa det Endelige, indvende: Hvad
hjelper det de utallige Væsener, som lide, som maaskee lide baade
aandeligt og legemligt, som maaskee lide deres hele Levetid, at
de Ulykker, som ramme dem, tilintetgjøres i en høiere Tingenes
Orden. Denne Indvending er gammel, og Svaret ligesaa; men
Indvendingen kommer igjen, hvergang Nogen søger at stille
Menneskene Tingenes evige Fornuftorden for Øie; derfor maa Svaret
ogsaa hvergang gjentages, og det saameget mere, som det i hver
Fremstilling faaer noget Nyt i sin Belysning. Først og
fremmest maa her bemærkes, at nærværende Fremstilling ikke gaaer
ud paa at godtgjøre Tilværelsens Overeensstemmelse med vore,
deels paa det sandselige Stade fattede, deels ved eensidig
Tænkning dannede Fuldkommenhedsbegreber: vi ville blot hævde den
Sandhed, at det Fornuftstridige omsider tilintetgjøres i
Tilværelsens evige Fornuftvirksomhed, og at det Fornuftstemmende
man seire. Vi maa blot her tilføie den Bemærkning, at Noget,
som i sig selv er fornuftstemmende, dog til en given Tid kan
være i Strid med det Heles Fornuftorden, og derfor maa
undergaae, for i rette Tid at opstaae paa ny.

Vi maa fremdeles minde Indvenderen om, at der
ingensinde er bleven funden nogen Lærebygning, hvori det Onde,
hverken det physiske eller det moralske, har ladet sig fremstille
som tilintetgjort og opløst i et Gode, saalænge man blot vilde
holde sig paa det endelige Stade: man maatte henvise til
Livets Fortsættelse ud over Jordelivet; men denne Fordeel savner
heller ikke vor Opfatning: Troen paa et saadant fortsat Liv
er den endog naturlig, som i det Følgende vil sees antydet.
Her holde vi blot fast paa Tingenes Fornuftsammenhæng, enten
denne saa smigrer eller trodser vore Ønsker.

Vi maa endydermere minde os selv om, at enhver endelig
Tilværelse er noget Uendeligtlidet i Sammenligning med det
Hele; om ogsaa nogle Virkninger af den frie Villies
Misbrug og Feilbarhed kunne udstrække sig gjennem Aarhundreder,
ja gjennem Aartusinder, vedbliver alt dem dog at staae i dette
uendelige Lidenheds Forhold. Ingen vil kunne nægte denne
Sandhed; men det vil maaskee oplive Indsigten, gjøre den
virksommere, naar den oplyses ved en Anskuelse; vor Jordklode
frembyder os Middelet hertil. Uden at gaae længere tilbage,
end vi kunne lade os lede ved sikkre Kjendsgjerninger, see vi, at
den maa have været til i Aartusinder, førend organiske
Skabninger udviklede sig derpaa, at nye Aartusinder henrandt under en
Tilstand, hvor kun blomsterløse Væxter og kun knogelløse Dyr
vare komne frem paa den, og at en heel Række af store
Tidsrum, hvoraf hvert begyndte med det tidligeres Undergang,
endvidere forløb; hver dannende et nyt Fremskridt i Udviklingen,
indtil Mennesket fremkom. Hvad er den hele Tid, hvori
Menneskeslægten har været til, imod denne uoverseelige Række af
Aartusinder? og hvad ere atter de enkelte Tidsrum i
Menneskeslægten imod den hele Tid, den har været til? ei at tale om
den Tid, som kan ventes; og dog have vi ikkun her taget
Jordkloden til Exempel, det hele Verdenssystem viser os
usigeligt længere Tidsafdelinger.

Som Jordkloden har udviklet sig, saaledes har
Menneskeslægten uagtet den frie Villies Indgreb; paa Naturens Løb
er denne Indvirkning øiensynligt ringe. Jeg har vel hørt
Theologer, som ved en bogstavelig Opfatning af nogle Bibelord,
have ladet sig forlede til den Paastand, at den legemlige Død
var kommen ind i Verden ved Syndefaldet; men at de befinde
sig i en Misforstaaelse, derom vidner Naturen klart, idet den
viser os Undergang, Død og utvivlsomme Spor af Smerter, før
Menneskeslægten fremkom paa Jorden; og derhos vise alle
Undersøgelser over Menneskelegemet, at dets Grundindretning
medfører Dødeligheden.

Vi maa da ifølge alt det Foregaaende antage, at
Menneskeslægten udvikler sig efter Fornuftlove, at den Række af
Forandringer, som foregaae med den, er trods mange
Svingninger af Frem- og Tilbagegange dog en virkelig Udvikling,
og at den frie Villies Indgreb uagtet tilsyneladende
Forstyrringer dog maa tjene den evige Fornuftorden. Vi kunne endnu
føie til, at Menneskefornuften uophørligt udvikles til en større
Rigdom paa Kundskaber og Klarhed af Indsigter, og ved disse til
en større Magt mod Vildfarelserne. Kort, vi kunne tilegne os
den glædelige Overbeviisning, at alle os i Menneskeslægten
mødende Forvirringer, som tildeels endog i nærværende Tider synes
truende, ikke forbyde os at forudsee, at Menneskeslægten mere og
mere nærmer sig til at virkeliggjøre et Fornuftrige paa Jorden,
naturligviis kun under alle de Indtrækninger, Endeligheden medfører.

Vi vende tilbage til et nyt Overblik over de fornuftige
Jordbeboeres Vexelvirkning. Den Aandsudvikling, hver enstig
Jordbeboer har, er et forenet Værk af hans egen Virksomhed
og af hele Omverdenens Indvirkning, i hvilken hans samtlige
Medmennesker ordentligviis have den væsentligste Deel. Intet
Menneske kunde hos sig selv have udviklet alle de Kundskaber
og Indsigter, som hele Menneskeslægten har fostret: ja, et
Menneskeliv forslaaer ikke engang til at fatte dem alle i deres hele
Fylde. Det Høieste, et Menneske kan opnaae i Dannelse, er
at gjennemtrænge en begrændset Kundskabskreds med dyb
Indsigt, og ved Hjelp af den herved opnaaede Aandsudvikling,
forenet med en videbegjærlig Omskuen, at danne sig et
nogenlunde klart Billede af den hele Tilværelse. Med Hensyn paa
alt det Meget, han ikke har kunnet tilegne sig ved egen
fuldstændig Grandskning, maa han støtte sig til den øvrige
Menneskeslægt; han maa modtage det som en Gave fra den hele
Tilværelsen gjennemtrængende Fornuft. Det er et Lys, som
lader ham see, hvad der laae skjult i hans eget Væsens
bundløse Dyb. Hans Opfatten og Tilegnen er da en <sp>Tro</sp>. Dette
Udtryk kan dog tages i en mere eller mindre omfattende
Betydning, og i den snævrere kun bruges med Hensyn paa de
Sandheder, som nærmere vedkomme Tilværelsens egentlige
Grundvæsen. Skarpe Grændser lade sig dog her ikke drage; thi jo
høiere den ret sande og naturlige Aandsudvikling er, hvortil
et Menneske har hævet sig, desto flere Midler har han til at
styrke sig i Troen paa det Sande: ja, han formaaer ofte
derved at forvandle det, som for Andre maa være Tro, til Viden;
men selv hvor han maa blive staaende ved en Tro, kan han
bringe den til en høiere Klarhed og Styrke, ved at støtte den
til de øvrige Sandheder, som leve i hans Bevidsthed. Men
i al vor aandelige Stræben maae vi, for ikke at vildledes, stræbe
at bevare den naturlige Sandhedskjærlighed i al dens
Uskyldighed; thi vi fristes ofte af vore Begjærligheder til at antage Noget
for Sandt, fordi det smigrer disse. Blandt saadanne Fristelser er
Lysten til at sige sine Medmennesker noget Overordentligt, Noget,
som kan erhverve den Talende deres Beundring, en af dem,
som lettest faaer Magt med Mænd, der ville optræde som
Menneskeslægtens Lærere og Ledere.

Alle de klare og rene Sanheder, som opstaae i Mennesket,
ere, ifølge Alt hvad vi her have seet, Aabenbaringer af den evige
Fornuft. Den, som finder dem og forkynder dem, er forsaavidt et
Guddomsredskab. I samme Grad som den aabenbarede Sandhed er
større, mere omfattende, mere opløftende, i samme Grad er den i
Forhold til Endelighedstilstanden, som paa et lavere Stade
udelukkende kaldes Natur, overnaturlig; omendskjøndt den i Guds evige
Natur er fuldkommen naturlig. Et udvortes Kjendetegn paa
Aabenbaringens høie Væsen er Storheden af dens Virkning; vel
at mærke ikke blot en verdslig stor Udstrækning, men nærmest
Storheden af den Virkning, Menneskeslægten fornemmer i sig,
den Forædling, den Opløftelse, den Tilnærmelse til Gud, som
Slægten derved bliver sig bevidst.

Hovedøiemedet af det, som her er sagt om
Frihedsforholdene, var at vise, at samtlige frie Væsener paa Jorden ere
bestemte til at danne et Fornuftrige, og at et saadant allerede
ifølge Tingenes Natur bestaaer; men at det med fortsat
Udvikling maa bringes til en alt større og større Fuldkommenhed;
hvad jeg har sagt Mere end det hertil Nødvendige, er kun
bleven tilføiet for at forebygge Misforstaaelser. Anvendelsen heraf
paa de fornuftige Beboere af andre Kloder er nu let; de ere
dannede efter samme Fornuftlove, som Beboerne paa vor
Jordklode; de maae da være forgjængelige i samme Betydning som
Menneskene: de maae følgelig begynde deres Tilværelse, hver
til sin Tid og sit Sted: de maae fornemme Omverdenens
Indvirkninger og derved faae en Bevidsthed om det, der
stemmer med deres Villie eller modstrider den, det er, de maae føle Lyst
og Ulyst: de maae begynde deres sandselige Tilværelse med
Fornuftanlæg, være drevne til at udvikle disse baade ved
Naturdrift og ved den hele Omverdens vækkende Indvirkning.
Enhver maa af de andre frie Væsener modtage Indvirkninger,
hvoraf nogle stride imod hans Villie og Velværen, andre stemme
dermed. Kampen mellem de stridige Villier maa udvikle
Begreber om Villies-Love, som vel ikke ere tvingende, som
Naturlovene, men fordre, at de med Frihed skulle stræbe at
virkeliggjøre den evige Fornufts Forskrifter. De ville, ligesaalidet som
Menneskene her paa vor Jord Alle være komne ind i
Tilværelsen med ligestore Evner — thi hvert Ensters Tilværelse
begynder under andre Betingelser i Tiden og i Rummet — derfor
vil det, ligesom paa Jorden, skee, at de Høierebegavede blive
deres Medvæseners Ledere i større eller mindre Omfang alt
efter deres Evner. De maae med fælles Naturdrifter, med
fælles Trang til at overvinde den villieløse Natur, ved fælles
Lyst til at begribe Tilværelsen føle sig opfordrede til at virke i
Samfund; kort, Hovedtrækkene i deres aandelige Væren maa
stemme med dem, vi have seet hos de frie Væsener paa Jorden.

Efter at have indseet denne Væsenseenhed i den moralske
Verden, maae vi dog være meget forsigtige ihenseende til
vore Forsøg paa videre at udvikle denne Grundanskuelse. Vi
kunne under et saadant Forsøg let fristes til at overføre
jordiske Eiendommeligheder paa hele Tilværelsen; hvad jeg i
Anledning af Kundskabsevnernes Væsenseenhed har sagt om den
vidtudstrakte Mulighed af andre Tilværelsesformer, endskjøndt
de alle have eet Grundvæsen, det finder atter Anvendelse her.
Man tænke sig kun de høist forskjellige Tilstande, hvori vi
træffe Menneskeaandens Udvikling, under de forskjellige
Tilværelsesbetingelser her paa Jorden! Men hvad ere disse
Betingelsers Uligheder imod dem, som maae finde Sted fra
Verdensklode til Verdensklode! Imellem de talløse Verdenskloder gives
der alle mulige Uligheder i Henseende til Alder, til Deeltagelse
i Lyset, i Opvarmning o. s. v. Vore nogenlunde bestemte
Kundskaber om disse Betingelsers Ulighed er indskrænket til en
usigelig ringe Deel af det Hele; Anvendelsen heraf til videre
Slutninger, de bestemte aandelige Tilværelsesformer vedkommende,
maa være endnu mere indskrænket. Verdensklodernes Uligheder
i vort Solsystem ere allerede meget store, udstrække vi vor
Tanke til hele Verden, blive de utallige: paa nogle
Verdenskloder ville Skabningerne være langt større, paa andre langt
mindre: paa nogle Kloder ville de være dannede af en langt
tyndere Materie end hos os, ja, denne kan maaskee i Tyndhed
nærme sig Ætherens, paa andre kunne de være dannede af en
tættere: paa nogle Kloder kunne de fornuftige Skabninger være
skikkede til at modtage langt hurtigere, langt finere, langt
mere klare Indtryk end paa vores, paa andre tvertimod.
Gaae vi nu over til Aandskraften og Aandsudviklingen selv,
da tør vi ei antage mindre Forskjelligheder. Vi kunne vel
slutte, at der gives Fornuftvæsener med svagere Evner end vi;
men overveie vi ret, hvor saare dybt vi staae under det, vor
Fornuft efterstræber, føle vi os tvungne til at antage, at der
gives usigelig mange Udviklingstrin over det, hvorpaa vi selv
befinde os. Dog lad dette ikke nedtrykke os! Vor Slægt er
endnu ung her paa Jorden, og synes at have en lang
Fremtid til høiere Udvikling; og vi tør haabe, at de, som til en given
Tid have fuldendt deres Bane her, ville andensteds kunne hæve
sig til større Høider.

*
</chapter>

<chapter name="4. Kundskabssamfund mellem Verdenskloderne">
<h2><small>4.

Kundskabssamfund mellem Verdenskloderne.</small></h2>

Vi have seet, at vor Klodes Beboere have nogen
Kundskab om Tilstanden paa de øvrige Verdenskloder. Med Hensyn
til den moralske Verden paa de fremmede Kloder fandt vi os
indskrænkede til at bekræfte, at dens Grundvæsen maa være det
samme som hos os; men til at fastsætte Noget om de
Eiendommeligheder, den kunde have paa hver, savne vi Midler. I
Henseende til Kundskaben om Naturlovene fandt vi os noget
mindre indskrænkede; vi kunne om alle Planeter i vort
Solsystem sige længden af deres Aar: om dem, vi kjende bedst,
kunne vi sige Længden af deres Dage, deres Sol- og
Maaneformørkelser, Faldets Hurtighed, kastede Legemers Bane,
Massens Tæthed, Lysmængden, de modtage fra Solen o.s.v.
Ligesaavel som vi nu her hos os vide dette om andre Kloder, maae
vi antage, at fremmede Kloders Beboere ere i Stand til at
vide noget om Tilstanden paa vor Klode. De Beboere af
fremmede Kloder, som have høiere Evner end vi, eller have gjort
større Fremskridt, kunne naturligviis vide Mere om Tilstanden
paa vor Klode, end vi formaae at vide om Tilstanden paa deres;
men vi selv ville sikkert ikke blive staaende ved den Kundskab,
som vi nu have om Tilstanden paa fremmede Kloder. Lader
os i Tanken forflytte os 300 Aar tilbage i Tiden, omtrent til
Bekjendtgjørelsen af det Copernikanske System. Hvad vilde man
da have sagt om <sp>Dem</sp>, der havde formodet de dengang ubekjendte
Sandheder, som vi nu med Vished vide om fremmede
Verdenskloder? Hvad vilde man have sagt om <sp>Den</sp>, der meente, at
Planeterne ere Kloder som vores, med Aars- og Dagstider? Hvad vilde
man have tænkt om <sp>Den</sp>, der forudsagde, at man vilde komme
til at opdage Bjerge i Maanen, at maale disses Høide rc., og
at udkaste Kaarter over den til os vendte Side af Maanen, saa
nøiagtige, at de i visse Henseender overgaae dem, som vi kunne
have over Jordens Overflade? Hvad vilde man have tænkt
om <sp>Den</sp>, der vilde have paastaaet, at Fixstjerne ere fjerne Sole,
hvoraf mange maa være større end vor Sol? Vilde <sp>de</sp> ikke
været blevne betragtede som Drømmere? Nei, kan man sige, ikke
af Alle. Nogle Faa antoge jo i <sp>Oldtiden</sp> Endeel af Dette,
endskjøndt ikke med Understøttelse af alle de Grunde, vi nu have
for disse Sandheder. Vel sandt, nogle Faa indsaae det; men
neppe Een blandt Millioner Mennesker; Mængden, endog af
de Oplyste, maatte finde saadanne, vidt ud over den vanlige
Kundskabskreds hensvævende Tanker, latterlige. Maa man ikke
under lignende Betingelser vente lige Skjæbne i vor Tid? Ganske
vil man vel ikke undgaae den; men maaskee man dog turde
haabe den noget mildere, ifølge den større Erfaring vi nu have
om den Kraft, hvormed Opdagelserne Tid efter anden
overspringe de Grændser, man før holdt for de yderste. Ingen
vil nægte, at vi endnu ere langt fra at have naaet den
Indsigt i Verdensbygningen, som er os mulig, naar man
betænker, hvorledes vore Opdagelsesmidler uophørligt voxe, og
hvorledes den ene Videnskabsgreen understøtter og styrker den anden,
faaer man en levende Følelse af, at Grændsen ligger uendeligt
langt borte. <sp>Tyge Brahe</sp> havde endnu ikke Kikkerten eller
det astronomiske Uhr eller Mikrometeret. Selv eet Aarhundrede
efter ham, vare endnu Kikkerter og Teleskoper ufuldkomne
Redskaber imod dem, som vi skylde <sp>Dollond</sp> og <sp>Herschel</sp>, og
selv disse ere atter storligen blevne overtrufne, isærdeleshed
Kikkerterne, af dem sum <sp>Frauenhofer</sp> og hans Efterfølgere have
tilveiebragt. Uhre og Maaleredskaber ere bragte til en
Fuldkommenhed, som synes nær ved det Opnaaeliges Grændser; men
Astronomerne stræbe med Rette efter en endnu større
Tilnærmelse, fordi de vide, dette Lidet kan føre til Meget, som ellers
ei lod sig opnaae. En anden Forstærkning har Videnskaben
vunden ved de langt talrigere Dyrkere, den har faaet, og det
langt fuldkomnere Grundlag af Kundskaber, hvorfra de kunne
gaae ud. Endeligen erholder Videnskaben om Verdenskloderne
en stor Understøttelse af de Fremskridt, de øvrige Dele af
Naturvidenskaben opnaae; saaledes har f. Ex. Geologien sat os
istand til at gjøre Slutninger til Verdensklodernes indre Bygning i
Almindelighed; vor stigende Kundskab om Jordklodens
Magnetisme giver os Udsigter til at kjende de øvrige Kloders. Vore
uophørligt fremskridende Indsigter i Lysets og Varmens Natur,
ville i sin Tid gjøre os bekjendte med for os endnu hemmelige
Forhold paa fremmede Kloder. Ja, det turde vel være tilladt, som
en usigelig fjern Udsigt, at tænke sig, at vi kunde komme til en
saadan Kundskab om Organismens Love her paa Jorden, at deraf
kunde gjøres nogen Anvendelse paa fremmede Kloder. Jeg seer
vel, at Springet er uhyre; imidlertid maae vi betænke, hvilke
overordentligt store Fremskridt vore Kundskaber om den dyriske
Naturs Love have gjort i de sidste halvthundrede Aar. Den
Sammenhæng, hvori vi nu kunne bringe den i gamle
Aartusinders Række undergangne Dyrverden med den nærværende,
den Eenhed af Love, hvorunder man kan sammenfatte dem,
giver Haab, at vi engang skulle angive Betingelserne for hvert
Udviklingstrin i Dyreriget, ja Betingelserne for Former, der
aldrig ere komne til Virkelighed. Vel sandt, at det endda
herfra er et tilsyneladende uudførligt Spring til Kundskaben om
organiske Væsener paa fremmede Kloder, hvor der ikke blot kan
være, men hvor der maa være ganske andre Stoffer end her
paa Jorden; men ogsaa Chemien vil i sin Tid finde almindelige 
Love for Stofdannelsen, ved hvis Hjelp vi kunne gjøre
Slutninger til det, som skeer paa fremmede Kloder.

Vi haabe da, at vi her paa Jorden stedse mere og mere
ville komme til Indsigter, der lade vor Aand, usigelige mere
end nu, gjennemskue, hvad der skeer i fjerne Verdenskloder,
og i samme Maade udvide vor aandelige Tilværelse til en
Deeltagelse i Verdensaltet. Tænke vi os nu, at dette atter
skeer med Hensyn paa os fra andre Verdenskloder, saa seer
man, at der i den endelige Tilværelse er et Anlæg til, at det
ene Verdensled skal ved aandige Kræfter opfatte det andet, at
altsaa ethvert væsentligt Verdensled skal komme til en Bevidsthed 
om det Hele, at der endog i det Ene skal være en Viden
om den Viden, om den Tro, om den Gudsbevidsthed, som findes 
hos det andet, kort, at hele Tilværelsen ikke blot ved sit
Udspring og Styrelse af den evige, almægtige Fornuft er et
sandt Fornuftrige; men at der er et Anlæg til en Fornuftsammenhæng 
mellem de endelige tænkende Væsener selv, et Anlæg,
som fra vor, Jordbeboernes, Side endnu kun har naaet en
ringe Grad af den Udvikling, der kan haabes, hvorimod det
sandsynligviis paa nogle Punkter af hele Tilværelsen allerede har
naaet en langt høiere Fuldkommenhed. I Tingenes Væsen ligger
det saaledes, at vi med den rigeste Betydning af Udtrykket tør
sige: Hele Tilværelsen er et Fornuftrige.

*
</chapter>


<chapter name="Videnskabsdyrkningen som Religionsudøvelse">
<h2>Videnskabsdyrkningen som
Religionsudøvelse.</h2>

<h2>Videnskabsdyrkningen, betragtet som
Religionsudøvelse.</h2>
<table o>
<td c>(En Tale, holden ved Universitetsfesten for den lutherske Reformation 1814).
<td c>———
</table>

(Denne korte Tale lader jeg her aftrykke, fordi den samler i et Overblik
mange af de Tanker, som ere udviklede i de andre Dele af denne Bog,
og ved sin Korthed tjener til at fæste Blikket ret kraftigt paa Eenheden.
Jeg har ladet den trykke uforandret i alt Væsentligt, fordi
Sammenligningen af en Forfatters nærbeslægtede Arbeider, mellem hvilke der
ligger et Tidsrum af 35 Aar, kan have sin Nytte.

Med Hensyn paa det af Omstændighederne betingede i Talen, maa
jeg anmærke, at Festen dengang ikke blot var en Mindedag for
Religionsforbedringer og for Universitetets Omdannelse under <sp>Christian den
Tredie</sp>, men ogsaa Indvielsesdagen for de nye akademiske Borgere.

Talen holdtes paa Latin; men jeg udgav den paa Dansk i
<sp>Molbechs Athene</sp> for Februar 1815.)

<h2><small>———</small></h2>

<big><b>I</b></big> Følge vort lærde Samfunds Love er det i Dag faldet i
min Lod, ved en offentlig Tale at gjenkalde os Mindet om den
sande Troes lykkelige Gjenfødelse i vort Fædreland. Saa skjøn
og begeistrende endog denne Gjenstand er, vilde jeg ikke
destomindre, naar jeg betragtede min Mangel paa Talergaver og
Talerøvelser, skjælve tilbage herfra, dersom ikke en hellig Pligt
paalagde mig at fremtræde; men just denne Pligt lover mig 
ogsaa af Eders Retfærdighed den skaansomste Bedømmelse, og
saaledes giver da her, som overalt, Pligtens Bevidsthed Mod
til at opfylde den.

Hvergang andagtsfuld Taknemmelighed forsamler
Mennesker til en Høitid for Befæstelsen af Sandhedens Rige iblandt
dem, synes det mig, at man burde minde hverandre om, at
dette Rige, skjøndt i sig selv evigt og uforstyrreligt, for os kan
tabes, naar vi ei selv med samvittighedsfuld Iver bevogte det;
thi uophørligen maa Mennesket frygte sin egen Svaghed. Neppe
er een Vildfarelse nedslaaet, før en anden atter reiser sig, som
man allerede troede begraven i dyb Forglemmelse, og saa
skrøbelig og vankelmodig er den menneskelige Natur, at de fleste
letteligen fra <sp>een</sp> Vildfarelses Yderlighed vende sig til den
modsatte, som før var Gjenstanden for deres Had og Foragt;
men Sandhedens faste Midpunkt gaae de forbi, forsmaaende
det rene Lys, hvoraf dog alle Vildfarelsens Glimmerfarver
have laant deres Skin. Gaves der saaledes en Tid, da
Videnskabernes Udvikling tilbageholdtes ved den daarlige
Indbildning, at de vare Tro og Gudsfrygt farlige, saa kunde mange
ikke komme til Indsigt om denne Vildfarelse, uden at forfalde
til den modsatte afskyelige Mening, at Religionen burde
udryddes som Fornuftens evige Fjende; men neppe er det kommen
saa vidt, at denne Menings Tilhængere skamme sig ved deres
ugudelige Vanvid, før man seer den gamle Frygt for
Videnskaben paa ny yttres, og det for en Deel af de samme
Mennesker, som for ivrigt hængte ved den modsatte Vildfarelse.

Kun for deres egen Skuld beklage vi dem, der saaledes
uophørligen vaie hid og did for hver Menings Vindpust; men
paa Menneskeslægtens Vegne beklage vi de mange fortrinlige
Ynglinger, som, varme for alt Ædelt og Godt, men endnu ei
komne til det rette Overblik, blot have grebet den ene
Vildfarelse, fordi de levende følte den Modsattes Vederstyggelighed.
Det er en saadan Mistillid til det Lys, Gud i Fornuften gav
os, der i de senere Aar har forledet saa mange tildeels vistnok
ædle Mænd, til at bortbytte det Lutherske Samfunds Frihed i
Christo med den romerske Kirkes Præstetrældom. En
Forvildelse, hvorpaa vi vel maae hente næsten alle Exempler fra
Fremmede; men som vi dog neppe savne Grunde til kraftigt
at arbeide imod.

Under saadanne Omstændigheder troer jeg det da ikke
upassende, om vi, i Anledning af Dagens Høitid, søge at bekræfte
vor Overbeviisning om Religionens og Videnskabens Harmoni,
ved at betragte: <sp>hvorledes Videnskabsmanden, naar
han tilfulde forstaaer sin egen Bestræbelse, maa
ansee Videnskabenes Dyrkelse som en Religionssag.</sp>

Dersom det her blot var mit Øiemed at vise, at
Gudsfrygt maa avle Videnskab, saa vilde jeg beraabe mig paa den
fra alle Sider erkjendte store Sandhed, at Kjærlighed til Gud
er Væsenet i al Religion. Slutningen vilde da være let, at
Kjærlighed til ham, fra hvem al Sandhed kommer, maatte avle
Lyst til at kjendt den i alle dens Forgreninger; men da vi
her ville see Videnskaben <sp>formedelst sig selv</sp> erkjendt for
Religionspligt, saa er det nødvendigt for os at trænge dybere
ind i Videnskabelighedens Væsen.

Her viser det sig da, at Menneskets grandskende Blik, det
være sig nu henvendt paa hans eget indvortes Væsen, eller paa
den ham omringende og medindsluttende Skabning, stedse
henledes til Altings evige Ophav. I al Grandskning er det
endelige Øiemed at finde, hvad der har en virkelig Tilværelse, og
at see dette i sin rene Glands, adskilt fra alt <sp>Det</sp>, som blot ved
en Skintilværelse skuffer den Uopmærksomme. Videnskabsmanden vil
da vide, hvad der er det Bestandige midt i alle Afvexlinger, det
Uforaarsagede, der skjuler sig bag de utallige foraarsagede Ting,
det Eenhedsbaand, der gjør, at Tingene i alle deres
mangfoldige Fordelinger og Adskillelser dog ikke adsplittes. Snart maa
han erkjende, at kun det Uafhængige kan være det Bestandige,
og det Bestandige det Uafhængige, og at den sande
Eenhed ikke kan være adskilt fra nogen af dem; og saaledes
ligger det da allerede i Tænkningens Natur, at den intet
urokkeligt Hvilepunkt, ingen Beroligelse finder, uden i den vexelløse,
evige, uforaarsagede, Alt foraarsagende, Alt omfattende
Alfornuft.

Nøies han ikke med denne eensidige Betragtning, men
søger med Erfaringens Øie at gjennemskue Verden, saa seer
han alle de Ting, om hvis Virkelighed Mængden troer sig
mest forsikkret — de legemlige — aldrig at have nogen stadig
Tilværelse, men altid kun at være paa Veien fra Fødsel til
Undergang. Spørger han sig da, hvad deri er det Bestandige, saa
svare Fornuft og Erfaring eenstemmigen: at det kun er de
Kræfter, som frembringe Tingene, og de Love, hvorefter disse
virke; men Kræfterne opløse sig alle i een paa tvende
modsatte Maader sig yttrende Grundkraft, og Lovene vise sig ved
nøiere Undersøgelse at være en hele Naturen gjennemtrængende
og beherskende Fornuft. Sammenfatter han nu ret hele
Naturens Harmoni, saa seer han, at dette ikke blot er et Begreb,
en abstract Forestilling, som man kalder den; men at den
Fornuft og den Kraft, hvilke enhver Ting skylder det, som deri er
Væsen, kun er Aabenbaringen af en selvstændig, levende
Alfornuft. Det Bestandige i Naturen kommer da fra den evig
Selvstændige; Livsyttringerne fra ham, som har Livet i sig selv,
det Heles Sammenhæng og Harmoni fra den ene fuldkomne
Viisdom. Hvorledes kan han da, naar han seer dette, andet
end besjæles af den dybeste Ydmyghedsfølelse, Andagt og
Kjærlighed? — Har Nogen lært andet i Naturens Betragtning,
saa kan det kun have været, fordi han tabte sig i det
Adspredte og Mangfoldige, og ikke opløftede sig til Sandhedens
evige Eenhed.

Forsøge vi nu at opsvinge os paa Aandens Vinger, der,
saa svage de end ere, dog gaves de Dødelige, paa det at de
skulde løsrive sig fra Støvet; vove vi, uagtet vi dybt føle vor
Ringhed, at opløfte Øiet til den Alfuldkomne for at skue saa
dybt ind i hans Væsen, som vi efter vore Kræfters
Begrændsning formaae, da fremstiller sig deri for os tre Grundegenskaber
eller meget mere Grundvæsener.

Hans <sp>Selvstændighed</sp>, den væsentlige Maade, hvorpaa
han oprinder af sig selv, og beroer paa sig selv, maa som den
ubegribelige Grundvold være det Første. Uadskillelig herfra er
hans <sp>Virksomhed</sp>, som vi ogsaa med et andet Udtryk kunne
kalde hans <sp>Liv</sp>, i hvis Væsen det ligger, at han formedelst
sin evige Selvforestillen føder sig selv af Evighed. Af begge
endeligen udspringer det hele Væsens <sp>indvortes Harmoni</sp>,
der ikke blot er en Egenskab, men en levende, virkende Væren.

Jeg behøver vel ikke at sige en oplyst Forsamling, at
denne Forestillingsmaade ikke er en Lempning efter den
herskende Troeslære; men at den allerede i en tidligere Alder har
været fremsat i den Philosophie, der paa det Kraftigste stræbte
op mod den Evige. Den er da ikke laant af vor hellige
Religion, men har i den faaet sin Bekræftelse, saa at vi desto
dristigere tør følge det Lysglimt, Fornuften her frembyder os.

Fra det Synspunkt, hvortil vi her have opløftet os,
forstaae vi nu den dybe Følelse af noget Guddommeligt, der
gjennemstrømmer os ved det <sp>Skjønnes</sp> Betragtning. Vi tage
Ordet her i den udstrakteste Betydning, hvori det tillige
omfatter det Høie, det Begeistrende og det Harmoniske. I det
<sp>Høie</sp> hersker <b>det</b>, der vækker Tanken om Selvstændighed, en
Forestilling, der ikke blot frembringes i vor Sjæl ved aandelig
Fasthed og ved Opløftelse over alt det Smaalige, hvorpaa
Verden saa hyppigt sætter Priis, men ligesaa ofte
fremkaldes ved Betragtningen af legemlige Gjenstande, som et mod
Skyerne optaarnet Bjerg, en Eeg, der har trodset
Aarhundreders Storme, det jordomvæltende Hav, der slutter alle Lande i

sin moderlige Favn; kort, ved Gjenstande, hvis Fasthed,
Uforstyrrelighed eller Storhed bemægtiger sig vor Sjæl.

Men ikke henrives Sjælen ved nogen Art af Skjønhed,
naar ikke en mægtig skabende <sp>Virksomhed</sp> deri aabenbarer
sig. Det er ved denne, at vort hele Væsen opfyldes ligesom
med ny Livsvarme, og gjennemstrømnes af denne
Guddomskraft, som man saa skjønt betegnende har kaldet Enthusiasme,
<sp>Begeistring</sp>.

Det <sp>Harmoniske</sp> endeligen, som man i en mere
indskrænket Betydning af Ordet har kaldet det Skjønne, bestaaer i
dette Præg af en skjult uudgrundelig Fornuft, der, ubegrebet af
Forstanden, fattes af Indbildningskraften.

Saaledes føres da Mennesket til Gud, som Tingenes evige
Ophav, hvad enten han søger at udspeide <sp>Sandhedens</sp> eller
<sp>Skjønhedens</sp> Væsen, kort, hvad der nødvendigt ligger i
Tilværelsens Natur. Vil han nu vide, hvad det er, han med
Frihed bør efterstræbe, saa er den naturlige Menneskeforstands første
Svar: det <sp>Gode</sp>. Men tillige seer han Menneskene uenige
mellem hverandre, uenige med sig selv, om <sp>det</sp>, hvori dette
efterstræbelsesværdige Gode bestaaer; snart maa han blive
vaer, at næsten alle de Ting, man i Livet efterstræber som
Goder, ikke have deres Værdi i sig selv; men at de, som
tankeløst efterstræbe disse, om man kunde bringe dem til at svare
sammenhængende paa, hvad der kunde spørges om Livets
vigtigste Anliggende, selv vilde tilstaae, at alle hine udvortes
Goder, blandt hvilke Rigdommen hos de Fleste indtager det øverste
Sted, kun søges for visse Øiemeds Skyld. Disse Ting ere
da ikke i sig selv gode; men kun fordi de tjene til et høiere
Godes Erhvervelse.

Tænkeren søger da et uafhængigt Gode, et Gode, der ved
sit eget Væsen, og ikke ved noget fremmedt, er godt; men
hvad, som har sit Væsen af sig selv, er jo fuldkomment,
selvstændigt og uafhængigt, er <sp>Eet</sp> med Altings evige Ophav, er
Gud selv. Ligesom Tingene altsaa kun have nogen
Virkelighed, forsaavidt de deeltage i det guddommelige Væsens Kraft,
saaledes have de ogsaa kun ved samme noget virkeligt Godt.
At stræbe efter det Gode, kan derfor ikke være andet, end at
stræbe efter at tilegne sig saa meget som muligt af det
guddommelige Væsen. Den strenge Vibenskab siger os da, hvad
Religionens Ven maatte ønske: at den rette Maade at stræbe
efter det Gode, er en Gudsdyrkelse.

Det er let at see, at vor Sædelære, fra dette Synspunkt
betragtet, forvandler sig til Religion, i det dens høieste
Grundsætning er, <sp>at vi med Gud for Øinene skulle stræbe
at vedligeholde saa fuldkomment som muligt det
Guds Billede, vi bære i os.</sp>

Det guddommelige Væsens ubetingede Selvstændighed
efterligne vi ved den faste Villie, aldrig at gjøre vort aandelige
Væsen til Middel for noget fremmed Øiemed. Her som
overalt ligger Fornuftens faste Mitpunkt imellem to onde og
ufornuftige Yderligheder: til den ene forfalder Selviskheden,
der behandler sin blotte endelige Særegenhed, som om den var
det sande Selvstændige: i den modsatte befinde sig de Svage,
som med nedrigt Trællesind hengive sig som Middel for Andres
vilkaarlige Øiemed.

Den guddommelige Naturs uendelige skabende Kraft
efterligne vi, skjøndt i vor Svaghed, ved en Virksomhed, der stræber at
sætte Aandens Præg paa Alt, hvad der omgiver os; hvorved
vi da holde os ligesaa langt borte fra en Mennesket vanærende
dorst Uvirksomhed, som fra en hensynsløs eller skadelig
Kraftfortæring.

Det guddommelige Væsens indvortes Harmoni er i sin
selvstændige rolige Beskuelse <sp>Fornuft</sp>, i sin Virksomhed
<sp>Kjærlighed</sp>, dog begge væsentligen uadskillelige; Navnet paa
begges fulde Forening er <sp>Viisdom</sp> i Ordets høieste og mest
udstrakte Betydning. I denne Betydning henhører derunder
<sp>Retfærdigheden</sp>, som bestaaer deri, at vi erkjende i de
andre Fornuftvæsener samme Selvstændighed, som i vort eget:
<sp>Menneskekjærligheden</sp>, hvis Væsen er ved vor
Virksomhed at vise, at vi erkjende Guds Billede i de andre Fornuftvæsener
ligt med det i os selv; <sp>Borgersind</sp>, der indeholder begge de
forrige Dyder forenede, med Hensyn paa det hele Samfunds
Harmoni; <sp>Agtelse for Naturen</sp>, forsaavidt denne jo
erkjendes, som et Værk af den uendelige Viisdom.

Dette er Viisdommen i dens Yttringer mod den udvortes
Verden. Henvender den sig mod sig selv, saa er det klart, at
den maa elske sig selv: i sin Selvstændighed, som Sandhed, i
sin Virksomhed, som Videnskab og Kunst, i sin Harmoni, som
lærd Republik.

Hvor meget for snævre ere ikke en Tales Grændser, for
deri at udvikle alt dette; men for vort Øiemed er det nok, at
vi her i sin inderste Sammenhæng see Rigtigheden af det gamle
Udsagn: at Sandheden er af Gud, og at det hører til
Kjærligheden mod det guddommelige Væsen at elske Videnskab og
Kunst, der ikke er andet end en Erkjendelse og Fremstilling af
dets Væsen. Vi indsee nu, at vi, ifølge samme Kjærlighed og
den deraf følgende Kjærlighed til Medmenneskene, maae stræbe
at udbrede den Kundskab, Kjærligheden drev os til at erhverve.
Vi begribe nu den høie Begeistring, hvormed Videnskabens
Dyrkere have vovet Alt, hvad der ellers pleier at være Mennesker
kjært og dyrebart, for at opdage Sandheder, hvis Værd ene
kunde begribes formedelst reen Sandhedskjærlighed; og Intet
kan fra dette Standpunkt være os begribeligere end den store
Erfaring, at Videnskaben overalt, i den største Udviklings
ufordærvede Tidsalder, har staaet i en saa inderlig Sammenhæng
med Religionen; en Sammenhæng, som kun ved Forvildelse i
en eller anden Retning, for en Tid kunde ophæves.


Selv de Kunstforskrifter vi have for Videnskabens
Behandling, at Sandhederne grundigt maae bevises, <sp>klart</sp>
fremstilles, og <sp>systematisk</sp> forbindes, erholde her en høiere
Betydning, saaledes, at man vel turde paastaae, at det hører til
vore sande Pligter, jeg siger ikke at opnaae, men at <sp>ville</sp>
opnaae disse Fuldkommenheder. I Videnskaben fremstilles nemlig
den evige Fornufts <sp>Selvstændighed</sp> derved, at Intet
bygges paa noget andet end Fornuftens egen Indsigt, og det
saaledes, at enhver Sandhed faaer sin umiddelbareste Begrundelse,
det er, at man ikke blot nøies med at have fundet en
Overbeviisningsgrund, men opsøger den sande Tilværelsesgrund for
Alt, hvad der skal bevises. <sp>Virksomheden</sp> eller Livet, som
var den anden Egenskab, faaes derved, at Sandheden
fremstilles med Klarhed, der er Sandhedens egentlige virkende Kraft,
som den er Lysets. <sp>Harmonien</sp> faae endeligen Sandhederne
ved denne inderlige og rigtigt afpassede Forbindelse, som vi
helst maae kalde Samstemning.


Ogsaa deri see vi ea Overeensstemmelse med den
fuldkomne Fornuft, at enhver af disse Dyder i sin Fuldendthed
vilde medføre alle de øvrige, saa at den ene ikke kunde tænkes
uden den anden; thi var enhver Sandhed i en Tankekjæde
rigtig begrundet, saa var den derved ogsaa klar og paa
sit rette Sted; og paa samme Maade vilde ogsaa den
fuldendte Klarhed og den fuldendte Samstemning medindslutte de
andre Dyder, For os derimod, med vore indskrænkede
Kræfter, er enhver af disse Dyder kun i en nogenlunde høi Grad
opnaaelig, forsaavidt den søges i de andres Selskab.


Jeg har ikke frygtet for af Eder, ærede Tilhørere, at
beskyldes for at have ladet mig altfor meget henrive ved en
Tankefølge, da jeg paastod, at det hørte til Pligterne at søge
de videnskabelige Kunstfuldkommenheder, jeg her har skildret.
Hvor kunde jeg frygte saadant i en Forsamling af
Videnskabens Dyrkere, hvoriblandt saa mange selv have forsøgt sig i
den høiere Sandhedsgrandskning? Hvo har da, ved at udvikle
for sig selv eller andre en vigtig Sandhedskjæde, ikke følt det
ligesom en Samvittighedssag at opnaae de
Fuldkommenheder, hvorom jeg har talt? Men, jeg gjentager det: ikke
at opnaae, men at ville opnaae dem, er Videnskabsmanden
muligt.

Men har jeg herved ikke beviist mere, end jeg vilde, har
jeg herved ikke beviist, at alle Mennesker skulde være
Videnskabsmænd, og har jeg ikke saaledes trodset en naturlig
Følelse, mod hvilken man ikke kan støde an, uden at gjøre alle
sine paa Tænkning og Slutning grundede Domme
mistænkelige? — Mit Svar et let; thi ikkun Misforstaaelsen kunde
saaledes fortolke mig. Vi have seet, at der ogsaa fra det
Synspunkt, vi have valgt, gives mange Slags Pligter, hvoraf
enhver rigtignok er alle Mennesker paalagt, men dog i
forskjelligt Maal, alt med Hensyn paa Enhvers særegne Kaar; thi
Selvstændighedens Haandhævelse udkræver, at Mennesket vælger
sig en bestemt Virkekreds, og hans Følelse for det Heles
Harmoni byder ham at vælge den, hvori han kan bidrage mest
til det Heles Fuldkommenhed.

Medens altsaa de Fleste i forskjellige Retninger arbeide
paa at sætte Fornuftens Præg paa den legemlige Omgivning,
Andre anstrenge deres Kræfter for at vedligeholde Samfundets
Selvstændighed, indvortes Virksomhed eller Harmoni, vælger
Videnskabens egentlige Dyrker Erkjendelsen til sit
Hovedformaal. Den Kjærlighed til Indsigt, som de Øvrige ofte maae
lade træde tilbage for andre Pligters Udøvelse, den maa hos
Videnskabsdyrkeren være Livets Syssel; han er bestemt til at
nære den hellige Viisdomslue, der skal udbrede sig straalende
blandt alle de øvrige Mennesker; det er <sp>hans</sp> natlige Lampe,
der skal oplyse Jorden. Vee ham, om han ikke føler sit Kald
som en Røst fra Guddommen!

Dybt indpræge I Eder da Følelsen af Eders høie Kald,
I ædle Ynglinger, som i Dag optages til Medborgere af vort
videnskabelige Samfund. Kun den Overbeviisning, at I ved
at dyrke Videnskaberne tillige dyrke Gud, formaaer bestandigen
at vedligeholde i Eder det Mod og den Kraft, som Eders Kald
udfordrer, og som I forgjæves vilde søge i udvortes
Opmuntringer.

At <sp>Rigdom</sp>, hvis Glands for de Fleste er saa
tillokkende, ikke burde være Eders Bestræbelsers høieste Maal, maa
allerede enhver af Eder have følt, der med Overlæg har valgt
Videnskabernes Bane; thi det er altfor øiensynligt, at ingen
Vei mindre fører til denne de forblindede Dødeliges Afgud.
I <sp>Æren</sp>, jeg mener ikke Øieblikkets, men den, som bærer et
Navn over Tidens Bølger til fjerne Slægter, vilde maaskee
mange blandt Eder finde en rigeligere Belønning; og det er
vel ikke at negte, at man i en vis Henseende med en af det
forløbne Aarhundredes herligste og gudeligste Digtere kan sige,
at et udødeligt Eftermæle er en stor Tanke, et værdigt Maal
for den Ædles Sved; men dersom Navnets Udødelighed ikke
bares af et høiere Udødelighedshaab, dersom det ikke var et
jordisk Gjenskin af et evigt Liv, hvad var det da andet end et
tomt Luftbillede, en Skygge, der ikke kom fra noget Legeme,
en Regnbue uden Forjættelse, der ikke viste os Glandsen af et
høiere Lys, gjennem den jordiske Materies Draaber? — Nei,
kun den Overbeviisning, at vor Kundskabslyst er en Stræben
hen mod den sande Virkelighed, det sande Liv, den sande
Harmoni, kan give Eder den rette begeistrede Viisdomskjærlighed.
Kun den Følelse, at I ere Redskaber til Guds Riges Befæstelse
paa Jorden, naar I udbrede Kundskaber, kan give Eder den
rette ufortrødne Lyst til at føre Eders Brødre til høiere Lys
og Erkjendelse. See dette, mine unge Venner, er det høie
Kald, hvortil I have begyndt at danne Eder. Fortsætter med
hellig Alvor Eders Bestræbelser, og I skulle naae for Eder
selv en Fryd, som Verden ikke kan give, og Eders Virken skal
udbrede Velsignelse over Fædrelandet, ja være heldbringende
for hele Menneskeheden.

<img></img>
</chapter>

<chapter name="Annons">
<img>Paa <b>Andr. Fred. Høst's</b> Forlag er udkommet:
<b>Oehlenschlägers</b>
<big><b>Tragødier.</b></big>  
10 elegante Octavbind.
———
<big><b>Digte af Ossian,</b></big>  
metrisk oversatte
af
<b>F. L. Mynster.</b>
<sp>Miniaturudgave med Guldsnit.</sp>
———
<b>Oehlenschlägers</b>
<big><b>Samlede Digte.</b></big>
4 Bind i Octav.
———
<big><b>Grevens Feide.</b></big>
<b>Et historisk Maleri.</b>
Af <b>P. P.</b>
Forfatter til „Peter Tordenskjøld“ og „Niels Juel“.
4 Bind i Octav.</img>

</chapter>



