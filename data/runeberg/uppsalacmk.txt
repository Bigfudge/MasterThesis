<img id="5170"></img>


<img id="5171"><i>Uppsala i början av 1700-talet.</i>
Efter J. F. Leopolds gravyr.</img>
<h1>UPPSALA</h1>

<h2>BESKRIVNING

AV

CARL M. KJELLBERG

LANDSARKIVARIE

MED 21 ILLUSTR. OCH 1 KARTA

A.-B. AKADEMISKA BOKHANDELN
UPPSALA</h2>
WRETMANS BOKTRYCKERI
UPPSALA 1914.
<chapter name="FÖRORD.">
<h2><i>FÖRORD.</i></h2>
<h2><small>———</small></h2>

<i>Härmed överlämnas till deras tjänst, som
intressera sig för Uppsala och dess gamla minnen en liten
handbok, som innehåller det viktigaste av intresse
rörande staden. En stor del av i boken förekommande
nya uppgifter äro frukt av årtiondens forskningar
rörande stadens historia. Föreliggande handbok har
tillkommit genom i febr. 1911 av A.-B. Akademiska
Bokhandeln i Uppsala mig givet uppdrag. Att den
ej blivit färdig förr än nu, beror av flera
mellankommande hinder. I ett större vetenskapligt arbete,
som förberedes, hoppas jag framdeles bli i tillfälle
att offentliggöra mina studier och betydande samlingar
rörande Uppsala och dess historia från äldre tider.

I april 1914.

<b>Carl M. Kjellberg.</b></i>

*
</chapter>

<h2>INNEHÅLLSFÖRTECKNING.</h2>
<table o>
<td r><b>I.</b><td 3><b>Staden.</b>
<td> <td r>A.<td><i>Topografi.</i><td r><small>Sid.</small>
<td> <td> <td>Fjärdingen<td r>15
<td> <td> <td>Kungsängen<td r>23
<td> <td> <td>Svartbäcken<td r>26
<td> <td r>B.<td 2><i>Offentliga byggnader, promenader, parker, broar m. m.</i>
<td> <td r>1.<td>Offentliga byggnader<td r>30
<td> <td> <td>Fjärdingen<td r>30
<td> <td> <td>Kungsängen<td r>34
<td> <td> <td>Svartbäcken<td r>35
<td> <td r>2.<td>Promenader och parker<td r>36
<td> <td> <td>Fjärdingen<td r>36
<td> <td> <td>Kungsängen<td r>42
<td> <td> <td>Svartbäcken<td r>43
<td> <td r>3.<td>Broar<td r>43
<td> <td r>C.<td 2><i>Enskilda, märkligare byggnader och platser.</i>
<td> <td> <td>Fjärdingen<td r>45
<td> <td> <td>Kungsängen<td r>47
<td> <td> <td>Svartbäcken<td r>48
<td r><b>II.</b><td 3><b>Universitetet.</b>
<td> <td r>A.<td 2><i>Dess byggnader och institutioner.</i>
<td> <td r>1.<td>Universitetshuset<td r>51
<td> <td r>2.<td>Universitetsbiblioteket<td r>56
<td> <td r>3.<td>Gustavianum<td r>58
<td> <td r>4.<td>Geologiska institutionen eller gamla konsistoriehuset<tab><td r>58
<td> <td r>5.<td>f. d. länslasarettet<td r>59
<td> <td r>6.<td>Skytteanum<td r>60
<td> <td r>7.<td>Anatomiska institutionen<td r>60
<td> <td r>8.<td>Akademiska sjukhuset<td r>62
<td> <td r>9.<td> Kemiska institutionens byggnad<td r>63
<td> <td r>10.<td>Fysiska institutionens byggnad<td r>63
<td> <td r>11.<td>Observatoriet<td r>64
<td> <td r>12.<td>Botaniska trädgården<td r>64
<td> <td r>13.<td>Museet för nordiska fornsaker<td r>65
<td> <td r>14.<td>Vetenskapssocietetens hus<td r>66
</table>
                                              Sid.
B. <i>Studentkårens och nationsföreningarnas byggnader
och lokaler.
</i>
1.    Studentkårens lokal .............    67

2.    Gotlands nationshus .............    67

3.    Gästrike-Hälsinge nationshus.........    68

4.    Göteborgs nationshus............    68

5.    Norrlands nationshus............    69

6.    Kalmar nationshus ..............    69

7.    Smålands nationshus.............    69

8.    Stockholms nationshus .............    70

9.    Södermanlands- och Närkes nationshus.....    70

10.    Upplands nationshus............-70

11.    Västgöta nationshus.............    70

12.    Västmanlands- och Dala nationshus......    71

13.    Värmlands nationshus............    71

14.    Östgöta nationshus............   .    72

III.    <b>Slottet</b>  ....................    73

IV.     <b>Domkyrkan</b>..................    80

1.    Dohnas gravkor...............    88

2.    Carl Banérs och Linnés gravkor ........    89

3.    Wernstedtska gravkoret............    89

4.    Masenbachska gravkoret...........    89

5.    Gyllenborgska gravkoret..........    89

6.    Katarina Jagellonikas gravkor.........    89

7.    Sturekoret.................    90

8.    Finstakoret.................    90

9.    Gustavianska gravkoret «...........    91

10.    Hornska gravkoret..............    91

11.    De Geerska gravkoret...........    92

12.    Oxenstjernska gravkoret...........    92

13.    Gustav Banérs gravkor............    92

14.   Skytteska gravkoret.............    93

15.    Bjelkeska gravkoret............    93

16.    Stenbocks och Mennanders gravkor......    93

V.   <b>Helga Trefaldighetskyrkan</b>...........    95

VI.   <b>Historik</b>...................    98
<b>
Karta över staden.</b>

*
</chapter>
<chapter name="REGISTER.">
<h1>REGISTER.</h1>

Academia Carolina  42.

Akademiska bokhandeln  28, 49.

    »      boktryckeriet  18.

    »      sjukhuset  62.

    »         »      gamla  71.

»Alba longa»  20.

Almqvist & Wiksells hus  18, 46.

Anatomiska institutionen  18, 60 f.

Andreas Ands skola  41.

Annerstedtska gården  21.

Apoteket »Kronan»  27, 50.

   »     »Lejonet»  24, 48.

Arcimboldiska kuren  42.

Arseniuska gården  24.

Aurivilliska huset  59 f.

Axbergs hus  49.

Badhuset, nya  28.

Badhusparken  37.

Bangårdsgatan  24, 25.

Barbro, S:ta hus och kapell  42.

Bayerska bryggeriets tomt  28.

Beijnoffska gården, f. d.  17.

Bergholms, kursor, gård  18.

Biologiska museet  34.

Biskopsborgen, gamla  51.

Biskopsgården, mindre  58.

»Bleket»  37.

Bourdonniers hus  68.

Borgerskapets gubb- och änkehus  20, 34.

Botaniska trädgården, gamla  28, 65.

Botaniska trädgården, nuvarande  64 ff.

Bredgränd  24.

Brunnssocietetens hus  17.

Bävernsgränd  24.

Börjegatan  22.

Börjevägen  22.

Carolinabacken  16.

Carolina rediviva  16, 57.

»Carybdis»  16.

Celsiuska gården  28.

Christierninska huset  31.

Chruzeliuska tomten  60.

Clasonska gården  21.

De Geerska huset  24, 48.

Dombron  43.

Domkapitelshuset  30.

Domkyrkan med gravkor  80 ff.

Domprostshuset, medeltida  46.

Domtrapphuset  19, 30.

Dragarbrunn  29.

Dragarbrunnsgatan  25, 29.

Drottninggatan  16.

Drottning Gunillas klocka  79.

Edenbergs (Edens), Clas hus  35.

»Engelska parken»  37.

Enskilda läroverket  18.

Epidemiesjukhuset, f. d.  20.

Eriks, S:t, gränd  19.

  »     »   kapell  41.

  »     »   källa  19, 41 f.

  »     »   pump  19, 41.

  »     »   torg  19.

Excercitie gården  51.

Fattighus  20.

Feithska tomten  26.

Fjellstedtska skolan  28.

Flusterpromenaden  36.

Flustret  36.

Folkskollärareseminariets hus  31.

Folkskolor  29, 35.

Franciskanerklostret  27.

Fredsgatan  23.

Fyrisgatan  23.


»Fyrishall»  36.

Fyristorg  18.

Fysiologiska institutionen  18, 61 f.

Fysiska institutionen  63.

»Fågelsången»  17.

»Fördärvet»  35.

Gamla torget  28.

  »   Uppsalagatan  29.

»Geijers dal»  36.

Geijersgatan  23.

Geijerska gården  21.

Geologiska institutionen  58.

Gillbergska huset  19, 46.

»Gillet»  19, 45.

Goodtemplarordens hus  17, 37.

Gropgränd  21.

Gräsgränd  26.

Gräshagen  22.

»Gröna kullen»  73 f.

Gunnar Wennerbergs bostad  25.

Gustavianum  58.

Gustav Vasas byst  79.

Gymnastikhuset  36.

»Gästis»  34.

Görans, S:t, kapell  22.

Götgatan  23.

Haakska huset  16, 45.

Haglundsbro  44.

Hamnesplanaden  25.

Hantverksföreningens hus  16, 33.

Helga Trefaldighetskyrkan  95 f.

Hellmanska huset  25.

Henschenska gården  22.

Hospitalet  18, 45.

Hospitalsgränd  19.

Hälsingegården  28.

Högre elementarläroverket för flickor  32.

»Hörnan»  25, 35.

    »   , äldsta  47.

»Hötappen»  49.

»Imperfectum»  18.

Islandet  23, 24.

Islandsbron  44.

Jesper Svedbergs hus  47.

Johannes, S:t, gatan  20.

   »       »   kyrkan  29.

Julinskiöldska huset  31.

Järnbrogatan  20.

Järnbron  44.

Järnvägsesplanaden  29, 43.

Järnvägsgatan, Västra  29.

      »        Östra  29.

Järnvägsparken  42 f.

Kahle, Rolf, hus  49.

Kamphavet  20.

Kanikhus vid N. Slottsgatan  17.

»Kap»  36.

Kapell, Gunillas  19.

Karl XIV Johans byst  38.

Karolinaparken  37.

Katedralskolan  31.

Kemiska institutionen  63.

Klostergatan  28.

Konsistoriehuset, gamla  19, 58.

Konstmuseum, universitetets  59 f.

Kungsgatan, stora  27.

Konungshögen  28.

Krusenbergsgården  48.

»Kuggis»  12, 58.

»Kungs Jans port»  77.

Kungsgatan  25, 29.

Kungsgården  23, 24.

Kungshögagatan  17.

Kungsträdgården  17, 37.

Kungsängsgatan  23.

Kvarngränd  19.

Kyrkogården  38 f.

Kyrkogårdsgatan  15, 22.

Kyrkoherdegården  45.

Kyronii källare  46.

Kålsängsgränd  25.

Köpmannavreten  22.

Ladugatan  21.

Lagerbringska huset  18.

Landshövdingeresidenset  21.

Lars, S:t, gatan  19, 21.

Lennæus' hus  50.

Lindbergska huset  36.


Lindska läroverket för flickor  32.

Linnégatan  28.

Linnés bostad  28 (två).

Littorinska gården  16.

Lodénska huset  27.

»Lunkan»  16.

Luthgården  71.

Luthagen  15, 22.

Luthagsesplanaden  23, 40.

Luthagsspången  44.

Luthagstorget  40.

»Luthpumpen»  71.

Länslasarettet, f. d.  59.

»Löfvens»  19.

Magni gård  25.

»Malins brygga»  44.

Malmstedtska gården  21.

Maria, S:ta, gata  17.

  »     »    kyrka  24.

Meteorologiska institutionen  64.

Mikaelskapellet  29.

Missionshuset  29.

Munkgatan  17.

Museet för nordiska fornsaker  65 f.

Målarbankens hus  27, 35.

Mörners, Otto, arrest  69.

      Nationshus:

Gotlands  28, 67 f.

Gästrike-Hälsinge  18, 68.

Göteborgs  16, 68.

Norrlands  18, 69.

Kalmar  33, 69.

Smålands  20, 69.

Stockholms  16, 70.

Södermanlands o. Närkes  20, 70.

Upplands  20, 70.

Värmlands  18, 71 f.

Västgöta  18, 70 f.

Västmanlands och Dala  20, 71.

Östgöta  18, 72.

Nedre Slottsgatan  17.

Nicolai, S:t, gata  20.

Nordenhielms hus  19, 45.

Nosocomium  71.

Nybron  43.

Obelisken  40.

Observatoriet, gamla  27, 50.

     »         nya  64.

Odensgatan  23.

»Odin», hotell  33.

Odinslund  40.

Olovs, S:t, gata  20.

»Olympen»  18.

Ovanberga  80, 99.

Oxenstjernas, Bengt, hus  18, 71.

Pastorsexpeditionen  19, 31.

Patologiska institutionen  61.

Pers, S:t, gatan  28.

  »    »   kyrka  27.

Peterssons, prof., f. d. hus  28,49.

»Phoenix»  19, 45.

Planteringen kring domkyrkan  42.

Polikliniker, universitetets  59.

»Politiska knuten»  16.

Porfyrkolonnen  42.

Posthuset  24, 34.

Prinsessan Eugenias småbarnsskola  35.

Prins Gustavs skola  29, 35.

»Prinshuset»  25, 48.

Quensels villa  18.

»Rackarnäbben»  22.

Regeringsgatan  27.

Regnellianum  61.

Rektorsbostället  40.

Repslagaregatan  29.

Riddartorget  40.

Ridhuset  29.

Riksbankshuset  24, 34.

Ringgatan  23.

Ringgatan, norra  29.

Rommelska huset  49.

Rudbecks, Olov, gård  23, 48.

»Rullan»  25.

»Rullans» park  42.

»Rundeln»  21.

Rundelsgränd  21.

Rådhuset  26, 35.

   »     gamla  28, 49.

Salagatan  29.


Salaån  98.

Salsta-herrarnas gård  28.

Saluhallen  19, 32.

Sandbacken, kvarteret  28.

Schefferi hus  19, 66.

Silfverstolpes, G. A. hus  70.

»Sju helvetets gluggar»  25.

Skolgatan  15, 21, 22.

Skolparken  40.

Skolpromenaden  40.

Skytteanum  17, 60.

Slottet  73 ff.

Slottsgränd  18.

Slottsdammen  36.

Slottskällan  37.

Slottsträdgården  64.

Smedsgränd  24.

»Smäcken»  24.

Sparbankens hus  29, 36.

Stadsdiksgatan  25.

Stadshotellet  16, 34.

Stallgården  51.

Stationshuset  34.

»Stenhusholmen»  41.

Steniusska gården  28.

Stora Torget  23.

Storgatan  29.

Strandbergska huset  25, 47.

Strandgatan, gamla  18.

Strandmanska huset  70.

Strömparterren  36.

Studentholmen  19, 40 f.

Studentkårens lokal  67.

      »       tomt  21, 67.

Sturegatan  23.

Sturevalven  74 f.

»Styrbiskop»  74.

Svandammen  17, 36.

Svanfelts hus  25.

Svarta bäcken  26-27.

Svartbäcksesplanaden  29.

Svartbäcksgatan  27.

Svartmangatan  22.

Sysslomansgatan  19, 20.

Sysslomansgården  20, 33.

»Taddis»  47.

Tammska gården  24.

Teaterhuset  26, 34.

Tegelbergska gården  27.

Tegelhagen  22.

Tegnérgatan  23.

Tekniska skolan  36.

Theatrum œconomicum  28, 50.

»Theologicum»  31.

Torsgatan  23.

Tovan, kvarteret  27.

Tovebro  27.

Tovegatan  28.

Trädgårdsgatan  16, 17.

»Trähästen»  27.

Tullbergska gården  28.

»Tullgarn», barnhuset vid  46.

Tullhuset  35.

Tungels, Nils, gård  18.

Ulanderska huset  26, 48 f.

Universitetsbiblioteket  16, 56 f.

Universitetshuset  51 f.

Upmarck-Rosenadlers hus  50.

Upplandsbankens hus  26, 34.

Uppsala högre allm. läroverks byggnad  31.

Uppsala-tidningens hus  25, 47.

Uppsala trädgårdssällskaps trädgård  36.

Vaksalagatan  26.

Vaksalatorg  26.

Valmstedtska gården  19.

Valvgränd  19.

Vasakrogen  49.

Vattugränd  27.

»Vauxhall»  25.

Vedtorget  18.

Verelii gård  22.

Vesterdahlska gården  27.

Vetenskapssocietetens hus  19, 66 f.

Vice pastorshuset  31.

Viksellska gården  34.

Viktoriamuseet  59 f.

Vretgränd  25.

Vårfrugränd  24.

Vårfrulånggatan  24.


Vårfru prästgård  48.

Väderkvarnsgatan  29.

Västgötaspången  44.

Zoologiska institutionen  58.

Ågatan, Västra  18.

  »     Östra  24.

Ågrenska huset  50.

Åkerstens schweizeri  35.

Åsgränd  21.

»Äplet»  19.

Ärkebiskopshuset  46.

Östra Aros  80, 98.

Övre Slottsgatan  21.

*
</chapter>


<chapter name="I. Staden">
<h1>I.    Staden.</h1>
</chapter>

<chapter name="A. Topografi">
<h3>A. Topografi.</h3>
Stadens läge och yttre konturer betingas av dess
förhållande till <i>Fyrisån</i>, som flyter genom staden,
och <i>sandåsen</i>, på vilken bl. a. slottet och domkyrkan
blivit uppförda. Den på <i>västra sidan om ån</i>, både
på och nedanför åsen belägna delen av staden kallas

<b>Fjärdingen,</b> i forna tider indelad i Övre och Nedre
Fjärdingen. Med den förra avsåg man att beteckna
den <i>på</i> åsen belägna delen och med den senare det
<i>nedanför</i> densamma belägna partiet. Denna stadsdel
består av en <i>äldre</i> och en <i>yngre</i> del. Den förra
belägen <i>söder</i> om <i>Skolgatan</i>, som sträcker sig från ån
upp till <i>Kyrkogårdsgatan</i>, den senare <i>norr</i> om
densamma. Denna senare eller yngre del kallas också
<i>Luthagen</i>.

Den söder om Skolgatan befintliga delen av
Fjärdingen är den minnesrikaste delen av staden. I
topografiskt hänseende är den också intressantast,
emedan den i stort sett bibehållit sin från medeltiden
härstammande karaktär, vilket ej kan sägas om någon
annan del av staden. En blick på plankartan
övertygar oss också snart, att så är förhållandet, ty
kvarteren visa ytterst sneda och oregelbundna former.
Det är åsen och domkyrkans läge, som givit det hela
sin prägel.

<i>Drottninggatan</i>, som fått sitt namn efter drottning
Kristina, under vilkens tid den drogs fram och kom
att i rät linie genombryta de gamla kvarteren, avsåg
man böra bli utgångspunkten för en omreglering
även av Fjärdingen, men tillvaron av gamla mer
eller mindre monumentala byggnader hindrade dess
bättre utförandet av den tilltänkta omgestaltningen av
stadsdelen i fråga. Först långt fram i förra
århundradet uppstodo några mer bemärkta byggnader
vid Drottninggatan. Den första var <i>Stockholms nationshus</i>, 
beläget i hörnet av Nedre Slottsgatan och uppfört
1848, ursprungligen avsett till bibliotekshus. Emellertid 
fick Drottninggatan en imposant avslutning, då
på <i>Carolina-backens</i> krön uppfördes <i>Carolina rediviva</i>
eller nuvarande <i>biblioteksbyggnaden</i> med ett läge så
imponerande, att få byggnader i vårt land torde i
detta avseende kunna tävla med densamma. Karl XIV
Johan lär själv ha bestämt detta läge för byggnaden
vid ett besök i Uppsala.

Mitt för Stockholms nation ligger <i>Hantverksföreningens</i> 
stora hus med sina lokaler och i hörnet av
Drottninggatan och <i>Trädgårdsgatan Stadshotellet</i> samt
mitt emot detta <i>Göteborgs nationshus</i>. I övrigt har
den del av Drottninggatan, som sträcker sig emellan
Carolina-backen och ån, bibehållit sitt gamla, för flera
generationer Uppsalabor bekanta utseende med de
höga trähusen, av vilka n:r 8 vid Drottninggatan är
bekant redan från »Gluntarnas» dagar, då Sven
Norberg hade sitt Schweizeri där, kallat »Lunkan»,
tidigare »Carybdis». I trähuset till gården n:r 4 fanns
också samtidigt ett annat schweizeri, vadan denna del
av Drottninggatan i forna tider var väl försett i detta
avseende. I stenhuset till samma gård (Littorinska)
var studentkårens bibliotek en gång inrymt. Mitt
emot ligger det s. k. <i>Haakska huset</i>, på sin tid kändt
under namnet »<i>politiska knuten</i>», emedan alla offentliga 
anslag och enskilda meddelanden klistrades upp 

på själva väggen, innan någon anslagstavla blev
anbringad där. I speceriaffären i samma hus var förr
stadens egentligen enda tidningsaffär, kallad »Haakens
bod».

Drottninggatan skäres först av <i>Nedre Slottsgatan</i>,
fordom kallad <i>Kungshögagatan</i>, emedan man ansåg
att en s. k. »kungshög», »kung <i>Ubbes</i> hög», funnits
på slottsbacken eller åsen, vilket ej är omöjligt.
Nedre Slottsgatan börjar nedanför Bondkyrkan och
vid Riddartorget, där i hörnet ännu finnas <i>medeltida, 
gotiska källare</i>, vilka en gång tillhört
prästgården eller kanikhuset, vilket under medeltiden
beboddes av prästen vid Helga Trefaldighetskyrkan.
Gatan fortsätter ned till <i>Svandammen</i>, och äga de,
som bo vid densamma, en härlig utsikt över slottsbacken. 
I hörnet av Nedre Slottsgatan och <i>Munkgatan</i>,
som sträcker sig utmed Svandammen, ligger 
»<i>Fågelsången</i>», emellan förstnämnda gata och Trädgårdsgatan.
Gården, en gång tillhörig Magnus Gabriel de la Gardie,
utgöres huvudsakligen av en stor, med höga träd
bevuxen trädgård eller snarare park, som varit och är
en ögonfägnad för många stadsbor och främlingar.
Den liksom alla kvarteren, som begränsas av
Riddartorget, Trädgårdsgatan och N. Slottsgatan samt
Munkgatan, tillhör den forna <i>Kungsträdgården</i> under slottet,
vilken vid stadens reglering under drottning Kristinas
tid uppläts till bebyggande åt dem, som förlorade sina
tomter vid gaturegleringen. I f. d. Beijnoffska gården
låg lusthuset. <i>Munkgatan</i> har sitt namn efter
<i>Munkbron</i> av trä, som fordom gick över ån på nuvarande
Islandsbrons plats. Mitt för nämnda gata ligger
<i>Goodtemplar-ordens hus</i>, förr <i>brunnssocietetens hus</i> etc.

Den följande gata, som skär Drottninggatan, är
<i>Trädgårdsgatan</i>. Den gick i forna dagar, då den
kallades <i>S:ta Maria-gatan</i>, ett stycke <i>öster</i> om den
nuvarande (läget synes av ett gammalt hus på f. prof.
Hedenii gård), utmed <i>Skytteanums västra fasad</i> och 
begränsade Kungsträdgården åt öster. Den begynner
också vid Riddartorget och sträcker sig åt söder till
Svandammen. Mitt emot Skytteanum är <i>Värmlands
nationshus</i>, fordom Bengt Oxenstjernas, och
nedanför förstnämnda hus Göteborgs nation. På gatans
<i>högra</i> sida är i huset n:r 7 <i>Enskilda läroverket</i>
inrymt och i n:r 9 <i>Gästrike-Hälsinge nationshus</i>. I
hörnet av <i>Slottsgränd</i>, som skär Trädgårdsgatan, är
prof. Quensells villa, en gång Nils Tungels gård,
och mitt emot denna <i>fysiologiska institutionens</i>
byggnad. Bortom den sistnämnda ligger <i>Östgöta
nationshus</i>, som gränsar till »Fågelsången». På gatans
<i>vänstra</i> sida och utmed Munkgatan ligger tomten till
<i>anatomiska institutionens byggnader</i>, som också sträcka
sig utmed Västra Ågatan.

<i>Västra Ågatan</i> begynner vid Drottninggatan och
sträcker sig utmed åns västra sida ner till
Svandammen och Munkgatan. Den fanns som <i>Strandgata</i>
redan före regleringen på 1600-talet. Utmed Västra
Ågatan har man <i>Norrlands nationshus, Almqvist &
Wiksells boktr.-aktiebolags komplex, Västgöta
nationshus, f kusoren Bergholms</i> gamla trähus, bekant under
namnet <i>»Imperfectum»</i>, emedan det ständigt stod under
»inredning», <i>f. Lagerbringska</i> huset, kallat »Olympen»,
<i>Akademiska boktryckeriet</i> och <i>anatomiska
institutionens byggnader.</i>

Från Drottninggatan och Västra Ågatan beträder
man <i>Fyristorg</i>, förut kallat Vedtorget, emedan förr i
tiden all stadens vedhandel var förlagd till denna
plats. Detta torg uppkom efter branden 1702, då
det på denna plats belägna <i>Hospitalet</i> blev lågornas
rov. Endast kyrkan stod kvar till fram på
1800-talet. Hospitalet i fråga var grundat av domprosten
Andreas And i början av 1300-talet, då det kallades
Helgeandshus, en vanlig benämning på i städerna
under medeltiden uppförda herbergen för fattiga och
vanföra. Dit fördes också fattiga sinnessjuka. Under
Gustav I:s tid ändrades namnet till hospital, men dess
karaktär förblev densamma, vadan det vid branden
fortfarande var eti herberge för sjuka och fattiga.
Det flyttades efter branden till Anders Nordenhielms
hus, sedermera <i>Uppsala Gille</i> vid Fyristorg. Bredvid
Gillet ligger ett trähus, som inrymmer en restaurant
kallad Phoenix, bekant för äldre Uppsala-generationer
under namnet »Löfvens», efter den bekante källarmästar
Claes Löf, tidigare »Äplet». Längst fram vid torget
och i hörnet av <i>S:t Eriks gränd</i>, förr kallad
<i>Kvarngränden</i>, ligger <i>Gillbergska huset</i>. Kvarngränden
fortsatte före branden i den mycket smala
Hospitalsgränden, som sträckte sig fram till Nybron, förbi Hospitalet.
Emellan Fyristorg och Riddartorget är också en smal
gränd <i>Valvgatan</i> kallad efter valvet under Skytteanum.
Vid S:t Eriks gränd ligger <i>domtrapphuset</i> och andra
domkyrkan tillhörande byggnader. När man passerat
S:t Eriks gränd kommer man ut på <i>S:t Eriks torg</i>,
förr kallat Oxtorget. Till höger har man <i>S:t Eriks
pump</i> och där nedanför i sänkan <i>S:t Eriks källa</i>, som
förr levererade ständigt rinnande vatten, nu taget i
anspråk för stadens vattenledning. Källan ansågs av
traditionen ha uppsprungit på den plats, där Erik
den helige ljöt döden, men en annan källa i Uppsala
utpekas som den ursprungliga, nämligen vid
Riddartorget. Den krona, som är placerad på pumphuset,
har fordom setat på ett kapell, som drottning Gunilla
skulle ha inrättat på <i>holmen</i>. Emellan ån och torget
är den för några år sedan i romansk stil uppförda
<i>Saluhallen</i>, som är belägen på och intill platsen för
den forna <i>studentholmen</i>, varom mer i annat
sammanhang. Vid torgets västra sida är <i>gamla
akademiska konsistoriehuset</i> och <i>pastorsexpeditionen</i>. I
hörnet av torget och <i>S:t Larsgatan</i> har man
<i>Vetenskapssocietetens hus</i> med <i>Schefferi</i> »bibliotek». I
hörnet av torget och <i>Sysslomansgatan</i> (n:r 1) är
<i>Valmstedtska gården</i>.

<i>Sysslomansgatan</i>, som börjar vid S:t Eriks torg
och sträcker sig fram till och igenom <i>Luthagen</i>, har
sitt namn efter <i>sysslomansgården</i> (n:r 7
Sysslomansgatan, f. n. inrymmande Wretmans Boktryckeri), som
tillhörde domkyrkan och beboddes av 
domkyrkosysslomannen åtminstone redan i förra hälften av
1600-talet. Vid denna gata ligga flera nationshus, i hörnet
av Järnbrogatan <i>Smålands nationshus</i>, emellan
Johannesgatan och Lutgränden <i>Upplands nationshus</i> och
mellan sistnämnda gränd och Skolgatan
<i>Västmanlands och Dala nationshus</i>. Vid Sysslomansgatan ha
i senare tider uppstått en hel del stora enskilda
byggnader, varav några av mer monumental karaktär.

Sysslomansgatan skäres först av <i>Järnbrogatan</i>, som
fordom kallades S:t Olovsgatan och börjar vid
Kyrkogårdsgatan på åsens krön. Den passerar över det
s. k. <i>Kamphavet</i>, nu bebyggt med stora stenhus, men
förr torg, som enligt gamla anteckningar skulle ha
fått sitt namn efter en på denna plats belägen damm,
varest ärkebiskoparna under medeltiden läto vattna
sina hästar. Dammen låg då strax bakom den gamla
ärkebiskopsborgen, som var belägen på
universitetshusets plats. Kring Kamphavet voro ännu under
1500-talet endast gärden. Vid det gamla
Kamphavs-torget ligger <i>f. d. Epidemisjukhuset</i>, som 1834
uppfördes till <i>fattighus</i> för akademiens och stadens
gemensamma behov. Utom universitetshuset märkes
vid Järnbrogatan och på backens krön det ofantligt
höga stenhuset, som i och för sig prydligt, dock
kommit att verka tyngande på omgivningen. I hörnet
av S:t Larsgatan ligger <i>Södermanlands och Närkes
nationshus</i> och snett emot, utmed S:t Larsgatan, ett
gammalt vitt hus, vanligen förr kallat »<i>Alba longa</i>».

Den nästa gata, som skär Sysslomansgatan är <i>S:t
Johannesgatan</i>, fordom även kallad S:t Nicolai gata.
Den mynnar ut i Enköpingsvägen. Vid denna gata
ligger Borgerskapets gubb- och änkehus. Därefter
följer <i>Skolgatan</i>, förr kallad Ladugatan. <i>S:t
Larsgatan</i>, som har sitt namn efter domkyrkan, helgad
åt S:t Lars, begynner vid gamla »Kuggis» (nu
geologiska institutionens byggnad) och slutar vid
Skolgatan, stadens forna gräns. Parallellt med S:t 
Larsgatan går <i>Rundelsgränd</i>. Den börjar nu vid
Järnbrogatan och sträcker sig ned till Skolgatan, men
förr började den mitt för trappan till domkyrkans
västra trappuppgång och gick emellan Gustaviani
forna imposanta mur och f. Aurivilliska huset, där
universitetets polikliniker äro inrymda, och krökte ned
till Järnbrogatan (riktningen synes å planen). Den
hade sitt namn efter det runda torn, <i>rundel</i>, som var
inbyggt i Gustaviani mur och tillhörde den gamla
biskopsborgen. Parallellt med nämnda gränd går
<i>Övre Slottsgatan</i>, som börjar vid Carolina-backen och
sträcker sig ned till Skolgatan. Huset n:o 2 vid
denna gata, nu Annerstedtska gården, har varit Erik
Gustav Geijers gård och därförinnan på 1700-talet
landshövdingeresidens, medan slottet stod under
inredning. Huset mitt emot, n:r 1, prof. Clasons gård,
var på sin tid kanslihus och uppfördes till detta
ändamål av Olov Rudbäck d. ä. på 1680-talet, varvid
vissa järnkonstruktioner kommo till användning. Det
blev sedan posthus, vilket det förblev till 1871. I
samma kvarter är <i>studentkårens tomt</i>, som varit ämnad
till att där en gång uppföra studentkårens byggnad.
På andra sidan detta kvarter skäres Övre Slottsgatan
av <i>Åsgränden</i>, där några gamla originella trähus
finnas att se, bl. a. ett av de äldsta trähusen i
Uppsala med spiselmuren åt gatan och fasaden åt gården.
Nästa tvärgata, <i>Gropgränden</i>, som fanns med sitt
nuvarande läge redan före regleringen på 1640-talet,
har sitt namn tydligen efter något dike, som gick
från Kamphavet. Vid denna gata ligger till vänster
ett trähus, där adjunkten Malmstedt bodde och där
enligt en uppgift, som dock ej är alldeles bestyrkt,
<i>Anna Maria Lenngren</i> skulle ha blivit född 1755.
Emellan denna gränd och Kamphavet låg förr <i>Olov
Verelii</i> († 1682) hus (f. d. Henschens gård), som
revs för några år sedan för att lämna plats åt
ett modernt byggnadspalats. Enligt äldre uppgifter
skulle grunden till detta hus varit <i>S:t Görans</i> på
gärdet väster om staden på ärkebiskopens tomt
belägna <i>kapell</i>, som uppfördes 1441, vilket bestyrkes av
äldre källor, ehuru inga fullt genomgående
undersökningar gjordes vid husets rivning. Vid slutet av
Övre Slottsgatan går en gränd, <i>Svartmangatan</i>, ned
till S:t Larsgatan. Den fanns åtminstone ej i sin
nuvarande riktning före regleringen på 1640-talet, och
har den intet att göra med något försvunnet
Svartbrödrakloster, ty något sådant fanns ej i Uppsala.

Parallellt med Övre Slottsgatan sträcker sig
<i>Kyrkogårdsgatan</i>. Vid dess slut i hörnet av Skolgatan, i
kvarteret Hörnet, låg »<i>rackarnäbben</i>» med ett ännu
befintligt gammalt hus, där stadens skarprättare bodde
i långliga tider, därav namnet.

På andra sidan <i>Skolgatan</i> begynner den s. k.
<i>Luthagen</i>, som ligger mellan ån och <i>Börjevägen</i>, vars
första del heter Börjegatan. Luthagen bestod ännu
på 1870-talet huvudsakligen av åkrar och ängar,
tillhöriga Åby rusthåll. Man började då, sedan
Läroverket blivit uppfört, där köpa tomter och uppföra
trähus, som dock placerades utan vidare ordning.
Luthagen tillhörde under medeltiden domkyrkan och
kallades då »<i>Köpmannavreten</i>», »<i>Gräshagen</i>» och
»<i>Tegelhagen</i>», som vid reduktionen under Gustav I:s
tid återföllo till kronan. Han förlänte dem till sin
kusin, fru Brita Kristiernsdotter (Vasa), vars dotter
blev gift med ärkebiskop Laurentius Petri, som den
7 febr. 1562 fick frihet och frälse bl. a. på nämnda
vretar och hagar. Dessa jordar gingo i arv till hans
döttrar och deras män:. ärkebiskop Laurentius Petri
Gothius, ärkebiskop Abrahamus Andræ Angermannus
och prof. Olaus Luth. Den sistnämndes son <i>Johan
Luth</i> fick stadfästelse på frälset av Karl IX den 29
juli 1600, varefter åkrarna och hagarna fingo namnen
Luthagen och Lutåkern. Sedermera uppstod
långvariga processer dels emellan de många arvingarna
till jorden, dels vid reduktionen emellan kronan och
staden å ena sidan samt de s. k.
Luthagsintressenterna å den andra, vilka processer egentligen aldrig
blevo avgjorda.

De förnämsta gatorna å Luthagen äro utom
Sysslomans- och Börjegatorna: <i>Sture-, Göt-</i> och <i>Fynsgatorna</i>
samt följande gator, som skära dem: <i>Tors-,
Odens-</i> och <i>Fredsgatorna, Lathagsesplanaden, Geijers-,
Tegnérs-</i> och <i>Ringgatorna</i>.

På <i>östra sidan om ån</i> äro stadens <i>två andra
stadsdelar</i>, som skiljas genom Drottninggatans
fortsättning eller rättare början öster om ån, Stora Torget
och Vaksalagatan. Den södra av dessa kallas

<b>Kungsängen</b> eller <i>Vårfruroten</i>, som den också heter,
och har sitt namn efter de forna ängarna kring
<i>Kungsgården</i> vid <i>Islandet</i>. Vårfruroten syftar på
Vårfru eller S:ta Maria kyrka, som låg nere vid ån.
Denna del av staden utgjorde under medeltiden en
egen församling, liksom Svartbäcks- eller S:t Pers
rote. Från <i>Stora Torget</i> går mitt genom stadsdelen
<i>Kungsängsgatan</i>, som tillkom efter regleringen på
1640-talet och då kallades Stora Konungsgatan. Gatan
har kanske mer än någon annan i Uppsala bibehållit
sin många årtionden gamla prägel med sina många
höga reveterade och oreveterade trähus. Huset
<i>n:r 1</i> vid denna gata har ej allenast sitt intresse
därigenom att Olov Rudbeck bott där, utan även däri
att det fanns redan före regleringen på 1640-talet
och möjligen kan ha medeltida anor, varför det torde
vara det äldsta hus i denna del av staden. Förbi
det ena husets gårdsfasad gick på 1600-talet en gränd,
Vårfrugränden. Mitt emot (n:r 1) är <i>Apoteket Lejonet</i>.
I hörnet av Kungsängsgatan och <i>Smedsgränden</i>, som
fanns redan före regleringen och har sitt namn efter
smedjorna där, är De Geerska huset. I hörnet av
<i>Bangårdsgatan</i> och Kungsängsgatan ligger <i>post- och
riksbankshuset</i>, som även inrymmer telegraf och
rikstelefon. Parallellt med Kungsängsgatan och utmed
ån sträcker sig <i>Östra Ågatan</i>, förr kallad
Vårfrulånggata, då den började vid Gamla Torget och
sträckte sig ned till Islandet, skild från ån genom
mindre gårdar och strandbodar, vilka brunno 1702
och lämnade plats för en Strandgata med till en
början sluttande stränder, innan denna sida. av ån på
1870-talet fick stenkajer. Mitt för Strandbergska
huset var ännu då ett vattningsställe, som sedan
gammalt kallades för »Smäcken» och där mer än ett lass
försvunnit i djupet, då man efter verkställd vattning
skulle vända. I hörnet av Östra Ågatan och
<i>Bredgränd</i> (på f. d. Arseniuska gårdens tomt) låg Vårfru- 
eller S:ta Maria kyrka, som omtalas redan 1232 och
revs på 1540-talet, men vars kyrkogård, som sträckte
sig över nuvarande Bredgränden in uti kvarteret
Duvan och där bakom belägna plats, fanns till långt
fram på 1600-talet och där människoben och hela
skelett flera gånger påträffats. I hörnet av Östra
Ågatan och <i>Bävernsgränd</i> (å f. d. prof. Tamms
gårdstomt) låg <i>Kungsgården</i>, först kallad Förisäng, sedan
Islandet, vilken nämnes redan 1234, då K.Erik
Eriksson där firade sitt bröllop. Den utgjordes av etts. k.
fast hus med en stor trädgård och tillhörande jordar,
som på 1500-talet kallades »Uppsala gård». Den
användes till bostad för konungen och hans fogde,
tills slottet blev beboeligt. Sedan uppläts det av
Karl IX till Kristoffer Wärnstedt, som var
ståthållare på Uppsala slott. Därefter gick det i enskild
ägo, och förföll stenhuset samt revs slutligen och
lämnade plats för träbyggnader. Mitt emot ligger
en gammal envåningsbyggnad av sten (från
1600-talet), som med sina 7 vindskupor fått namnet -»<i>sju
helvetets gluggar</i>», tydligen givet den tid där var
krog eller ännu sämre lokal. Där bredvid är
trähuset, där <i>Gunnar Wennerberg</i> bodde. Av nya hus
vid Östra Ågatan böra nämnas <i>Strandbergska huset</i>,
det därintill belägna <i>Uppsala tidningens hus</i> och det
stora nybyggda huset invid Bredgränden, »<i>Hörnan</i>»,
samt <i>Svanfeltska huset</i>. Mitt emot ångbåtsbryggan
har man det <i>Hellmanska huset</i>, bekant för äldre
Uppsalabor som det första stora huset i Kungsängen.

I jämnbredd med Kungsängsgatan går också
<i>Dragarbrunnsgatan</i>, som förr kallades Nya
Dragarbrunnsgatan, emedan den endast sträckte sig från
Bredgränden ned i Kungsängen och ej ägde någon
förbindelse med den egentliga Dragarbrunnsgatan.
Emellan Smedsgränden och Bredgränden låg nämligen
en hindrande gård, som ägdes av dåvarande
<i>stadsfiskal Magni</i> och av honom skänktes till staden i
och för gatans framdragande, som också gick för sig
i början av 1880-talet. Parallellt med sistnämnda
gata ligger <i>Kungsgatan</i>, förr kallad Stadsdiksgatan,
emedan stadsdiket gick fram ungefärligen på dess
plats, innan järnvägen emellan Uppsala och
Stockholm kom till. Där låg redan tidigt ett litet
anspråkslöst värdshus, som med tiden utvidgades och
fick namnet <i>Vauxhall</i> samt slutligen på grund av dess
stora kägelbana namnet »<i>Rullan</i>», som den bekanta
restauranten sedan dess behåller. Vid denna gata ligga
en hel del stora under 1880—1890-talen uppförda
stenhus samt flera <i>hotell</i>.

De gator, som skära Kungsängsgatan och med
den parallella gator äro utom de förut uppräknade:
<i>Smedsgränd, Bredgränd</i> och <i>Bävernsgränd</i>, där det
s. k. <i>prinshuset</i> är beläget, <i>Vretgränden</i>, så benämnd
emedan den ledde till utom staden belägna vretar,
<i>Kålsängsgränden</i> och <i>Hamnesplanaden</i>. 
<i>Bangårdsgatan</i> hette förr i hela sin utsträckning <i>Gräsgränd</i>
och började vid Östra Ågatan samt slutade ute vid
gärdena, innan järnvägen byggdes. Den fanns redan
före regleringen, och ser man ännu dess forna sneda
riktning å södra husraden emellan Kungsängs- och
Dragarbrunnsgatorna (gårdssidan till Kungsängsgatan
18). Nere vid Östra Ågatan reglerades gränden
för ungefär tio år sedan, då riksbankshuset m. fl.
byggnader uppfördes.

<i>Vaksalagatan</i> skiljer Kungsängen och Svartbäcken.
I hörnet av denna gata och Stora Torget ligger till
vänster <i>rådhuset</i>, till höger <i>Upplandsbankens nya hus</i>.
Gatan har i övrigt bibehållit sin gamla karaktär.
Längre ned på Vaksalagatan inemot den forna tullen,
som på 1860-talet var vid nuvarande
järnvägsövergången, ligger den bekanta <i>Feithska tomten</i>, förut
Vallmanska, som sedan marknaderna flyttades till
<i>Vaksala torg</i>, blev den egentliga platsen för de traditionella
marknadsnöjena, som förut voro inhysta på flera
ställen i staden, ej minst i gårdarna kring Stora
Torget, där marknadsstånden ännu på 1870-talet voro
uppställda och i vars »gator» positiven läto höra sina
ljuva toner. Snett emot Feithska tomten ligger
<i>teaterhuset</i>. På andra sidan järnvägen fortsätter
Vaksalagatan ut till Vaksalavägen och förbi <i>Vaksala torg</i>.
Flera större stenhus ha i senare tider uppstått vid
denna fortsättning av gatan ifråga samt vid torget.
Den del av Drottninggatan, som går från <i>Nybron</i>
till Stora Torget, skiljer också Kungsängen från
Svartbäcken. N:r 1 vid denna gata, som inrymmer
Lundequistska bokhandeln, kallas det <i>Ulanderska huset</i>, det
mitt emot <i>Strandbergska huset</i>, som upptager en stor
del av kvarteret Näktergalen.

<b>Svartbäcken</b>, stadens tredje stadsdel, kallades på
1600-talet Svartbäcks- och S:t Pers rote. Den förra
benämningen har den fått av <i>Svarta bäcken</i>, ett ännu
i dag i form av dike befintligt tillflöde till Fyrisån,
vilket dock förr gick fram under Tovebro, som givit
namn åt kvarteret Tovan (begränsas av Järnbro-,
Dragarbrunns- och Linnégatorna). Denna bäcks
översvämmande har haft stort inflytande på de stora
vårflödena i Uppsala. S:t Pers rote hade namn efter
<i>S:t Pers kyrka</i>, som låg i gården n:r 12 S:t
Persgatan, där en betydande del av byggnaden ännu
finnes att se, och den intill belägna f. Tegelbergska gården
vid Dragarbrunnsgatan. Denna kyrka upphörde vid
reformationstiden, men fanns kyrkogården, som låg
på apotekar Westerdahls tomt och trädgård, kvar ännu
i mitten av 1600-talet. Huvudgatan i denna
stadsdel är <i>Svartbäcksgatan</i>, som börjar vid Stora Torget
och sträcker sig ned i Svartbäcken. Den kallades
straxt efter regleringen på 1640-talet, då den drogs
fram över gamla kvarter, Stora Konungsgatan och i
sin fortsättning Regeringsgatan, ett namn som tillika
med Drottninggatan blivit givet av Klas Fleming,
som också samtidigt reglerade Norrmalm i
Stockholm. Huset n:r 2 vid Svartbäcksgatan, som kallas
det Lodénska, är <i>märkligt</i> såtillvida, att igenom
gården går en <i>gammal gränd</i>, s. k. Vattugränd,
som förskriver sig från tid före regleringen och
torde vara en av de äldsta i staden, ty för några
år sedan påträffades i porten till nämnda egendom
tvänne gator under varandra, varav den understa
låg ungefär <i>2 1/2 meter</i> under den nuvarande gatan.
Intill denna understa gata fanns också en stengrund
och spiselmur. Mitt emot detta hus är
<i>Mälarebankens</i> nybyggnad och på gamla »Trähästens» plats
ett <i>stort privat hus</i> av sten. I gården n:r 7 är
<i>Apoteket Kronan</i> förlagt samt <i>gamla Observatoriet</i>, som
kanske ursprungligen varit en av klosterbyggnaderna.
Mitt emot, i gården n:r 10, var det medeltida
<i>Franciskanerklostrets</i> huvudbyggnad (kanske kyrkan)
belägen, som redan på 1630-talet var i enskild ägo,
men dess byggnadskomplex sträckte sig också över
på andra sidan <i>Klostergatan</i>, som fått sitt namn efter
nämnda kloster, uti <i>f. Tallbergska gården</i>, där källare
från klostertiden ännu finnas, och <i>Gotlands 
nationshus</i>, som också till sitt ursprung är en av de gamla
klosterbyggnaderna. Kyrkogården, där Peder
Sunnanväder och Knut Kansler, vilka voro i uppror mot
Gustav I, blevo begravna, låg intill klostret (nedåt
ån). Snett emot i hörnet av Klostergatan och
Svart-bäcksgatan har man <i>Bayerska bryggertets tomt</i>, fordom
kallad »<i>Sandbacken</i>» och ännu tidigare <i>Konungshögen</i>,
emedan där fanns en i senare tider bortschaktad
gravhög från järnåldern. Bortom den låg
»<i>Salsta-herrarnas</i>» gård, även Bjelke-gården kallad. I hörnet av
Järnbrogatan och Svartbäcksgatan (n:r 16) ligger den
s. k. <i>Hälsinge-gården</i> av trä, där sedan förra hälften
av 1800-talet hälsingar med sin humla och sina
lärfter och norrlänningarna med sina fågel- och
rensteksforor hade sitt kvarter under distingen. I hörnet
av <i>Linnégatan</i>, förr kallad Tovegatan, och
Svartbäcksgatan är <i>Linné-byggnaden</i> och <i>Gamla botaniska
trädgården</i>.

<i>Östra Ågatan</i> fortsätter från Nybron förbi
<i>Fjellstedtska skolans hus</i> vid <i>Järnbron</i>. I hörnet av
<i>Gamla Torget</i>, stadens <i>äldre torg</i>, och Östra Ågatan
ligger den byggnad, där <i>Akademiska bokhandeln</i> är
förlagd. Huset vid torget är till sin undre del den
forna rådstugan, som uppfördes på 1590-talet och
brann 1702. Stadens <i>äldsta rådhus från medeltiden</i>
låg i hörnet av torget och <i>S:t Persgatan</i>, ungefär
där det nya badhuset, <i>Centralbadet</i>, är uppfört. Intill
detta ligger också vid torget <i>f. d. prof. Peterssons
hus</i>, gamla <i>Teatrum œconomicum</i> (se sidd. 49, 50).
I huset 9 —11 Östra Ågatan, som tillhörde släkterna
<i>Stenius</i> och <i>Celsius</i>, bodde <i>C. v. Linné</i> under sin
studenttid (d. v. s. i ett litet förr befintligt hus in
på gården).

<i>Dragarbrunnsgatan</i>, som begynner vid Linnégatan,
mitt emot Gamla botaniska trädgården, hette
ursprungligen Dragarbrogatan, emedan gatan då gick utmed
graven eller stadsdiket, över vilket var en bro som
kunde dragas in för att hindra boskap komma in i
staden. Sedan fick gatan namnet Dragarbrunnsgatan
efter en i senare tider befintlig brunn med pump,
kallad Dragarbrunn, i hörnet av S:t Persgatan och
Dragarbrunnsgatan. Vid Dragarbrunnsgatan ha sedan
gammalt varit hantverkaregårdar och har den i stort
sett bibehållit sitt gamla utseende, åtminstone från
början av 1800-talet. I hörnet av nämnda gata och
Järnbrogatan är <i>Prins Gustavs skola</i>.

<i>Kungsgatan</i> fortsätter även genom Svartbäcken till
mitt för parken vid <i>Mikaelskapellet</i>. Vid denna gata
ligga <i>stadens största folkskolor</i>, på ömse sidor
Järnbrogatan. I hörnet vid S:t Persgatan är <i>Sparbankens
hus</i>. Längre bort har man metodistförsamlingens
<i>S:t Johanniskyrka</i> och <i>Missionshuset</i>.

På andra sidan järnvägen och bortom
Svartbäckstorget har man längst i <i>norr</i> en stadsdel, som
uppstått på ömse sidor Svartbäcksgatan och landsvägen
till Gävle. Den skäres av <i>Repslagaregatan,
Svart-bäcksesplanaden, Gamla Uppsalagatan</i> och <i>Norra
Ringgatan</i>. På ömse sidor järnvägen äro <i>Västra-</i> 
och <i>Östra Järnvägsgatorna</i> m. fl. nyanlagda sådana.
<i>Öster</i> om <i>järnvägen</i> har uppstått en vacker stadsdel
med en del nya, stora och prydliga hus. S:t
Pers-och Järnbrogatorna sträcka sig över dit och skäras
av <i>Järnvägsesplanaden</i> med <i>Ridhuset</i> i hörnet av
S:t Persgatan, den breda <i>Storgatan</i> med flera nya,
stora hus, <i>Salagatan, Väderkvarnsgatan</i> m. fl.

***
</chapter>
<chapter name="B. Offentliga byggnader, promenader, parker, broar m. m.">
<h3>B.   Offentliga byggnader, promenader,
parker, broar m. m.</h3>
</chapter>
<chapter name="1. Offentliga byggnader">
<h2><small>1. Offentliga byggnader.</small></h2>

I <b>Fjärdingen</b> märka vi bland offentliga byggnader,
som ej tillhöra universitetet, främst <i>domtrapphuset</i>.
Redan 1339 hade borgarne i Uppsala börjat att vid
dombrons ena ända uppföra ett torn till försvar,
d. v. s. själva kärnan i tornet över domtrappan, ty
främre delen av trappan var ännu i senare hälften
av 1600-talet utan överbyggnad. Detta
tornbyggnadsarbete sökte ärkebiskopen hindra, men tydligen
utan resultat. Tornet med ännu bevarade
skottgluggar användes också till försvarsändamål, bl. a.
1470, då det stormades och intogs av Sten Sture
d. ä:s trupper, emedan det innehades av Kristian I:s
folk. Så småningom uppfördes redan under
medeltiden byggnader intill tornet, sannolikt till bostad åt
kaniker eller andra, som gjorde tjänst vid domkyrkan.
Dessa tillika med tornet reducerades till kronan. Gustav
I upplät dock 154 huset på norra sidan om trappan
till Per Brahe d. ä., som i sin ordning skänkte huset
till hospitalet. Det kom dock i domkyrkans ägo 1766
genom kungl. maj:ts beslut. Huset på södra sidan,
som uppfördes 1630, var också domkyrkans. Dessa
båda stenhus och tornet över domtrappan ha dock
under tidernas lopp blivit i hög grad förändrade och
i senare tider inredda till butiker och moderna
bostäder, som visserligen berett domkyrkan vissa
inkomster, men förtagit det intressanta och pittoreska
huset, så mycket av dess åldriga karaktär. Intill
trapphuset ligger <i>domkapitelshuset</i> (consistorium 
ecclesiasticum), som uppfördes på 1740-talet till
<i>katedralskola</i>, och förblev där till 1837, då den flyttades till
nuvarande Folkskollärareseminariets hus, varefter
domkapitlet flyttade in i det gamla skolhuset. Bortom
denna byggnad ligger det s. k. <i>vice pastorshuset</i>, som
härstammar från medeltiden, vilket framgår genom
en närmare undersökning av huset. Det var under
medeltiden kanikhus och på 1600-talet klockarehus
samt uppläts på 1700-talet till bostad åt en vice
pastor. Längre bort på domkyrkoplanen är den 1681
till domkapitel uppförda envånings stenhusbyggnad
med förstugukvist, som, då domkapitlet på 1740-talet
flyttade därifrån, uppläts till <i>teologisk lärosal</i>, varför
den förr kallades »teologicum». Numera är
<i>pastorsexpeditione</i>n förlagd till denna byggnad.

<i>Folkskollärare-seminariets hu</i>s på höjden emellan
bondkyrkan och domkyrkan är uppfört i mitten av
1700-talet av dåvarande akademiräntmästaren
Julinskiöld i det gamla kvarteret Odin, där förut fanns
ett medeltida hus med valv, kallat dekanens hus och
en gång tillhörigt Erik Benzelius. Efter Julinskiöld
ägde bl. a. prof. P. N. Christiernin († 1799) huset.
Det var under hans rektorstid, som studenterna gjorde
upplopp och hotade honom och hans hus, emedan
han uppträdde så bittert emot Kantianismen, en
tilldragelse, som på sin tid väckte betydligt uppseende.
Byggnaden inköptes 1834 på Karl XIV Johans
bekostnad till <i>katedralskola</i>, varefter den reparerades och
iståndsattes för ändamålet. På husets fasad står
därför följande inskrift: »A Carolo XIV Johanne
restaurata et aucta 1837». Där förblev skolan till 1869,
då det nuvarande <i>läroverkshuset</i> invigdes. Sedan
uppläts det till folkskollärare-seminarium, som dock
snart skall flytta därifrån. Byggnaden är rätt
imponerande, både genom stil och läge.

<i>Uppsala högre allmänna läroverks byggnad</i>,
invigd 1869, är uppförd efter ritningar av T. W. 
Scholander. Det
var en av de
första mer
tidsenliga 
läroverksbyggnader i
vårt land
och som
sådan
särdeles utmärkt,
vilket  bäst
framgår
därav, att  den
ännu är användbar för sitt ändamål. Att byggnaden
förlades på andra sidan Skolgatan, hade stor
betydelse för stadsdelens utveckling, ty det var först sedan
läroverket kom dit, man på allvar började bebygga
Luthagen.

<img id="5172">Högre elementarläroverket för flickor</img>

Vid Västra Strandgatan ligger <i>högre
elementarläroverket för flickor</i>, vilket förut hade sin lokal vid
Trädgårdsgatan. Byggnaden blev färdig 1889.

Vid samma gata och i hörnet av S:t
Johannesgatan är <i>Kristliga Föreningens av Unge Män</i>
monumentala byggnad belägen. Huset, som är uppfört
efter ritningar av arkitekt A. Lindegren, torde vara
ett av de mest tilltalande bland nya hus i Uppsala,
särskilt genom den medeltidsstämning det förlänar
omgivningen. Det invigdes den 1 okt. 1911.

I hörnet av Åsgränd och Odinslund är <i>Lindska
läroverket för flickor</i>, inrymt i det förr Uppsala
läkareförening tillhöriga prydliga huset, som uppfördes
av biskop v. Schéele i Visby och en tid även
inrymde lokaler för Kalmar nation.

<i>Saluhallen</i> vid S:t Eriks torg är belägen på
platsen för den med stora träd beväxta parken, som
tillhörde domkyrkan. Byggnaden, utförd i romansk stil,
måste  i  och för sig få anses vara som saluhall 
betraktad vacker, om den också ej passar till de åldriga
och stämningsfulla omgivningarna kring S:t Eriks
torg, men den fyller i alla händelser ett för Uppsala
sedan länge känt behov.

<i>Sysslomansgården</i> vid Sysslomansgatan torde
också få räknas till offentliga byggnader, om den också
ej längre bebos av domkyrkosysslomannen eller
»economus templi», som han fordom kallades, vars
boställsgård den egentligen är. Detta hus, vilket
numera inrymmer Wretmans boktryckeri, är uppfört
åtminstone i förra hälften av 1600-talet, och ägdes
tomten av domkyrkan redan tidigare. Byggnaden
torde emellertid vara den äldsta vid Sysslomansgatan
och i denna trakt av Fjärdingen.

<i>Hantverksföreningens hus</i> vid Drottninggatan
består av en större stenhusbyggnad vid nämnda gata och
hade förr ett nu rivet trähus utmed Nedre Slottsgatan.
Sistnämnda byggnad kallades för hotell »Oden»,
men förut »gamla
gästgivaregården», emedan
gästgivaregården var
belägen där, innan den
flyttades till andra sidan
gatan. Huset ägdes i
slutet av 1700-talet av
den hos Bellman
skildrade »magister Gåse»
eller snarare av hans
hustru. I det mindre
huset vid Nedre
Slottsgatan, där fabriks- och
hantverksföreningen
hade sina
sammanträden, var en tid på
1870-talet Kalmar
nation förlagd.    

<img id="5173">K. F. U. M.:s hus.</img>

Det snett emot belägna <i>stadshotellet</i>, vanligen
kallat »Gästis», emedan det då som än i dag var
gästgivaregård, tillhör staden och har som restaurant
betraktad blivit riksbekant genom den nu avlidne
källarmästaren N. P. Svanfelts storartade lukullinariska
anordningar, såväl vid stora fäster i Uppsala som
vid mera anspråkslösa tillställningar. Det var också
det förnämsta hotellet i Uppsala, i synnerhet sedan
på 1870-talet »Stadshotellets annex» blev uppfört på
akademiska sjukhusets gamla tomt.

<i>Borgerskapets gubb- och änkehus</i>, beläget vid
Johannesgatan, uppfördes 1840 och invigdes 1841 till
fristad åt behövande äldre borgare eller deras änkor.

Vid skolparken ligger <i>Biologiska museets</i> vackra
nybyggnad med sina högligen intressanta samlingar,
som väl förtjäna att ses.

I <b>Kungsängen</b> har man i hörnet av Stora Torget
och Vaksalagatan <i>Upplandsbankens</i> för ett par år
sedan uppförda nya, prydliga hus, som uppförts på
platsen för den förra Viksellska gården, vars gamla
hus förskrevo sig från början av 1700-talet. I
hörnet av Kungsängs- och Bangårdsgatan är det i vacker
barockstil utförda <i>riksbanks-</i> och <i>posthuset</i>, som redan
är 10 år gammalt. Genom dess uppförande på denna
plats blev Bangårdsgatan utvidgad, vilket förut var
länge påtänkt.

<i>Teatern</i>, uppförd 1840—41 och invigd 1841, är
den första och hittills enda teatern i Uppsala. Förut
hade man spelat i det gamla mälteriet invid
nuvarande ångkvarn, och någon gång uppträdde kungl,
teaterns artister i stora salen på Gustavianum. På
den anspråkslösa scenen ha sedan dess tillkomst
uppträtt många av vårt lands mest berömda artister.

<i>Stationshuse</i>t blev färdigt vid banans mellan
Stockholm och Uppsala invigning den 20 sept. 1866.
Sedan har det tillika med bangården utvidgats i samma
mån som trafiken ökats och nya banor kommit att
beröra Uppsala, såsom 1873 bandelen Uppsala—Sala,
1874 Uppsala—Gävle, 1876 Uppsala—Länna och
senast 1912 Uppsala—Enköping.

<i>Tullhuset</i> vid hörnet av Strandbodgatan ligger på
platsen för det förra värdshuset »Fördärvet».

Främst bland de offentliga byggnaderna i
<b>Svartbäcken</b> märkes <i>rådhuset</i> i hörnet av Vaksalagatan och
Stora Torget. Ursprungligen tillhörde huset
borgaren Clas Edenberg, som uppförde det i början av
1700-talet. Från 1713 användes det till rådhus
och utvidgades samt delvis ombyggdes i mitten av
1700-talet. Det gamla huset i värdig 1700-tals-stil
om- och tillbyggdes 1885 i en stil, som är
synnerligen ledsam och kommer en att sakna det gamla
rådhuset med sin värdiga stil. Det lilla tornet och
nischen med »rättvisan» kommo också till då.

Intill rådhuset ligger <i>Mälarebankens</i> monumentala
byggnad, uppförd 1904. Där låg den gamla
»Hörnan» eller Åkerstens schweizeri, som det förr
kallades, då den egentliga och ursprungliga »Hörnan»
var belägen i den butik i hörnet av Stora Torget
och Drottninggatan, där Alma Högstedt på sin tid
hade sin affär. Det gamla huset från 1600-talet,
som revs för att lämna plats för Mälarebankens hus,
var byggt på liggande pålar samt försett med s. k.
»svalbo» på taket. Det var där som juvenaler och
gluntar till en början höllo till.

I hörnet av Järnbrogatan och Dragarbrunnsgatan
har man <i>Prins Gastavs skola</i>, vars 1832 uppförda
trähus ännu finns kvar, med en nybyggnad av sten
vid Kungsgatan. Det var särskilt genom handlanden
Olov Forslunds donation av 10,000 rdr bko och
landshövding R. von Kræmers energi skolan kom
till, den första egentliga folkskola i Uppsala.
Därintill uppfördes 1838 <i>prinsessan Eugenias</i> 
<i>småbarnsskola</i>, som blev färdig 1841. Sedermera ha <i>nya och
tidsenliga folkskolehus</i> uppförts vid Kungsgatan m. fl. platser.

Vid Haglunds bro ligger <i>Arbetareinstitutets</i>
byggnad, kallad »Fyrishall».

<i>Uppsala sparbanks</i> hus är beläget i hörnet av
Kungsgatan och S:t Persgatan och uppfört 1893 efter
ritningar av arkitekterna F. Ulrich och E. Hallquist.
Först var sparbanken inrymd i kämnärsrättens gamla
lokal i rådhuset, tills sparbankefi 1858 inflyttade i
dåvarande rådman Lindbergs hus, Svartbäcksgatan 8.

<i>Tekniska skolan</i> vid Skolgatan, bildad på initiativ
av landshövding A. Hamilton, har eget hus sedan
1885, bekostat av staden, men har för övrigt erhållit
bidrag såväl av riksdag som landsting.
</chapter>

<chapter name="2. Promenader och parker">
<h2><small>2. Promenader och parker.</small></h2>

I <b>Fjärdingen</b> har man flera promenader och
parker. Den förnämsta av dem är utan tvivel den s. k.
<i>Flusterpromenaden</i> eller <i>Strömparterren</i>, som den
också kallas. Den är belägen på den forna
Slottstegelhagen, där <i>Flustret</i> som utvärdshus kom till på
1840-talet, skapat av Sven Norberg. Själva parken kring
Flustret liksom byggnaden själv var i början rätt
anspråkslös. Promenaden från Flustret till »Kap»
började anläggas av landshövding Kræmer. I början
var vägen smal och ägde allén få träd, men
förskönades och utvidgades så småningom. Bortom »Kap»
har en gammal bäck sitt utflöde i Fyrisån och
bildar vid sin väg genom åsen en sänka, som kallas
»Geijers dal». Bakom Flustret anlade <i>Uppsala
trädgårdssällskap</i> en stor och vacker trädgård, som för
ett tiotal år sedan fick avstå en del mark till
studentkårens gymnastikhus, och har ett stycke av ängarna
utmed promenaden upplåtits till <i>idrottsplats</i> för
studenterna. <i>Dammen</i> mellan Munkgatan och
Flusterpromenaden bestod ursprungligen av två och hörde
till
»Kungsträdgården».
Den fick och
får ännu sitt
vatten från
<i>Slottskällan</i>,
som förr var
ständigt
rinnande. Källan är
egentligen belägen intill
själva
slottsbacken, inuti badhusparken och invid den uppförda
stenmuren. Vattnet kommer från åsen, på vilken
slottet vilar.

<img id="5174"><i>Flustret</i>.</img>

Den nyssnämnda <i>Badhusparken</i> utgör en del av
slottet fordom tillhörig mark samt det s. k. <i>Bleket</i>,
varav endast en liten byggnad kvarstår. 1859
anlade d:r L. G. Dovertie en <i>kallvattenkaranstalt</i>, vari
varmbadhuset vid Slottskällan även ingick. Den
större trähusbyggnaden, som nu inrymmer
Goodtemplarordens lokaler, var då societetshus, som på
1870-talet även fick inrymma det av kapten A.
Littorin inrättade medico-gymnastiska institutet, numera
upphört.

Nedanför slottet märkes den synnerligen vackra
och sommartiden svalkande <i>slottsparken</i>, som invid
Karolinabacken 1912 fått ett prydande monument,
nämligen den vårfästdagen (18 maj) nämnda år
avtäckta <i>Wennerbergsstatyen</i>, modellerad av prof. Th.
Lundberg.

Bakom biblioteksbyggnaden har man 
<i>Karolinaparken</i>, som ordnades sedan Carolina Rediviva blev
uppförd. Den ligger emellan botaniska trädgården
och kyrkogården och kallades för »Engelska parken».
Den stora allén med sina höga träd erbjuder en 
särdeles angenäm skugga under heta sommardagar. På
stora mittgången, rätt bakom biblioteksbyggnaden, är en
1854 av Fogelberg modellerad byst av Karl XIV Johan.

<img id="5175"><i>Wennerbergsstatyen.</i></img>

I detta sammanhang torde vara lämpligt att
redogöra för <b>Kyrkogården</b>. Den stora allén fortsätter från
Karolinaparken förbi hela kyrkogården ända till
Skolgatan. Platsen var ursprungligen prof. <i>Olov Verelii</i>
åker, som han genom testamente av den 1 jan. 1682
jämte Hämbringe i Bälinge socken skänkte till 
hospitalet i Uppsala. Dessutom förordnade han, att åkern
skulle inhägnas med en mur. Redan förut hade han
där anordnat sin grav »med gråstenar välvd och i
höjden som en rund kulle efter gamla sättet uppförd».
På kullen lät Olov Rudbeck d. ä. 1698 uppresa en
stor sten med inskription i runor. Den står ännu
kvar med sina 1883 uppfärskade runor. Platsen
förblev de fattiges i hospitalet gravplats till 1793, då
Kungl. Maj:t medgav, att den skulle få nyttjas till
begravningsplats för <i>staden</i> och
<i>Bondkyrkoförsamlingen</i>. Redan följande år började staden låta 
begrava därstädes. Sedermera har kyrkogården flera
gånger blivit utvidgad. Flera av landets mer bemärkta
män ha blivit begravna på denna vackra kyrkogård.
Bland dem märkas: landshövding <i>Erik af Wetterstedt</i>
(† 1822) under en originell vård i Kolmårdsmarmor,
prof. och filosofen <i>Benjamin Höijer</i> († 1812), <i>Samuel
Grubbe</i> († 1853), <i>Cr. J. Boström</i> († 1866), <i>Pontus
Wikner</i> († 1888), orientalisten och naturforskaren <i>C.
P. Thunberg</i> († vid Thunaberg 1828), prof. <i>Israel
Hvasser</i> († 1860), skalden <i>P. D. A. Atterbom</i> († 1855),
orientalisten prof. <i>O. E. Tullberg</i> († 1853), prof. <i>C.
W. Böttiger</i> († 1878), biskop <i>H. G. Hultman</i> i Växiö
(† 1879), den bekante rektor <i>R. Annerstedt</i> († 1876),
prof. och målaren J<i>. Waij</i> († 1873), prof. <i>Lars Fr.
Svanberg</i> († 1878), <i>Elias Fries</i> († 1878), <i>Tore Fries</i>
(† 1913), handl. <i>G. W. Gillberg</i> († 1890), prof.
<i>Mathias Norberg</i> († 1826), <i>Erik Gustav Geijer</i> († 1847),
ärkebiskop <i>Uno von Troil</i> († 1803), riksrådet <i>Emanuel
de Geer</i> († 1803), slottsfogden <i>Jonas Hellvik</i> († 1792),
som begrovs där medan kyrkogården var hospitalets,
döe. och skalden <i>C. L. Östergren</i> (Fjalar, † 1881),
ärkebiskop <i>Carl v. Rosenstein</i> († 1836), prof. <i>W. Fr.
Palmblad</i> († 1852), landshövding <i>Olov v. Nacreii</i>
(† 1783), enligt i livstiden uttalad önskan begraven
på fattigkyrkogården bredvid Olov Verelii grav,
landshövding <i>Hans Järta</i> († 1847), kompositören <i>J. C. E.
Hæffner</i> († 1833), prof. <i>Adolf Törneros</i> († 1839),
prof. <i>And. Uppström</i> († 1865), prof. <i>C. E. Zedritz</i>
(† 1859), landshövding <i>Robert v. Kræmer</i> († 1880),
rektor <i>M. M. Eloderus</i> († 1909), prof. <i>A.J. Ångström</i>,
skalden <i>Bernhard Elis Malmström</i> († 1865), prof. och
statsrådet <i>C.J. Malmsten</i>, ärkebiskop <i>Henric Reuterdahl</i>
(† 1870), prof. <i>C. B. Mesterton</i> († 1889), grevinnan
<i>Agnes Hamilton</i> († 1885), prof. <i>J. C. Lindblad</i> († 1876),
prof. <i>Olov Glas</i> († 1880), donatorn »magister» <i>Jonas
Bjurzon</i> († 1882), Fjellstedtska skolans stiftare <i>Peter
Fjellstedt</i> († 1881), lektor <i>Carl Georg Starbäck</i> († 1885),
den bekante latinaren prof. <i>P. J. Petersson</i> († 1874),
prof. <i>C. R. Nyblom</i> († 1907), <i>C. D. af Wirsén</i> (†
1913), prof. <i>Lennander,</i> prof. <i>C. F. Säve</i> († 1876),
prof. och tonsättaren <i>J. A. Josephson</i> († 1880) och
<i>Gustav Fröding</i> († 1911) m. fl. bemärkte män.
Dessutom har var och en av de <i>studerande nationerna</i>
sin grav, där flera yngre, tidigt bortgångna,
förhoppningsfulla unge män fått sina vilorum.

Utmed Skolgatan går <i>skolpromenaden</i> och bortom
läroverket och rektorsbostället är den numer
synnerligen prydliga <i>skolparken</i> med <i>trädgård,</i> som
kommit till, sedan läroverket uppfördes.
<i>Luthagsesplanaden</i> är också en vacker promenadplats.
<i>Luthagstorget</i> är även utlagt till <i>park.</i>

<i>Odinslund</i> har sitt namn efter kv. Odin, som
fanns, där folkskollärareseminariet nu är beläget.
Kvartersnamnet sammanhänger i sin ordning med
1600-talets teorier, att hednatemplet låg där och att
Odinskulten en gång försiggick vid h.
Trefaldighetskyrkan. Odinslund planerades emellertid på 1760-talet
av prof. Johan Låstbom. Den kristnades av
studenthumorn till hans »Opera omnia» (samlade arbeten). Där
upprestes 1832 en <i>obelisk</i> av granit: »Åt Gustaf
Adolf den store i svenska folkets namn af Carl XIV
Johan d. 6 Nov. 1832.» Odinslund är en
synnerligen prydlig park med sina höga träd och sin
universitetsstämning. Dess lugna och åldriga stämning
störes dock i viss mån av det i senare tid uppförda
bostadshuset för komministern i Bondkyrkan.

Vid S:t Eriks torg ligger en domkyrkan förut
tillhörig <i>plantering,</i> som delvis blivit bebyggd med en
saluhall. På platsen visste man sedan gammalt, att
<i>»studentholmen»</i> skulle ha legat. Lämningar efter
densamma påträffades också där vid de grävningar,
som verkställdes 1906. Holmen eller rättare holmarna,
ty de synas under medeltiden ha varit flera, sträckte
sig ett stycke upp åt S:t Eriks torg, emedan ån den
tiden svällde ut till en rätt grov västlig arm, av
vilken spår finnas kvar i sänkan ner till S:t Eriks
källa. Man ville anse, att Östra Aros »hamn» skulle
ha legat där, vilket emellertid torde höra till de
obestyrkta hypoteserna, emedan hamnen svårligen legat
<i>ovanför</i> strömmen och åsens sluttning. Däremot har
nog den av <i>Andreas And</i> på 1300-talet stiftade skolan
för korgossar legat där. Detsamma gäller också
det av ärkebiskop Jakob Ulfsson på holmen uppförda
stenhuset, som gav holmen namnet
»<i>stenhusholmen</i>» och där de första studenterna vid det 1477
stiftade universitetet åtnjöto undervisning. Detta hus var
omgivet med en ringmur, varav spår påträffades vid
grävningarna på platsen. De förpålningar och
träbryggor, som påträffades, ha utan tvivel hört till de
fiskverk och strandbodar, som domkyrkan ägde där
redan på 1200-talet. Sannolikt ha även tidigare
anläggningar av detta slag funnits, ehuru det ej varit
lätt att skilja de olika kulturlagren. Det torde dock
ej ligga utom möjlighetens gränser att få en
någorlunda klarhet i saken.

I sänkan är <i>S:t Eriks källa</i>, som förr ständigt
rann och fyllde rännilen med rikligare mängd vatten
än numer är händelsen. Ovanför på själva torget
är ett pumphus, som i sin nuvarande form förskriver
sig från 1850-talet. Förut fanns ett i början av
1840-talet uppfört »trätorn» i »dålig götisk stil», som
vilade på det 1759 uppförda stenhuset. Den
ursprungliga källan skulle dock ha funnits på
Riddartorget.

<i>Riddartorget</i> utgöres av en vacker trädplantering,
där man en gång tänkte resa ett Sten-Sture-monument,
som dessbättre dock ej blev av. På torget stod till
efter branden 1702 <i>S:t Eriks kapell</i>, som enligt
uppgift från medeltiden skulle ha uppförts på den plats,
där Erik d. helige, sedan han åhört mässan i
Bondkyrkan och ämnat avlägsna sig därifrån, skulle ha
blivit dödad. Där skulle av hans blod upprunnit en
<i>källa</i>, som naturligen haft avlopp ända till ån. Ännu
på 1600-talet kallades den S:t Eriks källa och låg
inuti kapellet. En källåder går också där fram och
genom gården i hörnet av Torget och Nedre
Slottsgatan.

<i>Planteringen kring domkyrkan</i> är av mycket ungt
datum. Har uppstått efter senaste restaurationen av
domkyrkan, och ämnar man ge den en prydnad i form
av <i>porfyrkolonnen</i> med en bild av ärkebiskop <i>Jakob
Ulfsson</i>, universitetets förste befordrare.
Omgivningarna kring domkyrkan ha i äldre tider varit
annorlunda även på södra sidan, i det att neremot
Skytteanum låg det s. k. <i>Academia Carolina</i>, så kallat,
emedan det 1593 av sedermera K. Karl IX uppläts till
lärosalar för det återuppståndna universitetet.
Byggnaden var uppförd i mitten av 1400-talet och begagnades
under medeltiden och en tid framåt till
domkapitelhus. Byggnaden revs i början av 1800-talet. Ett
minne av densamma är den över J. Bure uppsatta
tavlan, som är insatt i domkyrkans ena strävpelare på
södra sidan och förr fanns vid byggnaden. Längre
bort åt vänster funnos också två medeltidsbyggnader,
kallade <i>S:ta Barbro has och kapell</i>, som uppfördes
i slutet av 1400-talet. Framför kapellet var en liten
förstugkvist av sten, en liten kur, som fick namnet
Arcimboldiska kuren, emedan den påvliga legaten och
avlatskrämaren J. Arcimboldus där sålde avlatsbrev.
Hans avlatsskrin visas ännu i domkyrkan. Det
intill kapellet belägna »huset» hyste på 1600-talet det
s. k. antikvitetsarkivet och dess samlingar. Båda
byggnaderna revos i slutet av 1700-talet. Sedermera
uppfördes trappan och uppgången till domkyrkoplan.

I <b>Kungsängen</b> har man egentligen endast en park,
nämligen den vackra och stora <i>järnvägsparken</i> med
<i>»Rullans» park</i>, tillkommen sedan järnvägen byggdes,
ehuru den under årtiondens lopp utvidgats och
förskönats. Som en fortsättning på den, men i
<b>Svartbäcken</b>, kan man räkna <i>promenaden utmed järnvägen</i>
från Vaksalagatan till Skolgatan samt <i>esplanaden</i> på
östra sidan om järnvägen, ehuru de ej kunna,
åtminstone ännu, jämföras med de många andra vackra
parker och promenader, varav Uppsala mer än andra
städer äger en sådan god tillgång. Överallt skönjes
därför under sommaren träd och grönska, vilket gör
att också främlingen alltid finner Uppsala vara en
vacker stad, åtminstone så länge ej den pittoreska
och vederkvickande grönskan här och var får alltför
mycket maka åt sig för stora stenkolosser.
</chapter>

<chapter name="3. Broar">
<h2><small>3. Broar.</small></h2>

Av stadens broar torde <i>Dombron</i> till sitt ursprung
vara äldst. Den omtalas redan på 1280-talet och
var då av trä samt gick ända fram till nuvarande
domtrapphuset. Sedermera var den vid sidorna
förförsedd med bodar, där handel bedrevs, vilket på sin
tid gav anledning till varjehanda tvister. Tid efter
annan byggdes träbron om, och 1702 var den också
av trä, varför den blev lågornas rov. En ny
provisorisk träbro uppfördes, men 1760 under
landshövding Liljenbergs tid tillkom den nuvarande <i>av
sten</i>, varom också inskriften på brons sida lämnar
upplysning.

<i>Nybron</i>, som tillkom efter regleringen på
1640-talet, då Drottninggatan drogs fram, var
ursprungligen av trä, men skadades genom branden 1702,
varefter en tid ingen bro alls fanns på denna plats.
På 1740-talet uppfördes en provisorisk träbro, som
1775 ersattes med en hög stenbro, lik Dombron.
På bron stodo borgmästar P. Yckenbergs och 
landshövding T. Q. Rudbecks namn. Den ersattes 1899
med den nuvarande, lägre.

<i>Islandsbron</i> hette ursprungligen Munkbron och
omtalas åtminstone i mitten av 1500-talet. Den var
av trä och följde ofta med vårflödena. 1684 skedde
så också, men Olov Rudbeck berättas på en natt
låtit förfärdiga en ny, som naturligen i sinom tid
skattade åt förgängelsen. Denna träbro ersattes med
en ny av trä med stenvalv 1841, till vilken
landshövding R. v. Kræmer lämnade bidrag. Den
nuvarande är från år 1906.

<i>Järnbron</i>. På dess plats anlade Olov Rudbeck
på 1600-talet en <i>hängbro</i>, som dock ramlade 1683.
Sedan betjänade man sig av en färja, tills nuvarande
Järnbron byggdes 1847, kallad »prins Carls» bro
efter sedermera Karl XV. Den är också hängbro.

<i>Västgötaspången</i>, även på sin tid kallad »Malins
brygga», är bekostad på 1840-talet av handlanden
Qrönbeck, emedan landshövding Kfæmer en gång
räddat honom, då hans liv hotades vid ett upplopp,
alldenstund man trodde, att han under en hungersnöd
köpt spannmål för att därav bränna brännvin.

<i>Haglundsbro</i>, som förenar Skolgatans båda partier,
är bekostad av och uppkallad efter bankkassör A.
Haglund, som därigenom och på ett vackert sätt visat
sitt intresse för den stad han under större delen av
sitt liv tillhört.

Den gamla <i>Luthagsspången</i>, som intog den förras
plats, flyttades på kavlar ner till Fyrisgatan, där den
nu förenar Luthagen och Svartbäcken.

***
</chapter>
<chapter name="C. Enskilda, märkligare byggnader och platser">
<h3>C. Enskilda, märkligare byggnader och
platser.</h3>
I <b>Fjärdingen</b> förekomma en hel del märkliga,
enskilda byggnader, som förtjäna ett närmare
omnämnande.

I hörnet av Drottninggatan och Fyristorg ha vi
då att märka det s. k. <b>Haakska</b> huset, som fanns
delvis redan på 1600-talet, då det var stadens
<i>kyrkoherdegård</i>, sedan bostad för komministern, tills det
efter branden 1702 kom i enskild ägo. Källrarna
under huset förskriva sig från denna tid. Nästintill
är »Phoenix», som förut berörts, samt därinvid <i>Gillet</i>.
Sistnämnda byggnad, sannolikt av medeltida ursprung,
är uppförd av Karl XII:s lärare prof. Andreas
Nordenhielm i slutet av 1600-talet Den bestod då av ett stort
stenhus med gaveln åt Hospitalsgränden och långsidan
åt Valvgatan. En stor hög mur med tvänne portar
vette åt förstnämnda gränd, nu Fyristorg. Uppgången
till stora huset ledde från gården medelst en hög,
tvåsidig yttertrappa. Efter branden 1702, då
hospitalets byggnader blevo lågornas rov, inrymdes
hospitalet i Nordenhielms hus. Den stora salen blev
hospitals-sal. Byggnaden begagnades för detta
ändamål till 1811, då hospitalet flyttade ut till gamla
kronobränneriet, nuvarande hospitalets plats. Det
gamla hospitalet inköptes av »Uppsala stater», som
det då kallades, eller <i>Uppsala Gillesällskap</i>, som det
sedan hette. Stora hospitals-salen blev anordnad till
samlings- och konsert-sal, som under flera
generationer varit anlitad för musikaliska prestationer, ej minst
av »Allmänna sången» och »O. D.» ända sedan Oscar
Arpis dagar. Byggnaden tillbyggdes och ändrades 
på 1870-talet, varvid dess värdiga 1600-tals-stil
alldeles gick förlorad. Då för några år sedan
källarmästare H. Svanfeldt ombyggde huset till hotell, blev
byggnadens arkitektur förbättrad, särskilt vad
beträffar takkonstruktionen.

Vid Fyristorg ligger också det s. k. <i>Gillbergska
huset</i>. De gamla imposanta källrarna intill ån äro
utan tvivel av hög ålder, sannolikt från medeltiden,
kanske en gång tillhöriga kommuniatet. Detsamma
torde gälla det låga stenhuset i hörnet av torget och
S:t Eriks gränd med dess källare. I gården var
bryggeri och värdshus redan år 1600, och byggdes
stora stenhuset åt torget 1692 av borgaren och
källarmästaren Bengt Ersson Sahlström. Han och hans
hustrus namnschiffer finnas över porten åt gårdssidan.
På 1740-talet hade rådman Nils Kyronius sin källare
där, då den besöktes av Bellman, som »Kyronii
öl förtärde». Senare innehades rörelsen av dennes
måg, den originelle docenten och källarmästaren
Mathias Kewenter († 1804). I senare tider ägdes
huset av den för många generationer bekante
bryggaren <i>G. W. Gillberg</i>, som donerade en million till ett
barnhus i Uppsala, beläget vid »Tullgarn».

Å <i>Almqvist & Wiksells</i> gård vid V. Ågatan är
ett gammalt trähus i 1600-tals-stil med sitt höga tak.
Det ägdes och beboddes på sin tid av landshövding
R. von Kræmer, sedan han lämnat sin tjänst. Gården
ägdes på 1600-talet av prof. Frank. I senare tider
har uti den gamla trädgården bakom trähuset
uppförts ett stenhuskomplex, som inrymmer firman
Almqvist & Wiksells tryckerietablisement.

<i>Ärkebiskopshaset</i> vid Odinslund och
universitetsplan har medeltida anor. Den längst upp mot
universitetshuset belägna delen av byggnaden innehåller
en rest av det medeltida <i>domprosthuset</i>, som låg
intill ärkebiskopsborgens södra torn. Det var uppfört
av domprost Björn på 1330-talet. Det reducerades
till kronan och inrymde en tid akademiens tryckeri
samt skänktes 1638 till ärkebiskop Paulinus. Det
ägdes sedan av ärkebiskop J. Bazius, som 1691 sålde
huset till ärkebiskopssäte. På 1740-talet tillbyggdes
huset första gången efter Hårlemans ritningar, och
1762—63 uppfördes tredje våningen efter Cronstedts
ritningar, varigenom huset fick ungefärligen det
utseende det nu äger. På 1890-talet restaurerades
byggnaden i barockstil och placerades en järnbalkong
på gaveln.

Bland enskilda, märkligare byggnader i
<b>Kungsängen</b> förtjäna anföras bl. a. <i>Strandbergska huset</i>
Förr, innan byggmästare Pettersson byggde det stora
stenhuset i hörnet av Drottninggatan och Ö. Ågatan,
lågo där ett stycke in på tomten låga
tvåvåningsbyggnader, vilka visade Ågatans gamla gatulinje. En
fortsättning på dessa låga byggnader fanns kvar ännu,
då för ett 10-tal år sedan det nya Strandbergska
huset åt Ö. Ågatan uppfördes. I det stora stenhuset,
där bl. a. <i>Föreningsbankens</i> lokaler äro förlagda, var
det för flera generationer Uppsalabor bekanta
schweitzeriet »Taddis», som fått sitt namn efter en italienare
Taddeus och stängdes 1898. På den plats, där
Strandbergska huset vid Stora Torget är beläget, fanns
förr <i>Jesper Svedbergs</i> på 1600-talet uppförda hus,
som visserligen skadades genom 1702 års brand, men
reparerades. Ovanför den forna ingången från Stora
Torget sutto Svedbergs och hans hustrus namnschiffer.
I hörnet av Torget var en kanon placerad som
hörnskydd. På nedre botten i detta hus var den äldsta
»Hörnan» inrymd, tills den flyttades till Åkerstens
i hörnet av Svartbäcksgatan.

<i>Uppsala-tidningens</i> nya hus vid Ö. Ågatan är
uppfört på platsen för en gammal byggnad, som
på 1700-talet beboddes av domprosten. Huset var
till sitt ursprung från medeltiden, vilket framgick av
undersökningar, som gjordes, då det revs 1905. Det
är ej osannolikt, att det en gång varit Vårfru
prästgård. Det nya, prydliga huset är framdraget till den
nya gatulinjen.

<i>Huset n:r 1</i> vid Kungsängsgatan är intressant
från flera synpunkter. Dels låg den till höger om
porten belägna byggnaden före regleringen på
1640-talet utmed en gränd, Vårfrugränden, dels ägde <i>Olov
Rudbeck d. ä.</i> gården vid branden 1702. Den
mindre stenhusbyggnad, som ligger vid Smedsgränden,
utgör ännu en rest efter hans hus, där han förvarade
sitt bibliotek och andra tillhörigheter, som gingo
förlorade vid branden 1702, ehuru han hade sökt genom
järnkonstruktioner och dylikt göra huset säkert mot
eldsfara. Byggnaden torde emellertid numera vara
den äldsta i Kungsängen och bär en ålderdomlig
prägel.

Mitt emot har man <i>apoteket Lejonet</i>, en
1700-tals-byggnad, som då inrymde det lilla apoteket »Upsala
vapen», där den bekante kemisten Schéele på
1770-talet gjorde sina epokgörande upptäckter.

<i>De Geerska huset</i> i hörnet av Smedsgränd och
Kungsängsgatan är uppfört av trä i 1700-talets
»herrgårdsstil», men var ännu i. början av 1870-talet
orappat och verkade på den tiden synnerligen
originellt med sina röda väggar och vita fönsterbågar
med små rutor. På 1600-talet ägdes gården av
ägarne till Krusenberg, bl. a. Jesper Kruus och fru
Brita Kruus.

I Bävernsgränd förtjänar nämnas den s. k.
<i>Prinsgården</i> av trä, där såväl Karl XV och Oscar II som
den nuvarande konungen och hans bröder bott under
sin studietid i Uppsala. Den har en vacker
trädgård. Mitt emot låg, som förut nämnts, den gamla
kungsgården, som i början av 1600-talet övergick i
enskild ägo.

Några märkligare enskilda gårdar förekomma även
i <b>Svartbäcken.</b> <i>Ulanderska huset</i> vid Drottninggatan,
som uppfördes av guldsmed Hellman i början av
1860-talet och flera årtionden bl. a. inrymde
»Upplandsbanken», hade till föregångare en del gamla
stenhus. Utmed Drottninggatan fanns t. ex. en
gammal stenhusbyggnad, som man påstått, att Gustav
Vasa skulle ha bebott under sin vistelse i Uppsala,
vilket dock ingalunda är bevisbart. Däremot kallades
huset på 1600-talet »hötappen» och inrymde ännu
på 1850-talet en krog, som kallades »Vasakrogen»
på grund av »hötappen» på krogskylten. Utmed
torget låg en gammal byggnad med tinnat gavelröste,
som visserligen blev skadad vid branden 1702, men
reparerades av rådman Joachim Axberg och fanns
kvar till mitten av förra århundradet.

I samma kvarter har man det hus där
<i>Akademiska bokhandeln</i> har sina lokaler. Det byggdes
till »rådstuga» på 1590-talet under Johan III:s tid
och på hans befallning. Det hade två våningar och
ett torn med urverk. Det var en av de byggnader,
som först hemsöktes av branden 1702, varvid en
del av stadens gamla handlingar gingo förlorade.
Huset återställdes ej till rådstuga, utan såldes till
enskilda personer. Nedre våningen i huset åt Gamla
Torget torde vara det gamla häktet. I huset åt
Ågatan, hade den bekante källarmästar Christian Berglin
sin källare långt fram på 1800-talet.

F. d. <i>professor Peterssons hus</i> vid Gamla Torget
uppfördes 1666 av borgaren Rolf Kahle och i
1600-tals-stil med s. k. »svalbo» på taket, ehuru det vid i
senare tid företagen restaurering blivit berövat sin
gamla värdiga stil. Det ägdes sedan av
akademiräntmästar Börje Rommel. Å dess tomt utmed S:t
Persgatan ungefär där det nya Centralbadhuset är uppfört,
började branden 1702, ehuru Rommels hus blev mindre
skadat, så att det snart kunde repareras. Då sonen
Nils Rommel råkade på balans, tillföll huset akademien,
som på 1700-talet upplät huset till professorn i ekonomi. 
Där inrättades ett slags varumuseum, varför
byggnaden kallades <i>Theatrum œconomicum</i>. Universitetet
sålde i förra  århundradet  huset till enskild person.

<img id="5176"><sc>Kgl. Academiens Theatrum Æconomicum</sc></img>

Bredvidliggande hus, <i>n:r 8 Svartbäcksgatan</i>, ägdes
vid branden 1702 av prof. Johan
Upmark-Rosenadler. I trähuset vid S:t Persgatan bodde på sin tid
filosofen Boström. Huset mitt emot, det Ågrenska,
ägdes i slutet av 1600-talet och början av 1700-talet
av Erik Hansson Angerman, Upmarkarnas stamfader.

På <i>apoteket Kronans</i> tomt, Svartbäcksgatan 7,
ligger en gammal byggnad, som på 1700-talet
inreddes till Observatorium. Huset har medeltida anor,
troligen en av klosterbyggnaderna, och ägdes i mitten
av 1600-talet av ärkebiskop J. Lennæus, som
reparerade detsamma. Över ingången sitter hans
namnschiffer. På 1870-talet hade Gestrike-Helsinge nation
sin lokal där.
</chapter>
<chapter name="II.    Universitetet">
<h1>II. Universitetet.</h1>
</chapter>

<chapter name="A. Dess byggnader och institutioner">
<h3>A. Dess byggnader och institutioner.</h3>
</chapter>

<chapter name="1. Universitetshuset">
<h2><small>1. Universitetshuset.</small></h2>

Byggnaden kan sägas stå på klassisk mark. Här
låg den väldiga <i>biskopsborgen</i> med sina två fasta,
runda torn, ursprungligen uppförd av ärkebiskop
Hemming (ärkebiskop 1341—51). Byggnaden var
fyrkantig med ett runt torn i östra hörnet och ett i
norra och i övrigt anordnat som ett medeltida fäste,
sannolikt flera våningar högt. Den belägrades av
Sten Sture d. ä. 1497, och 1521 av Gustav Vasas
trupper, som också intogo densamma. Efter
reformationen hemföll byggnaden till kronan, då den kallades
för »gammelgården» och användes till varjehanda
ändamål, bl. a. till fängelse, ehuru den delvis synes
ha fått förfalla. Drottning Kristina hade för avsikt
att där bygga ett slags universitetshus, »kollegium
och bibliotek», som dock ej kom till utförande.
Även Olov Rudbeck gjorde utkast till en liknande
byggnad, som också endast stannade vid förslaget.
I stället byggde Rudbeck på platsen 1663
<i>excercitiegården</i> eller <i>stallgården</i>, som den kallades och torde
vara väl bekant för äldre Uppsalabor. Där bodde
på sin tid akademiens stallmästare, dansmästare,
franska språkmästare och fäktmästare. Institutionens
karaktär  förändrades dock på senare tiden, och fick
den gamla stämningsfulla byggnaden med
omgivningar 1878 lämna plats för det nuvarande
universitetshuset.

Universitetshuset uppfördes åren 1878—1887,
vilket sistnämnda år det invigdes. Det är utfört av
byggmästare G. H. Hallström efter ritningar av
arkitekt H. T. Holmgren och i italiensk renässansstil,
ehuru tegel i stor utsträckning kommit till
användning i stället för naturlig sten. I övrigt har man
dock använt granit och kalksten, som förlänt
byggnaden dess monumentala karaktär. Den kanske
verkar något nedtryckt, i väsentlig mån beroende därpå,
att den förlagts i en sluttande terräng. Huvudfasaden
gör sig mäktigt verkande genom sitt framspringande
mittparti med sina portöppningar och sin breda
fritrappa. Baksidan får sin karaktär genom absiden,
som ger byggnaden mer omväxling. Byggnadens
inre torde dock i högre grad än det yttre göra
universitetshuset i Uppsala till en av de mer anslående
profanbyggnader i vårt land. <i>Försalen</i> är ett
synnerligen anslående och stilfullt rum, som vid
eldsljus verkar särdeles storslagen. <i>Aulan</i> med sin lugna
och stilfulla samt värdiga dekorering gör den
synnerligen lämplig till en fästsal av den karaktär man
åsyftat. <i>Konsistorierummet</i> på nedre botten är
storslaget, ehuru hållet i väl mörk ton, som dock var
bruklig den tiden. Över rektors plats är en baldakin,
och prydas väggarna av konungaporträtt, varibland
Gustav I:s förr så intresserade porträtt av Jakob
Binck, vars restauration varit föremål för polemik.
Bland övriga porträtt där märkas Gustav II Adolfs,
troligen av Pieter de Grebber, Karl XI:s och Karl
XII:s, en gång beställda av akademien, ehuru ej
konstverk av betydenhet, Gustav III:s, enligt uppgift målat
av Roslin, och Karl XIV Johans av Fredrik Westin,
m. fl. I <i>kanslilokalen</i>, som ligger bredvid
nyssnämnda rum, finnas flera porträtt, varibland Karl

<img id="5177"><i>Universitetet</i></img>
Karlsson Gyllenhielms från Elbfass verkstad, Rutger
Aschebergs av David v. Krafft, Lorentz van der
Lindes och Simon Grundel-Helmfelts, båda av
Ehrenstrahl, m. fl. I <i>rektorsrummet</i> finnes det av
Ehrenstrahl utförda ståtliga porträttet av Karl XI (i
kroppsstorlek) och Lundbergs vackra pastellporträtt av Gustav
III, m. fl. I <i>drätselnämndens</i> rum med sina
magnifika stolar, som förr varit placerade i det gamla
konsistoriets sessionssal, finnas några ståtliga porträtt,
t. ex. Gustav Cronhielms av David von Krafft, Johan
Gabriel Stenbocks och Jakob Gyllenborgs av samma
mästare (dock kopior efter Ehrenstrahl), Schering
Rosenhanes av K. F. von Breda och
akademieräntmästaren Börje Rommels intressanta porträtt av David
Schwartz, uppsatt i <i>räntkammaren</i>. I övre våningen
tilldrager sig <i>kanslersrummet</i> största
uppmärksamheten. Det är ett praktgemak i italiensk
renässansstil med högre tak än i de andra rummen och
plafond i mitten samt rikt dekorerat. Här är det
bekanta <i>Augsburgskåpet</i>, s. k. »Kunstschrank»,
förfärdigat i Augsburg och 1632 skänkt av staden
Augsburg till Gustav II Adolf vid hans intåg i staden.
Skåpet är av ebenholtz med en avslutning av silver.
I övrigt är det ett samarbete av snickeri, målning
och guldsmedskonst. I rummet finnes dessutom en
samling porträtt, varibland Johan Skyttes, sannolikt
av J. H. Elbfass, Adolf Fredriks och Gustav III:s,
båda av Per Krafft d. ä., samma målares särdeles
vackra porträtt av Gustav Filip Creutz och Axel von
Fersen d. y:s av C. F. von Breda äro särskilt
anmärkningsvärda. Där är även uppställd Karl XI:s
bröstbild i marmor, utförd av Caspar Schröder. I
det bredvid liggande <i>mindre kanslersrummet</i> äro 11
kanslersporträtt uppsatta. Bland dem, som förtjäna
någon mer uppmärksamhet, böra nämnas
kanslipresidenten Gyllenborgs av Lorentz Pasch d. ä., De Geers
av Elisabeth Jacobsson och Per v. Ehrenheims av
Elisabeth Warling. <i>Fakultetens rum</i> ligga på ömse
sidor om kanslersrummet. I <i>humanistiska sektionens
rum</i> finnes en sällsport ståtlig samling porträtt. Främst
märkes Abraham Wuchters porträtt av drottning
Kristina, det kanske förnämsta porträtt av henne som
finnes (målat 1661). Därnäst böra framhållas
Sebastian Bourdons porträtt av greven av Vasaborg,
Ehrenstrahls självporträtt, G. Lundbergs pastellporträtt
av Gustav III, Wertmüllers porträtt av G. M.
Armfelt, C. F. v. Bredas porträtt av Sergel, M. Mijtens
porträtt av professor Schwede († 1697), prof. Anders
Nordenhjelms, utfört av Ehrenstrahl, m. fl. värdefulla
porträtt. I <i> naturvetenskapliga sektionens rum</i> märkas
främst Ehrenstrahls ståtliga porträtt av Erik Dahlberg,
Torbern Bergmans av Lorentz Pasch d. y., Elias Fries
av Hulda Schenson. På andra sidan kanslersrummen
har man <i>teologiska fakultetens rum</i>. Där märkas
främst Martin Luthers och hans hustrus porträtt av
Lukas Cranach d. ä. (från 1528), bröstbild av Axel
Oxenstjerna, biskop Terserus porträtt av Ehrenstrahl
och E. Stenbergs gruppbild av fakulteten. I den
bredvid belägna <i>juridiska fakultetens rum</i> har man
det storslagna porträttet av Göran Gyllenborg († 1799),
utfört av Lorentz Pasch d. y., och samme mästares
porträtt av statssekreteraren Nils v. Rosenstein, m. fl.
I den <i>medicinska fakultetens rum</i> tilldrager sig genast
Martin Mijtens d. ä:s 1696 målade härliga porträtt
av Olov Rudbeck d. ä. uppmärksamheten. Det är
ett ovanligt ståtligt porträtt av denne ryktbare man,
dessutom skänkt av Urban Hjärne. Där är även
Linnés porträtt av Magnus Hallman, C. P. Tunbergs
av Per Kraft d. y., som även målat Per v. Afzelius
porträtt. I rummet bredvid märkes C. B. Mestertons
porträtt av Vilhelmina Lagerholm.

Som synes äger universitetet en sällsport dyrbar
och storartad porträttsamling. Utanför
fakultetsrummen på försalens galleri och under detsamma äro
placerade en samling <i>avgjutningar i gips efter antika
konstverk,</i> inköpta 1865. Bland dessa äro placerade
Byströms i marmor utförda »Juno med Herkulesbarnet».
I källarvåningen är universitetets <i>myntkabinett</i> beläget,
som bl. a. innehåller omkr. 1500 sv. medaljer ända
från Gustav I:s tid och en samling avtryck av antika
mynt. Här finnes ett dryckeshorn av silver, utfört
av Fogelberg och 1834 skänkt av Karl XIV Johan
till Uppsala studenter. Även märkes Ehrenpreus
porträtt, målat av O. Arenius.
</chapter>

<chapter name="2. Universitetsbiblioteket">
<img id="5178"><i>Universitetsbiblioteket</i></img>
<h2><small>2. Universitetsbiblioteket.</small></h2>

Det grundlades egentligen genom Gustav II Adolfs
förordnande 1620, att det i Gråmunkeklostret i
Stockholm förvarade biblioteket skulle överlämnas till
universitetet. Det bestod till stor del av rester från de
gamla klosterbiblioteken, varibland 326 volymer
tillhört Vadstena kloster, vars bibliotek dock blivit
betydligt skövlat, den tid det förvarades på Vadstena
slott. Biblioteket inrymdes i en av de medeltida
byggnaderna kring domkyrkan, nämligen en gammal
byggnad, som låg ungefärligen där gamla 
konsistoriehuset har sin sydvästra gavel och sträckte sig
vinkelrätt mot Gustavianum. Där förblev biblioteket, tills
det 1691 flyttades till Gustavianum, varifrån det 1841
överfördes till Carolina Rediviva. Biblioteket riktades
snart med krigsbyten, såsom biblioteken i Braunsberg,
och Frauenberg samt Würzburgbiblioteket m. fl.
Krigsbyte från Prag 1648 var Ulfilas gotiska
bibelöversättning, <i>Codex Argenteus</i>, som dock först efter
varjehanda öden 1669 skänktes av Magnus Gabriel
De la Gardie till biblioteket. Flera betydande
enskilda samlingar kommo biblioteket till godo, såsom
M. G. De la Gardies, Cronstedts, Palmskiölds, E.
Benzelius', Stiernelds, Nordins, Claes Flemings,
envoyéen C. G. von Brinckmans, B. von Beskows,
ålderman J. Westins, prof. C. Wahlunds, varigenom
biblioteket tillförts betydande bokskatter, frånsett dess
dyrbara handskriftsamling, som innehåller så mycket
av oskattbart värde för vår historia och kulturhistoria.
Dess samling av incunabler är bl. a. synnerligen
storartad. För närvarande äger biblioteket över
385,000 band och 14,000 handskrifter. Under det
senaste kvartseklet har biblioteket utvecklat sig till
en fullt modern biblioteksinstitution genom de
målmedvetna och energiska bemödandena av
överbibliotekarierna C. Annerstedt och A. Andersson. Under
den förres chefstid utvidgades biblioteket genom
inredning av vissa förut ej för ändamålet använda
delar av Carolina-byggnaden, varvid biblioteket fick sin
första läsesal, och den senare har lyckats att av 1913
års riksdag utverka betydande anslag till bibliotekets
utvidgning i än mer tidsenlig riktning, vilket har
stor betydelse för de vetenskapliga studiernas
bedrivande vid universitetet. I <i>visningssalen</i> äro
framlagda flera av bibliotekets förnämsta rariteter,
varibland Ulfilas bibelöversättning, Vadstena klosters
diarium, en liten handskrift i kvartformat, den s. k.
Uppsala-eddan (handskrift av Snorre Sturlessons edda) m. fl.
</chapter>
<chapter name="3. Gustavianum">
<h2><small>3. Gustavianum.</small></h2>

Ärkebiskop Johan Håkansson († 1431) byggde nya
biskopsgården eller den mindre, som den också
kallades, på Gustaviani plats. Den förföll under
reformationen, men 1622—1624 uppfördes av arkitekten
Kaspar von Panten och med användande av material
från den gamla byggnaden Gustavianum, som fick
sitt namn efter Gustav II Adolf. Den användes till
konsistorierum, lärosalar och kommunitet för
studenterna. Ursprungligen var byggnaden något
annorlunda än nu, i det den tredje våningen var lägre
och kupolen saknades. 1662 uppförde Olov
Rudbeck kupolen till anatomisal, och 1687 påbyggdes
översta våningen. Sedermera har byggnaden
undergått åtskilliga smärre förändringar. 1691 flyttades
biblioteket dit, där det förblev till 1841, varefter flera
lärosalar inreddes i byggnaden. På 1730-talet
anlades trädgården och uppfördes den imposanta muren
med sina grindar, som revs bort efter
universitetshusets uppförande. 1854 gjorde zoologiska
institutionen sitt inträde i byggnaden, ehuru den ännu så
länge disponerade ett mer blygsamt utrymme. 1876
inrättades ett zootomiskt laboratorium därstädes.
Universitetets konstsamlingar förvarades också en tid i
byggnaden. När universitetshuset blev färdigt, fick
den zoologiska institutionen disponera hela
byggnaden för museet och den zoologiska undervisningen.
</chapter>

<chapter name="4. Geologiska institutionen eller gamla konsistoriehuset">
<h2><small>4. Geologiska institutionen eller gamla konsistoriehuset</small></h2>

vid S:t Eriks torg. Byggnaden blev färdig 1755
och är uppförd efter överintendenten Hårlemans
ritningar till konsistoriehus. Den innehöll konsistorie-
och fakultetsrum. Emedan examina avlades i denna
byggnad, kallades den vanligen »Kuggis». Den
användes till sitt ursprungliga ändamål, tills
universitetshuset blev färdigt. Därefter uppläts den till
geologiska institutionen, vars mineralogiska och
geologiska samlingar också förvaras där.
</chapter>

<chapter name="5. F. d. länslasarettet">
<h2><small>5. F. d. länslasarettet</small></h2>

invid Gustavianum, vilket inrymmer universitetets
<i>polikliniker</i>, <i>konstmuseum</i> och <i>Viktoriamuseet</i> och
fordom låg vid Rundelsgränd, är uppfört 1761 av
professor Petter Eckerman, varefter det gick i arv
till medlemmar av släkten Aurivillius, varför
byggnaden vanligen kallades Aurivilliska huset. Det
inrättades till länslasarett 1850 och köptes 1868, då
akademiska sjukhuset blev färdigt, av universitetet,
som där på nedre botten inrättade polikliniker. 1885
flyttades universitetets <i>konstsamlingar</i> dit från
Gustavianum och placerades i övre våningen, dock med
undantag av en stor samling porträtt, som nu pryda
universitetshusets salar. På 1890-talet uppläts ett par
rum i samma byggnad till det s. k. <i>Viktoriamuseet</i>
för egyptologiska samlingar, som till stor del
hopbragts av avlidne professor K. Piel. <i>Konstsamlingarna</i>
ha huvudsakligen tillkommit genom donationer av
J. H. Gyllenborg (1830), K. Hård av Segerstad (1834),
A. L. Stjerneld (1835), C. G. Brinkman (1847), J.
H. Schröder (1857) och Bernh. von Beskow (1868)
m. fl. Samlingarna innehålla åtskilligt av värde.
Där förvaras Gustav Cederströms målningar »Epilog»
och »Nils Stures mord», »Zigenare i fängelse» av
d'Unker, »Dalkarlar vid lass» av Wickenberg, en
»Landsknekt» av Höckert, en Bacchus av Per Krafft
d. y., målningar av Westin, Per Hörberg, Palm m. fl.,
en kopia av Velasques ryttarporträtt av Filip IV,
änglar av Taraval, vilande får av Carel du Jardin,
kvinnoporträtt av Paulus Morelse, porträtt målade av
David v. Krafft, Aurora Königsmark från Ehrenstrahls
verkstad, J. H. Scheffels porträtt av Hedvig Charlotta
Nordenflyckt, ett vackert föregivet Bjelke-porträtt, i
stället en ärkediakon i Antwerpen, vilken kan vara
av van Dyck, m. fl. av intresse.
</chapter>

<chapter name="6. Skytteanum">
<h2><small>6. Skytteanum.</small></h2>

Byggnaden är till sitt ursprung från medeltiden
och har sannolikt varit kanikhus. Det hemföll till
kronan och kom sannolikt genom donation i Per
Brahe d. ä:s ägo. Huset gick i arv till sonen Erik
Brahe, som 12 januari 1594 skänkte det till sin
klädesskrivare Sigfrid Olsson. Denne skänkte i sin
ordning byggnaden till domkyrkan. Den såldes sedan
av domkyrkan för 600 daler till Johan Skytte, som
lät påbygga huset och sätta det i stånd. Det blev
färdigt 1626. Skytte överlämnade det dock redan
1622 till bostadshus åt innehavaren av den av honom
inrättade professuren i politik och vältalighet. Det
har för ett par år sedan reparerats, men innehas
fortfarande av professorn i statskunskap. Till huset
hör en stor och prydlig trädgård. Bokstäverna på
huset återge Johan Skyttes och hans hustrus, Maria
Näfs, namn och titlar.
</chapter>

<chapter name="7. Anatomiska institutionen">
<h2><small>7. Anatomiska institutionen</small></h2>

vid Västra Ågatan. Den plats utmed Munkgatan,
där den mindre byggnaden låg, kallades Chruzeliuska
tomten efter en akademiräntmästare på 1600-talet,
som råkade på balans. På tomten stod på
1840-talet akademiens materialbod. Den anatomiska
institutionen saknade vid denna tid någon som helst
lokal, varför man uppförde huset åt Munkgatan, vilket
blev färdigt 1850 och för sin tid ansågs förstklassigt
På 1870-talet blev anspråket på ökat utrymme
särdeles kännbart, varföre man hos riksdagen sökte få
anslag till en nybyggnad, som dock beviljades först
1882. Då tillbyggdes det gamla huset med tvänne
stora flyglar, varvid det fick sitt nuvarande utseende.
På samma tomt, men åt Trädgårdsgatan, ligger det
s. k. <i>Regnellianum</i>. 1863 skänkte d:r Anders Fredrik
Regnell 30,000 kr. till inrättandet av patologiska och
fysiologiska institutioner vid universitetet, varefter
man började uppföra denna byggnad, som blev färdig
1866 och ansågs för sin tid vara tidsenlig. Fram
på 1880-talet blev dock byggnaden otillräcklig för
sitt ändamål, varför en ny måste uppföras, vartill
Regnell ytterligare donerade 50,000 kr. 1891
började man också uppföra en <i>ny byggnad för den
fysiologiska institutionen</i> på den av doktor Waldenström
till universitetet skänkta tomten i hörnet av
Trädgårdsgatan och Slottsgränden, vilken byggnad blev
färdig 1892 och även bär <i>Regnells namn</i>. Den
gamla disponeras av <i>patologiska institutionen</i>, som
1892 fick hela byggnaden till sitt förfogande, varför
den numera vanligen kallas patologicum.

<img id="5179"><i>Fysiologiska institutionen</i></img>
</chapter>
<chapter name="8. Akademiska sjukhuset">
<h2><small>8. Akademiska sjukhuset.</small></h2>

Det gamla akademiska sjukhuset var inrymt i
den byggnad vid Riddartorget, som nu äges av
Värmlands nation. Det var länge otillräckligt och
otidsenligt, vilket även gällde länslasarettet. Länge
planerades en gemensam sjukhusbyggnad för
universitetets, stadens och länets gemensamma behov. Genom
prof. C. B. Mestertons energiska bemödanden
lyckades det också slutligen att få en nybyggnad till stånd.
Nuvarande akademiska sjukhuset uppfördes på
kronans mark. Byggnaden blev färdig sommaren 1867.
Den har en särdeles vacker belägenhet med en härlig
park. Byggnaden är utförd i en den tiden för
sjukvårdsanstalter rätt typisk byggnadsstil, som dock
numera verkar rätt ledsam. Under senare årtionden ha
flera paviljonger uppförts för att bereda utrymme
för flera avdelningar. Dock synas nya byggnader
behövliga.
</chapter>

<chapter name="9. Kemiska institutionens byggnad">
<img id="5180"><i>Kemiska institutionen</i></img>
<h2><small>9. Kemiska institutionens byggnad.</small></h2>

Den äldre är belägen i Carolina-parkens bortre del,
mitt för biblioteksbyggnaden. Den uppfördes åren
1853—1858 och inrymde, utom den kemiska
institutionen, även den mineralogiska och <i>fysiska</i>. Före
denna tid hade den kemiska institutionen den mest
bedrövliga tillvaro i otidsenliga byggnader. Den fysiska
däremot något bättre i övre våningen av gamla
konsistoriehuset. Det blev därför en helt ny tid för dessa
båda institutioner, då den stora, ehuru till sin
arkitektur särdeles underliga byggnaden, vanligen kallad
kemikum, blev färdig. Ännu större utrymme fick
den kemiska institutionen genom uppförandet av en
särskild byggnad utförd i barockstil efter ritningar
av arkitekt Ture Stenberg och färdig 1904. Den
vackra byggnaden är till sitt inre anordnad efter
nutidens krav på en dylik betydelsefull institution, som
förut var skäligen trångbodd i gamla kemikum.
</chapter>

<chapter name="10. Fysiska institutionens byggnad">
<img id="5181"><i>Fysiska institutionen</i></img>
<h2><small>10. Fysiska institutionens byggnad,</small></h2>

belägen  i samma park, är uppförd i en monumental
dansk barock med ett vackert dominerande torn samt
belägen till höger om gamla kemikum.  Byggnaden
blev färdig 1912.
</chapter>

<chapter name="11. Observatoriet">
<img id="5182"><i>Observatoriet</i></img>
<h2><small>11. Observatoriet.</small></h2>

Det gamla observatoriet var till 1853 beläget i det
åldriga huset Svartbäcksgatan 7. Åren 1843—1853
uppfördes den nuvarande observatoriebyggnaden vid
Enköpingsvägens början. Först på 1880—1890-talen
utvecklades observatoriet under prof. N. C. Dunérs
ledning till en ännu mer förstklassig institution, bl. a.
genom vändtornets ombyggande och anskaffandet av
en ny och tidsenlig refraktor. På samma tomt är
också <i>meteorologiska institutionens byggnad</i> uppförd
med särskilt instrumenthus m. m.
</chapter>

<chapter name="12. Botaniska trädgården">
<h2><small>12. Botaniska trädgården.</small></h2>

Den äldre botaniska trädgården var belägen i
Svartbäcken, där universitetets fornsakssamling nu
har sin lokal. Den nuvarande var ursprungligen
den av Olov Rudbeck inrättade <i>slottsträdgården</i>, som
kom till redan under drottning Kristinas tid, sedan 
Kungsträdgården nedanför slottet upplåtits åt staden till
bebyggande. Den sträckte sig terassformigt ner från
borggården, varvid den nuvarande landsvägen var
en av dessa terasser. I den intill belägna trädgården,
som disponerats av länets trädskola, finnes en
1600-talets träbyggnad kvar, som kallas »drottning Kristinas
hundkoja». Emellertid upplät Gustav III den 17
aug. 1787 genom gåvobrev nämnda slottsträdgård
jämte ett jordområde därutanför till botanisk trädgård.
Samma år lade Gustav III själv grundstenen till den
nuvarande, för sin tid storartade,
institutionsbyggnaden i grekisk renässans. Den vackra byggnaden, med
sin av doriska pelare uppburna fasad, som är utförd
efter ritningar av Desprez, blev färdig 1807 och
invigdes den 25 maj, 100-årsdagen av Linnés födelse.
Det största rummet i byggnaden utgöres av den s. k.
Linnésalen, där på en upphöjning är placerad Linnés
av Byström i Rom 1829 skulpterade bildstod i
marmor, som bekostades av Uppsala studenter. I samma
sal stodo förr de i universitetshusets försal numer
placerade gipsavgjutningarna av antika konstverk.
Byggnaden inrymmer bl. a. det botaniska museet med
sina storartade herbarier, m. fl. samlingar.
Orangeribyggnaderna inrymma stora samlingar levande,
utländska växter, varav flera särdeles praktfulla. I övrigt
har trädgården på senare tider utvecklats allt mer i
överensstämmelse med moderna, vetenskapliga krav.
</chapter>

<chapter name="13. Museet för nordiska fornsaker">
<h2><small>13. Museet för nordiska fornsaker</small></h2>

i gamla botaniska trädgården. Den gamla botaniska
trädgården började anläggas av Olov Rudbeck på
1650-talet, vartill utsågs prof. Humeri arvingars tomt
i Svartbäcken, som sedermera utökades med bredvid
liggande. Genom Rudbecks energi utvecklades
trädgården till en aktningsvärd institution, som sedermera
även sköttes av sonen. Rudbeck d. ä. uppförde
bostadshuset i hörnet av Svartbäcksgatan och Linnégatan
samt orangeribyggnaden, som numer inrymmer
fornsaksmuseet. I bostadshuset bodde Linné som professor,
varom även en inskriptionstavla lämnar upplysning.
Orangeriet användes på 1860—1890-talen till
nationshus för östgötarna och sedan till slöjdverkstad för
studenterna. 1897 flyttades fornsaksmuseet dit. Detta
museum bildades på mitten av 1800-talet genom
gåva av dåvarande bibliotekarien J. H. Schröder,
som skänkte sina hopbragta samlingar. Sedermera
ökades den genom donationer och inköp, bl. a. von
Essens (1860), stensaker och vapen, och major
Lundebergs (1868), en stor del från förhistorisk tid.
Sedermera ha samlingarna successivt ökats, ej minst
därigenom att Upplands fornminnesförening
överlämnat sina samlingar dit. Då föreståndarna under
senare årtionden varit förhistoriska arkeologer, har
museets samlingar företrädesvis kommit att omfatta
föremål från den förhistoriska tiden, vilket på senare
tider blivit ännu nödvändigare, då undervisning i
nordisk arkeologi meddelas vid universitetet. Dock
finnes ej så litet annat av intresse, särskilt från
medeltiden, varvid bör anmärkas, att Uppland, som
naturligt är, befinnes rikligast representerat, ehuru ett särskilt
Upplandsmuseum nu står under bildande. Museet
förtjänar emellertid att beses av den intresserade.
</chapter>

<chapter name="14. Vetenskapssocietetens hus">
<h2><small>14. Vetenskapssocietetens hus</small></h2>

vid S:t Eriks torg torde även kunna räknas till
universitetets institutioner. Tomten tillhörde på
1600-talet professor Johannes Schefferus, som lät bygga det
ännu befintliga mindre stenhuset inpå gården till
bibliotek. Bergmästare Johan Abraham Gyllenhaal skänkte
1783 den Schefferiska gården till societeten, där en
flygelbyggnad fanns kvar från Schefferi tid. Den
skadades av branden 1809, men användes likväl till
1860, då det nuvarande stenhuset vid S:t Larsgatan 
uppfördes. Vetenskaps-societeten stiftades 1712 av
Erik Benzelius d. y., och 1720 utkommo dess första
handlingar. Den utger fortfarande en
naturvetenskaplig publikation.

***
</chapter>

<chapter name="B. Studentkårens och
nationsföreningarnas byggnader och lokaler">
<h3>B. Studentkårens och
nationsföreningarnas byggnader och lokaler.</h3>
</chapter>

<chapter name="1. Studentkårens lokal">
<h2><small>1. Studentkårens lokal.</small></h2>

1849 bildades en sammanslutning av studenter
från olika nationer, som fick namnet studentkåren.
Den hade sina sammanträden på olika lokaler. Redan
1852 gjordes första ansatsen att bilda en
byggnadsfond »för att skaffa ett föreningshus åt studentkåren»,
en fond som genom inkomster av konserter och på
annat sätt under årtiondenas lopp betydligt ökats,
men någon byggnad har ej ännu av flera skäl
kommit till stånd; det förnämsta skälet torde vara, att
man på senare tider ej varit fullt övertygad om
behovet av densamma. Emellertid inköptes åren 1876,
1878 och 1881 för en summa av sammanlagt kr.
131,000 tomter i kvarteret vid Odinslund, som
studentkåren ännu äger. Då studentkåren i anseende
till sin lokal varit betydligt ambulerande, beslöt man
1891 att för en längre tid hyra Uppsala Gille, där
kåren hade sina sammanträden till 1900, då den i
stället hyrde övre våningen i Östgöta nationshus,
där den fortfarande har sin lokal.
</chapter>

<chapter name="2. Gotlands nationshus">
<h2><small>2. Gotlands nationshus</small></h2>

vid Östra Ågatan, till sin undre del en av det forna
franciskanerklostrets  byggnader,  har flera gånger
blivit påbyggt
och förändrat.
Huset ägdes och
reparerades på
1780-talet av den
franske språkmästaren 
J. F. de la Bourdonniere. 
Det gick sedan i
flera enskilda
personers
händer, tills Gotlands nation 1883 blev ägare av
detsamma, då det åter reparerades, varvid den gamla
inskriptionstavlan, som minde om husets äldre öden,
togs bort. Det är emellertid det intressantaste
nationshuset i Uppsala. Det är det äldsta hus, som
äges av någon nation.
</chapter>

<chapter name="3. Gästrike-Hälsinge nationshus">
<h2><small>3. Gästrike-Hälsinge nationshus</small></h2>

vid Trädgårdsgatan är uppfört 1880. Nationen hade
förut en längre tid sin lokal i gamla Observatoriet
vid Svartbäcksgatan.
</chapter>

<chapter name="4. Göteborgs nationshus">
<img><i>Göteborgs nation</i></img>
<h2><small>4. Göteborgs nationshus</small></h2>

vid Drottninggatari blev fullbordat 1887. Förut stod
på dess plats en gammal trähusbyggnad från
1700-talet, där den bekante konditorn Fors på 1860-talet
hade sin. lokal, varom skildrare av den tidens
Uppsala-liv ha åtskilligt att berätta. Göteborgs
nationshus blev på sin tid mycket omdebatterat på grund
av dekorationerna på husväggarna, vilka från modern
arkitektonisk synpunkt förefalla underliga. Förut hade
nationen sitt hus vid hörnet av S:t Larsgatan och
Johannesgatan.
</chapter>
<chapter name="5. Norrlands
nationshus">
<img id="5184"><i>Norrlands nation</i></img>
<h2><small>5. Norrlands nationshus</small></h2>

blev färdigt
1889. Det
är en vacker
byggnad
med sin
undre av pelare
uppburna
arkad samt
sin övre
loggia.  Den i
byggnaden
använda blandningen av tegel och naturlig sten gör
sig väl. På byggnadens plats stod förr några gamla,
låga trähusbyggnader, som voro mer än två hundra
år gamla. I den ena, som hade järngaller för
fönstren, satt greve Otto Mörner arresterad 1810, efter
sin hemkomst från Paris, där han hos Napoleon på
eget bevåg hade sökt utverka Karl Johans mottagande
av eventuellt val till svensk kronprins. Nation hade
förut sin lokal i Petterssonska huset vid Östra Ågatan.
</chapter>

<chapter name="6. Kalmar nation">
<h2><small>6. Kalmar nation</small></h2>

var förut inrymd i f. läkareföreningens hus vid
Odinslund och dels i Värmlands nationshus samt
dessförinnan i hantverksföreningens förra hus vid Nedre
Slottsgatan. 1913 inköpte nationen av universitetet
prof. C. Wahlunds f. gård »Bortom bullret»
vid Johannesgatan. Den invigdes för sitt nya ändamål 28/2 1914.
</chapter>

<chapter name="7. Smålands nationshus">
<h2><small>7. Smålands nationshus</small></h2>

vid Sysslomansgatan blev färdigt redan 1826. Det
har sedermera blivit flera gånger reparerat och
tillbyggt, senast för några år sedan. Nationshuset är
förenat med en större trädgård.
</chapter>
<chapter name="8. Stockholms nationshus">
<h2><small>8. Stockholms nationshus</small></h2>

vid Drottninggatan blev fullt färdigt 1848. Det var
meningen, att där en gång bygga biblioteket. Det
var på sin tid det rymligaste och prydligaste
nationshuset i Uppsala. Blev sedan tillbyggt och reparerat,
särskilt till sitt inre.
</chapter>

<chapter name="9. Södermanlands- och Närkes nationshus">
<h2><small>9. Södermanlands- och Närkes nationshus</small></h2>

vid Järnbrogatan uppfördes 1897. Det har till sitt
yttre en vacker byggnadsstil, är till sitt inre
synnerligen trevligt och smakfullt samt har ett vackert läge.
Förut hyrde nationen under flera årtionden lokal i
det s. k. Petterssonska huset (nu Strandbergs hus)
vid Östra Ågatan.
</chapter>

<chapter name="10. Upplands nation">
<h2><small>10. Upplands nation</small></h2>

inköpte 1825 den s. k. Strandmanska gården vid
S:t Larsgatan, som den ännu innehar. Den inreddes
då för nationens behov. Huset reparerades under
Israel Hvassers inspektorstid 1830—1832 och senast
grundligt 1902, varefter nationshuset blev
synnerligen trevligt och tidsenligt. 1913 avtäcktes på
nationsgården i brons gjutna konstverk av skulptörerna
Milles (»Vingarna») och Eld (»Mor»). En del av
byggnaden ägdes på sin tid av skalden G. A.
Silfverstolpe, hos vilken det bekanta litterära sällskapet
»Juntan» samlades.
</chapter>

<chapter name="11. Västgöta nation">
<h2><small>11. Västgöta nation</small></h2>

inflyttade 1832 i sitt då inköpta hus vid Västra
Ågatan. Det är uppfört 1666 och låg då vid en
för detta gränd samt ägdes av prof. Brunner.
Byggnaden var uppförd i 1600-tals-stil, enkel, men värdig.
Huset restaurerades och tillbyggdes 1900, varvid den 
med torn försedda tillbyggnaden kom till, om vars
berättigande som bihang till det enkla huset
meningarna på sin tid voro delade. Det är dock
meningen att i framtiden, när tillgångar så
medgåvo, komplettera byggnaden med en ny flygel åt
gårdssidan. 
</chapter>

<chapter name="12. Västmanlands- och Dala nationshus">
<h2><small>12. Västmanlands- och Dala nationshus,</small></h2>

som ligger vid Lutgränden och Sysslomansgatan,
uppfördes 1831 på en tomt, som förut hade inköpts
av Upplands nation. Gården kallades fordom
Luthgården, emedan den en gång innehafts av Johan
Luth, som ägde Luthagen, och gått i arv till hans
efterkommande. Utanför huset stod till slutet av
1890-talet en pump, som kallades »Luthpumpen»
och länge var föremål för skämt vid första
majtalen. Nationen förfogar också över en intill
byggnaden belägen parkliknande, ståtlig trädgård med
gamla träd.
</chapter>

<chapter name="13. Värmlands nationshus">
<h2><small>13. Värmlands nationshus</small></h2>

vid Riddartorget bekom nationen i donation av den
på sin tid i Uppsala mycket bekante »magister»
Bjurzon, en student, som samlat en större förmögenhet.
Nationen inflyttade i byggnaden 1884. Den ägdes
förut av den för äldre generationer ej mindre
bekante d:r Esaias Edqvist. Dessförinnan var
akademiska sjukhuset eller Nosocomium, som det också
kallades, åren 1708—1867 inrymt i byggnaden. Den
del av huset, som vänder sin fasad åt gården, är
uppförd på 1600-talet, varom stilen också tydligen
vittnar, av dåvarande kanslipresidenten Bengt
Oxenstjerna. Där Stadshotellets annex nu är uppfört, var
förr en stor ingångsport med höga murar och upp
till huset ledde en hög stentrappa, det gamla 
sjukhusets huvuduppgång. Byggnaden torde för
närvarande vara det minst förvanskade 1600-tals-huset i
Uppsala med det förnämliga kvar i gårdsfasaden.
</chapter>

<chapter name="14. Östgöta nationshus">
<h2><small>14. Östgöta nationshus</small></h2>

uppfördes 1885 i den intill Fågelsången belägna
trädgården, som är en del av forna Kungsträdgården.
Det är utan tvivel det störst tilltagna nationshuset i
Uppsala och utfört i en stil, som på 1880-talet var
rätt förhärskande. Byggnaden blev dyrbar, varför
nationen 1900 uthyrde övre våningen till
studentkåren. I den nedre anordnades lokaler för nationen,
vilka blevo både synnerligen vackra och hemtrevliga.
Härtill bidraga i sin mån Albert Engströms målningar.
Förut hade nationen sin lokal i det gamla
orangeriet i forna botaniska trädgården vid Svartbäcksgatan.

*
</chapter>
<chapter name="III. Slottet">
<h1>III. Slottet.</h1>

Få byggnader torde ha ett så dominerande läge
som Uppsala slott. Detta hade tydligen Gustav I
blick för, då han beslöt att anlägga ett fäste på åsen.
Orsaken var nog också den, att han hade i friskt
minne, huru ärkebiskoparna hade från sin forna borg
kunnat göra statsmakten avsevärt avbräck. Han
erinrade sig säkerligen även i huru stort trångmål han
var den gången, då Gustav Trolles trupper ryckte
fram på Danmarks-vägen och han ej hade till sitt
förfogande en tillräckligt starkt befäst plats i
närheten. Kungsgården vid Islandet var i flera
avseenden för obetydlig. Emellertid började han 1545 låta
uppföra de bastioner, som ännu finnas kvar, och
den gråstensmur, som förenade dem. Utkastet härtill
uppgjordes av byggmästaren Påvel Schütz.
Försvarsanläggningen sträckte sig ungefärligen i norr och
söder. Den norra bastionen, som nu utgöres av den
delvis förfallna klockkullen, hade trianguler
avslutning. Den södra var mer spetsig och existerar ännu
delvis nedanför »Gröna kullen». Emellan de båda
bastionerna gick en hög gråstensmur, varav en
betydande del ännu finnes kvar närmare sistnämnda
kulle. Denna sträckmur revs delvis ner av Olov
Rudbeck d. ä., då han anlade terasser ner till
slottsträdgården, nu botaniska trädgården. Teglet togs
till stor del från klostret samt förfallna
kyrkobyggnader i staden. 1549 började man lägga grunden
till själva slottsbyggnaden, d. v. s. först till det torn, 
varav »Gröna kullen» utgör en lämning, och södra
tornets föregångare samt den del av slottet, som
ligger mellan dessa torn. Detta södra parti av
slottet, som numer utgöras av södra flygeln och
»Gröna kullen» med Sturevalven, är den äldsta delen
av byggnaden. Murarnes tjocklek och byggnadens
bredd i södra flygeln är också betydligt större än i
den andra delen av slottet. 1557 var sydvästra tornet,
d. v. s. det över »Gröna kullen», färdigt. Detsamma
gäller det mindre eller vårdtornet på nordvästra
bastionen eller klockkullen, som den numera kallas,
ehuru dess äldre namn var »Styrbiskop», syftande
på dess egenskap av värn mot ärkebiskoparna. Södra
porten med tillhörande murverk blev färdig vid samma
tid. Efter allt att döma blev under Gustav I:s tid
först den del av slottet, som nu är bortriven, färdig,
åtminstone till sina yttermurar. Den som hela tiden
ledde byggnadsarbetet var Påvel Schütz, ehuru han
just ej fick de amplaste vitsord av kung Gösta, som
1558 skriver, att han hade »platt intet skick eller
något bestånd med sig», men då man känner kungens
benägenhet att fälla väl hårda omdömen om sina
tjänare, torde hans arbeten böra något bättre
uppskattas. Åtminstone visa de kvarvarande lämningarna
av hans verk, att det gott trotsat tidens tand och
århundradens vanvård. Konung Gustav torde dock
aldrig ha bott i själva slottet, utan i en särskild
mindre byggnad med högt tak och höga med flöjlar
försedda gavelrösten, vilken var belägen sydost om
slottet och fanns kvar på 1600-talet, men som blivit
raserad den tid man hämtade sand intill slottsbackens
södra sida, vilket förfaringssätt måste betecknas som
särdeles sorgligt. Under Erik XIV:s tid fortfor Påvel
Schütz att vara byggmästare, vilket torde visa hans
duglighet. Nu började flera rum bli färdiga och
inreddes i överensstämmelse med rummen på Kalmar
slott. Konung Erik synes ej ha sparat på kostnader

<img id="5185"><i>Slottet</i></img>
för att få gemaken praktfulla, ty målarguld och -silver
kom bl. a. till riklig användning. I rundeln över
»Gröna kullen» fanns redan runda kungsgemaket,
vidare omtalas »runda kornappet» vid norra porten,
salen nordan kungsgemaket, fataburen under
kungsgemaket, korsvirksalen därbredvid,
rädesvenskammaren o. s. v.

Flera mindre byggnader på borggården voro
redan färdiga, en del voro av trä. Vid ingången till
länsstyrelsens lokaler fanns redan på Gustav I:s tid
en mindre tvåvånings stenhusbyggnad, som var kvar
ännu på 1700-talet. Det var där som Svante Sture
satt fången, då han mördades av Erik XIV. I en
träbyggnad på borggården satt Nils Sture fången.
Erik Sture och de andra fängslade herrarna, som
konung Erik lät avliva, förvarades i det större rum,
som ännu ses till höger i den s. k. »Kungs Jans
port», då man kommer från borggården. Dit fördes
sedermera alla liken, varför rummet med viss rätt
bär namnet Sture-valvet.

Under Johan III:s tid hemsöktes slottet 1572 av
eldsvåda, då den redan färdiga delen av slottet
betydligt skadades. Emellertid satte Johan genast igång
med dess återställande och fortsatte byggnadsarbetet
med sådan iver, att hela södra delen av slottet och
södra tornet, som började uppföras 1586,
fullbordades under hans tid. Slottet utgjordes då av
nuvarande södra flygeln och den nu raserade delen av
slottet. Det hade två torn eller rundlar, den ena
över »Gröna kullen», kallad tre kronor, den andra
på nuvarande södra tornets plats, och en kyrksal,
nu inrädd till landsarkiv, samt en rikssal, som ännu
finnes kvar, ehuru den numera endast har kala väggar.
Åt öster fanns då ej annat än en mur, som följde
backens krökningar, och åt norr, d. v s. åt staden, en
mur med port och vindbrygga över en torr grav. Från
1572 var Fransicus Pahr från Schlesien byggmästare vid
slottet. Han och hans bröder hade tydligen kallats
till Sverige genom Johans polska förbindelser. De
hade förut utövat sin verksamhet som byggmästare i
Brieg, Schwerin, Güstrow o. s. v. Härvid bör
anmärkas, att de äldsta bevarade delarna av Uppsala
slott (exempelvis »Kungs Jans port» med
omgivningar) erbjuda ej så ringa likhet med slottet i
Güstrow. Kolonnhallar som på Güstrow ha även funnits
åt gårdssidan på södra flygeln, ehuru av något
anspråkslösare art. Stuckatur har också på Uppsala
slott kommit såsom i Güstrow till riklig användning.
I forna kyrksalen fanns ännu, då den inreddes till
landsarkiv, betydande rester kvar av denna
stuckatur, vilken dels helt avlägsnades, dels doldes bakom
en trävägg, oåtkomlig för alla intresserades blickar.
Den liknade mycket stuckaturen på väggarna i
Katarina Jagellonikas gravkor i Uppsala domkyrka, vilket
ej är att undra på, då det synes vara samma man,
schlesaren Antonius Watz, som utfört den på båda
ställena. Under Pahrs tid inreddes och pryddes
gemaken i dåvarande slottet, ej minst de över »Gröna
kullen». Rikssalen har även då blivit dekorerad.
Dessutom nämnes en sal med »ovidianska fabler» i
gipsverk, vilken nog också förskriver sig från denna
tid. Efter Pahr blev nyssnämnde Antonius Watz
eller Primus byggmästare vid slottet. Han synes ha
följt den förres traditioner. Han dog 1603, men
synes samma år ha hunnit lägga grunden till
nuvarande norra tornet, som fullbordades 1613. Därefter
var Henrik van Hven byggmästare en tid. Gustav
II   Adolf började emellertid uppföra det s. k.
långslottet åt öster, varigenom norra och södra tornen
blevo förenade. Arbetet leddes av byggmästar
Kaspar von Panten. 1625 synes denna del ha kommit
under tak, ehuru den ej på långt när var inredd.
Det är också högst osäkert, huruvida hela den åt
staden vettande delen av slottet någonsin varit fullt inredd. 

Drottning Kristina ämnade lämna hela slottet åt
sitt öde och uppföra ett residens nere i
slottsträdgården, men landshövding Bengt Skytte förmådde
henne att avstå från denna plan, varefter hon i stället
lät inreda slottet. Vid hennes tronavsägelse, som
skedde i rikssalen 1654, hade slottet nått sin
fullbordan. Det bildade en fyrkantig borggård med
trenne större torn eller rundlar och ett mindre
vårdtorn över nuvarande klockkullen samt tvänne bastioner
och en hög försvarsmur åt väster. Den östra delen
av byggnaden var tre våningar hög, av vilka den
översta var lägst. Den nuvarande mellanvåningen
fanns ej då. Slottets södra del hade åt borggården
fyra våningar, källarvåningen medräknad. Åt
borggården var som förut nämnt en kolonnhall eller
arkadgång. En hel del ekonomibyggnader funnos i
slottets närhet.

1702 brann också slottet, varefter dess bestånd
en lång tid framåt var i hög grad hotat. Tessin
t. o. m. ansåg det ohjälpligt förlorat och tillstyrkte
1707 dess rivande och teglets användande till
Stockholms slottsbyggnad. 1728 befallde man, att den
älsta delen av byggnaden, d. v. s. partiet över »Gröna
kullen» och »Kungs Jans port», som egentligen blivit
minst härjat av elden, skulle rivas, vilket skedde, men
resten skonades, emedan rivningen ej lönade sig.
Konung Adolf Fredrik tillkommer dock äran att ha
räddat Uppsala slott från en säker undergång. Han
beslöt nämligen 1744 att låta på egen bekostnad
återuppbygga detsamma. Han ämnade även uppföra
en nordlig flygel, vilket dock aldrig blev av. 1757
fullbordades landshövdingens bostad på nedre botten
i långslottet samt landskansliets och landskontorets
ämbetsrum. 1759 inreddes förrådsmagasin i södra
flygeln, då trappan därstädes kom till. 1761 började
man återuppföra södra tornet, som raserats genom
branden, men arbetet härmed avbröts snart för att 
först 1815 nå sin
fullbordan, varefter fängelset
flyttades dit från norra
tornet. Det förblev i
södra tornet till 1860,
då nuvarande
länscellfängelset blev färdigt.
I södra flygeln inreddes
sedermera en
landstingssal, som dock 1903
jämte regementets
förråd fick lämna plats för
landsarkivet, som sedan
1903 har sina lokaler
där. 1904 lyckades
landshövding Bråkenhjelm
genomdriva, att övre
våningen i norra halvan
av långslottet inreddes
till bostad åt
landshövdingen och att
länsstyrelsens lokaler fingo
förläggas i landshövdingens
förutv.våning. Dessutom
inreddes en ståtlig
landstingssal i norra tornet.

<img id="5186"><i>Drottning Gunillas klocka</i></img>

På klockkullen är i en där placerad stapel en
ringklocka, vars toner morgon och afton under
århundraden ljudit över nejden. Den är ursprungligen
gjuten på drottning Gunillas bekostnad 1588,
troligen till vårdklocka vid slottet, låg sedan sprucken en
längre följd av år, tills Adolf Fredrik 1756 lät gjuta
om den hos Gerhard Mejer och sätta upp den i
stapeln. Klockan berättar själv om allt detta. År
1827 restes på landshövding Focks bekostnad en av
Fogelberg skulpterad och i järn utförd byst av Gustav
Vasa på slottets borggård. Anledningen härtill sättes
i samband med en viss romantisk tilldragelse.
</chapter>
<chapter name="IV. Domkyrkan">
<h1>IV. Domkyrkan.</h1>

I början av 1200-talet klagade man över att
domkyrkan i Gamla Uppsala besöktes mindre än förut,
varför Innocentius III († 1216) gav tillåtelse att flytta
kyrkan till en lämpligare plats, kallad »Sittim»
(sannolikt Sigtuna). Denna flyttning blev dock ej av.
Emellertid brann kyrkan i Gamla Uppsala 1245,
varefter man sökte återställa den, men detta synes
ha mött svårigheter, varför påven Alexander IV
medgav, att den fick flyttas. Flyttningsfrågan blev dock
uppskjuten, tills rikets stormän på ett möte i sept.
1270 beslöto, att den brandskadade kyrkan skulle
överges och »med bibehållande av sitt gamla namn
och alla rättigheter» flyttas till en lämpligare plats,
som enligt ett beslut av 1271 blev Östra Aros eller
nuvarande Uppsala, d. v. s. »Ovanberga» eller
Sandåsen, som var domkyrkans egendom och fortsättning
på samma ås, där Gamla Uppsala domkyrka var
belägen. Man uppförde där en provisorisk kyrka, och
dit flyttades Erik den heliges reliker.

Först 1287, det äldsta bekanta år i domkyrkans
byggnadshistoria, inkallades en fransk stenhuggare,
Estienne från Bonnueill, med mästare, gesäller och
lärlingar för att uppföra Uppsala domkyrka. Han
och hans folk har börjat med det östra eller
korpartiet och utfört stenhuggeriarbeten, såsom stenfoten
(den förra) av Lenabergs kalksten, kalkstenslisten
kring östra partiet och de smäckra kalkstenspelarna
i koret. Samtidigt härmed uppfördes, sannolikt på

<img id="5187"><i>Domkyrkan</i></img>

platsen för kyrkans planlagda västra parti (»inom
kyrkans påbegynta murar»), en kyrka av trä, en s. k.
byggnadshytta, något som var vanligt vid de stora
kyrkobyggnaderna i utlandet, t. ex. Köln. Dit
flyttades 1290 Erik den heliges reliker och
ärkebiskoparnes ben.

Grundplanen till korpartiet och tvärskeppet har
blivit uppgjord efter fransk förebild, ehuru materialet
till resningen blev tegel i stället för naturlig sten.
Tvärskeppet har även tillkommet under den tid
fransmännen arbetade vid domkyrkan, vilket bevisas
bäst därav, att åtminstone södra portalen till sitt
ursprung är ett verk av dem. Visserligen har man
velat konstatera gotländska stenhuggares arbeten på
kragstenarna i koret och i vissa fall även på södra
portalen, men fullt avgörande bevis härför äro ännu
ej företedda. Med uppförandet av tvärskeppets västra
sida upphörde det första skedet i domkyrkans
byggnadshistoria, ty både pelare och vissa konstruktiva
detaljer äro annorlunda där, än i det västra partiet.
Sannolikt har emellan tvärskeppet och kyrkans västra
del ursprungligen varit uppförd en vägg, som skilt
tvärskeppet från den under byggnad varande västra
delen av kyrkan, vilket ej sällan var förhållandet vid
uppförandet av de stora katedralerna i utlandet.

Arbetet med uppförandet av företrädesvis den
västra delen fortsattes med större och mindre
avbrott under hela 1300-talet. Inhemska och troligen
även tyska arbetare ha efter fransmännen fortsatt
byggnadsarbetet och givit det västra partiet en
övervägande s. k. baltisk typ. Då domkyrkan stod under
byggnad, störtade den 25 maj 1402 valvet i
nyssnämnda del av kyrkan jämte en pelarrad av 60
alnars längd på södra sidan. Som bevis på, att man
då var sysselsatt med byggnadsarbetet, kan anföras,
att man vid senaste restaureringen inuti pelarna i
västra långhusets norra pelarrad, d. v. s. i de gamla
tegelpelarna, påträffade de pelare av tegel, som 1402
voro under uppförande, med under arbete varande
hörnblad. Emedan pelarna på norra sidan ej
störtade, lät man dem efter olyckan 1402 stå kvar, men
murade kring dem med en massa tegel, så att de
ursprungliga tegelpelarna blevo inbäddade uti ett nytt
tegelhölje. Sedan uppfördes på södra sidan nya,
liknande tegelkumpar, som funnos kvar till senaste
restauration och då ersattes med andra av kalksten.
Redan 1402 begynte man med reparationen efter
raset. Arbetet därmed bedrevs raskt under ärkebiskop
Henrik Karlssons († 1408) tid och fortsattes under
ärkebiskop Johannes' Haqvini († 1431) tjänstetid.
Under hans sista levnadsår tillkom västra portalen
och hela västra fasaden åtminstone i sin ursprungliga
form.

Kyrkan var 1435 så pass färdig till sitt inre, att
den kunde invigas den 8 juni. Den stod dock
fortfarande under inredning. Först 1440 blev yttertaket
färdigt, och följande år täcktes kyrkans torn, d. v. s.
takryttaren på kyrkans mitt, vilket torn dock avbrann
redan 1447. Karl Knutsson kröntes emellertid i
domkyrkan följande år. 1466 fick kyrkan ett nytt
högaltare. Den 5 juni 1473 hemsöktes kyrkan åter av
en förhärjande eldsvåda, varefter nya
reparationsarbeten måste företagas, vilka dock drogo så långt ut
på tiden, att taket ännu  1497 ej var täckt.

Sannolikt är det under denna restaurationsperiod,
som de stora tornen i väster tillkommit, ty de
ingingo ej i den ursprungliga byggnadsplanen. Man
har tydligen från början endast tänkt sig ett torn i
väster, vilket dock aldrig kom till utförande, utan
kyrkan avslutades i väster ursprungligen endast med
ett högt, spetsigt gavelröste. Västtornen blevo
utförda i baltisk gotik med typiska blindnischer,
sicksacklinjer och sköldformiga sirat, men den senaste 
restaurationen har alldeles utplånat spåren efter denna
ursprungliga stil. Västtornen hade inga spiror, förrän
Erik XIV 1563 befallde, att de skulle förses med
»spetsetorn».

Den 23 april 1572 drabbades domkyrkan åter av
eldsvåda. Dock började redan i juli samma år, tack
vare Johan III:s personliga ingripande, ett omfattande
restaureringsarbete. Han skänkte själv en summa av
1000 mark penningar till ändamålet.
Slottsbyggmästare Franciscus Pahr ledde restaureringsarbetet.
De skadade delarna av byggnaden återställdes, de två
tornen i väster försågos med tornspiror, takryttaren
återuppfördes, småtorn uppfördes, inredningen sattes
i stånd o. s. v. Arbetet härmed var i det närmaste
avslutat 1585, och tedde kyrkan sig då ungefärligen
som på Dahlbergs och Peringskiölds avbildningar.
1593 voro »spetsarne» på de stora tornen ännu ej
täckta. I mars 1609 blåste den ena av dessa spiror
ned och skadade taket och valven. Först 1613
började byggmästare Gerhard Giliusson (De Besche)
uppföra två nya spiror på tornen. De blevo färdiga
1620, och fick domkyrkan då de i barockstil utförda,
burliknande ståtliga tornen, som funnos kvar vid
branden 1702. En ny takryttare uppfördes en tid
därefter.

Vid 1702 års brand förstördes såväl tornspiror
som tak, valv och en stor del av inredningen.
Predikstol, altartavlor, orgelverk, kröningsstolar, bänkar
m. m. blevo lågornas rov. Monumenten blevo även
betydligt skadade och vissa gravkor förlorade
fullständigt sin inredning. Petrus Dasypodius'
astronomiska urverk förstördes och klockorna nedstörtade.
Kyrkan företedde med andra ord en sorglig anblick.
Man satte dock genast igång med kyrkans
återställande. Nicodemus Tessin tog byggnaden i närmare
betraktande och förordnade slottsbyggmästare Hans
Buchegger att hava uppsikt över reparationen. 
Domkyrkan saknade dock
själv medel till
densamma, varför man
insamlade penningar genom
kollekt och på annat
sätt. Det kunde därför
mitt under brinnande
krig ej bli tal om
annat än ett nödtorftigt
återställande av kyrkan.
Vid 1707 års början
hade reparationen
fortskridit så långt, att man
den 7 febr. s. å. kunde
inviga kyrkan.
Tornspiror mäktade man dock
ej åstadkomma, varför
tornen sågo stympade
ut med en trähuv för
urverket på det södra
tornet.

<img id="5188"><i>Koret</i></img>

1740 tog sig en
rusthållare Johan Zellstedt,
som skulle reparera
trähuven på södra tornet,
för att på eget bevåg
uppföra en åttkantig tornspira av trä, som dock blåste
ner, under det man var sysselsatt med arbetet, och
skadade kyrkans valv. Följande år vände man sig
till hovintendent C. Hårleman, som gjorde utkast till
en s. k. »kuppol» för vartdera tornet, de s. k.
Hårlemanska huvarna. De blevo färdiga 1744 och funnos
kvar till senaste restaureringen.

Domkyrkan hade nu fått det utseende den behöll
till senaste restaureringen. Ärkebiskop A. N.
Sundberg tog slutligen initiativ till en grundlig
restaurering av byggnaden. Sedan flera förslag förkastats,
även arkitekten C. A. Grundströms rätt pietetsfulla
förslag; antogs 1885 ett av arkitektekten Helgo
Zettervall uppgjort förslag, som slutade på en summa av
över ½ million kronor. Domkyrkans ursprungliga
och framför allt baltiska gotik blev sorgligt nog helt
och hållet utplånad och ersatt med en enhetlig, mot
kyrkans historiska utveckling stridande schablonmässig,
nordfransk gotik i tegel, där cementen i så hög grad
fick ersätta naturlig sten. Restaurationen tog sin
början i nov. 1885 och avslutades 1893. Arbetet
leddes av arkitekt E. V. Langlet under överinseende
av överintendenten Helgo Zettervall.

Domkyrkans yttre längd är 118,7 m., inre 107
m. och inre bredd 45 m. De västra tornens höjd
är 118,7 m., vadan hon är lika hög som lång.

<i>Grundplanen</i> visar en gotisk korsform. Kyrkan
är treskeppig med enkelt tvärskepp, månghörnigt
korslut och koromgång med kapellkrans samt
inbyggda kor, nu gravkor, på bägge sidor om
långhusets sidoskepp. Valven äro 7 i långhuset, 4 i
koravdelningen och 4 i tvärskeppet. De utgöras av
rektangulära, smala och spetsbågiga kryssvalv. I
korspunkten, där tvärskeppet skär långhuset, är ett
stort kvadratiskt kryssvalv, som kallas
»kröningsvalvet». Kapellen äro till antalet 20, av vilka 16
numera äro gravkor. Härtill komma silverkammaren
och sakristian. I avseende å <i>kyrkans yttre</i> bör
framhållas, att den är uppförd av tegel med cement i de
dekorativa delarna, har strävpelare och strävbågar,
som krönas av småtorn och filer, ett högt tak,
takryttare, liksom västtornen konstruerad av järn och
kopparbeklädd, tre portaler, nämligen i väster, norr
och söder, o. s. v.

<i>Västra fasaden</i> med <i>huvudingången</i> domineras av
de höga tornen. Emellan tornen och över portalen
är en med s. k. »krabbor» smyckad spetsgavel, som
är försedd med ett dekorativt rosfönster och krönes 
av en kolossal ängel med uppsträckta vingar.
<i>Portalen</i>, som enligt inskriptionen blev färdig 1431, är
utförd i kalksten. På gavelstyckets framsida äro
placerade trenne statyetter av sandsten, utförda av prof.
Th. Lundberg och föreställande <i>Madonnan med
barnet, Josef</i> och <i>Johannes döparen</i>. Vid portalens
mittpost har placerats en av samma konstnär utförd bild
av <i>Erik den helige</i>. I »lunetten» eller fältet under
arkivolten äro tvenne ursprungliga, karaktäristiska och
väl verkande reliefer, den ena föreställande <i>Maria
bebådelse</i>, den andra Kristi <i>gisslande</i>.

Den praktfulla <i>södra portalen</i>, som är kyrkans
äldsta, har åtminstone till sina ursprungliga delar
blivit utförd av franska stenhuggare. Materialet är
kalksten och täljsten. På ömse sidor om portalen
äro två intressanta hängtorn. Fotstyckena prydas av
reliefer, som framställa <i>skapelsehistorien</i> och scener
ur <i>Abrahams historia</i>. I nischerna på vänstra sidan
äro placerade bilder av <i>en krönt kvinna med lång
fläta</i> och den <i>helige biskop Henrik</i>. På högra sidan
är till vänster bilden av en kvinna i nunnedräkt och
bredvid henne (till höger) en man i rustning och
mantel. Å portalens mittpost är placerad <i>S:t Lars,</i>
vars huvud förskriver sig från senaste restaurationen.
I sidonischerna ha uppställts av prof. Th. Lundberg
utförda bilder av <i>Moses, Aron, Elias</i> och <i>David</i>, och
i portalens bågfält har uppsatts en av samme skulptör
utförd relief framställande <i>»Christus consolatur»</i> eller
<i>»Kommen till mig i alle»</i>.

Den <i>norra portalen</i>, som sannolikt uppförts
ungefärligen samtidigt med den södra, har ej fått samma
rika utförande som den sistnämnda, men verkar
icke desto mindre genom sin rena och allvarliga stil.
Ovan det ornerade listverket är en av prof. Th.
Lundberg utförd relief föreställande <i>»Herdames tillbedjan»</i>.
På postamentet har placerats en under medeltiden
utförd intressant bild av <i>S:t Olov</i>.


Genom <i>västra portalen,</i> som utgör kyrkans
huvudingång, kommer man in i stora <i>vestlbulen</i>. Till vänster
i vestibulen är <i>Johannes Döparens</i> kor från 1445,
även kallat dopkapellet, som nu är förvaringsrum
för en del gravstenar och gamla byggnadsrester.
Det mitt emot belägna, till höger, hyser ärkebiskop
<i>Olov Svebilius'</i> († 1701) grav. Därbredvid har man
en annan gravsten till minne av kyrkoherden Erik
i Litslena († 1462). Även där förvaras rester av
monument etc. Innanför ingångarna till själva kyrkan
ha vi en hel del gravstenar, varav några från
medeltiden. Främst märkes gravstenen över <i>Carl von Linné,</i>
som ligger begraven därunder jämte sin son.

Från huvudingången ger domkyrkan en
överväldigande och imponerande anblick genom <i>mittskeppet,</i>
som uppbäres av smäckra kalkstenspelare och är
anslående genom sin höjd och sitt perspektiv.

Innanför västra ingången har man det av dir.
P. L. Åkerman utförda <i>orgelverket</i>, som byggdes 1871
för en kostnad av 43,000 och sedermera delvis blivit
ombyggt. <i>Predikstolen,</i> som är utförd i barock av
bildhuggare B. Precht efter ritningar av Nicodemus
Tessin, är ett synnerligen magnifikt konstverk, som
blivit bekostat av drottning Hedvig Eleonora.

Utmed sidoskeppen ligga en hel rad härliga
<i>gravkor</i> med en del ståtliga monument.

Närmast till vänster om ingången har man
</chapter>

<chapter name="1. Dohnas gravkor">
<h2><small>1. Dohnas gravkor</small></h2>

med monument i barock, utfört 1674 av
bildhuggaren Verbruge i Antwerpen. Det framställer en på
sockel placerad pyramid av slipad marmor med
stuckaturornering. I koret äro begravna greve <i>Kristoffer
Delphie von Dohna</i> († 1668) och hans fru <i>Anna
Oxenstjern</i>a († 1693).    Därnäst:
</chapter>
<chapter name="2. Carl Banérs och Linnés gravkor">
<h2><small>2. Carl Banérs och Linnés gravkor.</small></h2>

Vid vänstra väggen är ett barock-epitafium över
en svart marmorsarkofag, uppsatt till minne av
generalguvernör <i>Karl Banér</i> till Örby († 1632), och vid
högra väggen ett enkelt monument av Älvdalsporfyr
med en av Sergel modellerad porträttmedaljong av
<i>Linné,</i> till vars minne monumentet utfördes 1798.
Därefter:
</chapter>

<chapter name="3. Wernstedtska gravkoret">
<h2><small>3. Wernstedtska gravkoret,</small></h2>

som uppkallats efter landshövding <i>Kristoffer von
Wernstedt</i> († 1607), hyser medlemmar av släkterna
<i>Wernstedt</i> och <i>Ribbing.</i>  Det närmast därpå följande:
</chapter>

<chapter name="4. Masenbachska gravkoret">
<h2><small>4. Masenbachska gravkoret,</small></h2>

nu bänkrum, har varit gravplats bl. a. för ståthållaren
i Stockholm <i>Hans von Masenbach</i> († 1607),
landshövding <i>Petter von Dankwardt</i> († 1732) och
hovsekreterare <i>Anders von Flygarel</i> († 1734). Därnäst
</chapter>

<chapter name="5. Gyllenborgska gravkoret">
<h2><small>5. Gyllenborgska gravkoret,</small></h2>

som förut tillhörde släkterna <i>Arp</i> och <i>Rosenhane.</i>
Släkten Arps vapen är målat på väggen. Där vila
bl. a. landshövding <i>Jakob Gyllenborg</i> († 1701) och
hans son, kanslipresidenten <i>Karl Gyllenborg</i> († 1746).
På samma sida, men i koret, har man
</chapter>

<chapter name="6. Katarina Jagellonikas gravkor">
<h2><small>6. Katarina Jagellonikas gravkor.</small></h2>

Där är till vänster <i>Katarina Jagellonikas</i>
gravvård med en bild av drottningen ovanpå sarkofagen,
över vilken höjer sig invid väggen en på 2
marmorpelare stödd marmorbåge med 16 landskapsvapen.
Över bågen har man placerat en krona av förgyllt
silver. En inskriptionstavla redogör för drottningens
levnadsöden. Mitt emot har man <i>Johan III:s</i>
monument, uppsatt först 1785. Konungen framställes
liggande ovanpå sarkofagen, på vilken resa sig 4
korintiska pelare, som uppbära en baldakin, som på
framsidan är försedd med riksvapnet. Gavelsidorna
har man försett med vackra reliefer, som framställa
fältslag under konungens tid. Gravkoret är ornerat
med under Johans tid utförda ståtliga stuckaturarbeten.
Det följande är:
</chapter>

<chapter name="7. Sturekoret">
<h2><small>7. Sturekoret.</small></h2>

Mitt för ingången har på väggen uppsatts ett i
svart och vit marmor 1648 utfört epitafium över
<i>Peder Axelsson Banér</i> († 1565). På vänstra väggen
är ett av Ebba Lejonhuvud på 1650-talet beställt och
av stenhuggaren mäster Hindrich Wilhelm utfört
epitafium i svart och vit marmor över de av Erik XIV
<i>mördade Sturarna</i>, som jämte flera andra blevo
begravna där. På den högra väggen uppsattes
samtidigt ett annat av samma konstnär förfärdigat
epitafium, utfört i samma material, till minne av Ebba
Lejonhuvuds dotter <i>Anna Margareta Sture</i> († 1646)
och män, <i>Svante Sture (</i>† 1616) och <i>Claes Horn</i>
(† 1632). Därefter kommer:
</chapter>

<chapter name="8. Finsta-koret">
<h2><small>8. Finsta-koret</small></h2>

med vid senaste restaurationen på väggarna utförda
bilder av den heliga <i>Birgitta</i> och hennes dotter
<i>Katarina</i>, den förra till höger, den senare till vänster.
I gravkoret finnes en i fransk täljsten huggen
gravsten över Birgittas föräldrar, lagmannen <i>Birger
Pedersson</i> († 1328) och <i>hans maka</i>. En annan gravsten
har blivit lagd till minne av Gustav I:s dotter
<i>Elisabeth</i> och hennes son, <i>prins Gustav av Sachsen</i>, båda
döda 1596. Slutligen har där vid senaste 
restaurationen uppställts ett monument över Gustav I:s första
gemål, <i>Katarina av Sachsen-Lauenburg</i> († 1535).
Monumentet i renässans-stil är utfört av fransk sandsten
och har en gång varit uppsatt i Gustavianska
gravkoret.
</chapter>

<chapter name="9. Gustavianska gravkoret">
<img id="5189"><i>Gustavianska gravkoret</i></img>
<h2><small>9. Gustavianska gravkoret,</small></h2>

beläget längst i öster, är kyrkans äldsta kor. Dess
väggar äro prydda med de av prof. J. G. Sundberg
utförda 7 stora freskomålningarna med ämnen ur
Gustav I:s historia. Mitt i gravkoret ses det vackra
och ståtliga monumentet över <i>Gustav Vasa och hans
båda gemåler, Katarina
av Sachsen-Lauenburg
och Margareta
Lejonhuvud</i>, bekostat av Johan
III och delvis utfört i
Antwerpen av konstnären
William Boy. Ovanpå
katafalken vilar en bild
av Gustav Vasa och på
ömse sidor om honom
de båda gemålernas.
Monumentet är av gulvit
marmor samt utfört i
renässansstil. Koret är
försett med målade
fönster. På andra sidan
nämnda gravkor har man
</chapter>

<chapter name="10. Hornska gravkoret">
<h2><small>10. Hornska gravkoret,</small></h2>

där flera medlemmar av
släkten Horn vila, bl. a.
amiralen <i>Klas
Kristersson</i> († 1566) och hans
maka, över vilka en
skulpterad häll blivit lagd. I tvenne på golvet
placerade sarkofager av rödaktig kalksten vila <i>Erik
Oxenstjerna</i> († 1760) och hans maka <i>Anna Margareta
Bonde</i> († 1755).
</chapter>

<chapter name="11. De Geerska gravkoret">
<h2><small>11. De Geerska gravkoret,</small></h2>

förut det <i>Lejonhuvudska</i>, emedan även medlemmar
av släkten Lejonhuvud blivit där begravna, är det
enda, där man återställt vid restauration å väggarna
påträffade medeltidsmålningar, bl. a. scener ur <i>Erik
den heliges legend</i> och helgonet <i>S:t Sebastians</i>. Dessa
alsecco-målningar ha blivit på ett synnerligen
utmärkt sätt restaurerade av artisten Acke. I koret
äro tvenne sarkofager av Kolmårdsmarmor till minne
av entomologen <i>Carl de Geer</i> till Löfstad († 1778)
och hans fru, <i>Katarina Charlotta Ribbing</i> († 1787).
Det därpå följande gravkoret är det
</chapter>

<chapter name="12. Oxenstjernska gravkoret">
<h2><small>12. Oxenstjernska gravkoret,</small></h2>

som utgör en tillbyggnad till domkyrkan, bekostad
av kanslipresidenten <i>Bengt Oxenstjerna</i> († 1702).
Till vänster är en i stuckatur utförd sarkofag till
minne av honom, till höger en för hans båda fruar,
<i>Eva Juliana Wachtmeister</i> († 1666) och <i>Magdalena
Stenbock</i>. På andra sidan tvärskeppet äro sedan
tvenne bänkrum samt därefter
</chapter>

<chapter name="13. Gustav Banérs gravkor">
<h2><small>13. Gustav Banérs gravkor</small></h2>

med ett av stenhuggaren Aris Claeson från Haarlem
i sandsten utfört monument över den i Linköpings
blodbad 1600 avrättade <i>Gustav Banér.</i> Monumentet
är särdeles vackert med bl. a. reliefer, framställande
Banérs 14 barn knäböjande.
</chapter>
<chapter name="14. Skytteska gravkoret">
<h2><small>14. Skytteska gravkoret</small></h2>

utmärker sig genom tvenne särdeles vackra
monument i vit marmor, till höger det till minne av
riksrådet <i>Johan Skytte</i> († 1675) och hans maka, <i>Maria
Naef</i> († 1650), till vänster det till minne av deras
dotter <i>Wendela Skytte</i> († 1629) och hennes man,
landshövding <i>Hans Kyle</i>.
</chapter>

<chapter name="15. Bjelkeska gravkoret">
<h2><small>15. Bjelkeska gravkoret,</small></h2>

under 1500-talet kallat Salstaherrarnas grav, hysa
flera medlemmar av släkterna <i>Bjelke</i> och <i>Banér,</i> bl. a.
rikskanslärn <i>Svante Bjelke</i> († 1609), lagman <i>Axel
Banér</i> († 1642), och landshövding <i>C. G. Liewen</i>
(† 1770). Före branden 1702 förvarades där
sorgefanor och dylikt, som buros i processionen vid
rikskanslär Svante Bjelkes begravning. I koret har för
några år sedan uppställts en vacker sarkofag över
<i>Emanuel Swedenborg</i>, sedan hans lik blivit fört från
England.
</chapter>

<chapter name="16. Stenbocks och Mennanders gravkor">
<h2><small>16. Stenbocks och Mennanders gravkor</small></h2>

har utmed högra väggen ett vackert monument i
rödfläckig marmor till minne av riksrådet <i>Svante
Stenbock</i> († 1632) och hans fru <i>Brita Bjelke</i>. Vid
motsatta väggen, den vänstra, är uppsatt ett av
kyrkans vackraste monument, nämligen det till minne
av ärkebiskop <i>Carl Fredrik Mennander</i> († 1786)
av bildhuggare Angelini i Rom 1790 i vit marmor
och porfyra utförda. På en praktfull piedestal
framställes »religionen» i vit marmor, och bär
piedestalen en ståtlig relief, framställande ärkebiskopen
mottagande  »vetenskapernas  och konsternas genier».
</chapter>

<chapter name="Ovanför sakristian">
Ovanför <i>sakristian</i> ligger den s. k.
<i>skrudkammaren</i>, som även sträcker sig över <i>silverkammaren</i>.
Här förvaras domkyrkans textilsamling, en av de mer
betydande i Europa, varibland <i>drottning Margaretas</i>
(† 1412) klädning och »Sturekläderna», som burits av
<i>Nils Sture</i> m. fl., som mördades av Erik XIV i
Uppsala  1567.

I <i>silverkammaren</i> förvaras kyrkans dyrbarheter i
guld och silver, varibland en <i>kalk med patén</i>, allt
av guld med emalj, besatt med pärlor och ädla stenar,
ett krigsbyte från Prags intagande 1648 och skänkt
till domkyrkan av drottning Kristina.

Bakom altaret märkes <i>Erik den heliges silverskrin</i>,
som innehåller delar av hans skelett m. m. Skrinet
i renässansstil förfärdigades på Johan Hirs beställning
1574—79 av Hans Rosenfält och William Boy m. fl.
i stället för ett äldre, som blev nedsmält.

I övrigt prydes kyrkans inre med en hel mängd
<i>epitafier, vapensköldar</i> och <i>inskriptionstavlor</i>. Flera
av i golvet liggande <i>gravstenar</i> äro av stort intresse.

*
</chapter>
<chapter name="V. Heliga Trefaldighetskyrkan">
<h1>V. Heliga Trefaldighetskyrkan.</h1>

Kyrkan har att uppvisa flera skeden i sin
byggnadshistoriska utveckling, vilket framgick av
undersökningar, som gjordes där 1901. Den äldsta
kyrkan var av gråsten med höga gavelrösten av tegel.
Den bestod av ett stort rektangulärt rum, som
fullständigt saknade kor. Takresningen av trä var
sannolikt synlig inifrån kyrkan. Det höga gavelröstet
av tegel hade överst spetsbågiga nischer och under
dessa ett rosverk av sten, vilket allt är synligt från
tornvinden. I denna kyrka, sannolikt innan den fick
något gavelröste av tegel, åhörde Erik den helige
mässan, då han 1160 blev överraskad av Magnus
Henrikssons trupper och avrättad nedanför kyrkan
på det nuvarande Riddartorgets plats. Sedermera
uppfördes mittskepp av tegel inuti gråstenskyrkan;
de tre sålunda uppkomna skeppen täcktes med
kryssvalv, sakristia uppfördes på södra sidan och nedre
delen av det nuvarande tornet på kyrkans västra sida.
Mittskeppet fick en bredd av 4,75 meter och en höjd
av omkring 11,60 m., dess väggar vila på 4 pelare
i varje rad. Alla 8 pelarna äro lika. Kärnan är
nästan kvadratisk. Valven äro enkla kryssvalv. Tornet
är byggt intill kyrkans västra vägg, utan att vara i
s. k. förband med mittskeppets västra rum. Det
nedersta tornrummet, som har kryssvalv, har
sannolikt ursprungligen saknat ingångsdörr utifrån. Till
tornets andra våning kommer man genom en
spiraltrappa i norra väggen, vilken fortsätter till den
närmast högre våningen. Till fjärde eller högsta 
våningen kom man upp på en inre trappa eller stege.
Denna vånings murkrön anses ha avslutats med höga
tinnar. Detta sammanhänger med tornets
ursprungliga ändamål att vara ett försvarstorn. Senare
påbyggdes tornet till sin nuvarande höjd. Det anses
ha varit försett med väktargång och jämte översta
rummet täckt av ett skyddstak, s. k. valmtak. Först
sent skulle klockor ha blivit placerade i tornet.   

<img id="5190">Templum S. Trinitatis <i>alias dictum</i> Parochiale, <i>seu</i> <b>Bondekyrkian</b> <i>in civitate Upsalensi.</i></img>

Sist sammanbyggdes ett kapell med sakristian under
gemensamt yttertak, ett motsvarande kapell uppfördes
på kyrkans norra sida och vapenhuset tillkom,
varefter byggnaden fick ungefär det utseende den nu
äger. Tornspira synes kyrkan ha fått först vid dess
restaurering under Johan III:s tid. Den blåste dock
ner 1643, men ersattes med en annan, som brann
ner 1702, då kyrkan blev betydligt skadad. Tornets
nuvarande avslutning, som är synnerligen tilltalande,
kom till efter nämnda brand. Det förslag, som för
ett tiotal år sedan väcktes om att förse tornet med
spira, lyckades man dess bättre avvärja. I stället blev
kyrkan 1904 på ett synnerligen lyckligt och
pietetsfullt sätt restaurerad, både till sitt yttre och inre. Då
framkallades och återställdes så gott sig göra lät
en del av de mycket skadade medeltidsmålningarna
och en del nya komponerades, såsom i södra 
tvärskeppet en kopia av »Konungarnas tillbedjan», som
finnes i norra tvärskeppet, ehuru dold av orgeln,
samt en del scener ur gamla och nya testamentet
m. m. I övrigt äro de dekorativa mönstren utförda
efter goda medeltida förebilder. Ursprungligen
målades kyrkan under ärkebiskop Jakob Ulfssons tid,
varvid kyrkans skyddspatrons, S:t Stephanus, historia
utfördes. Av minnesmärken äger kyrkan egentligen
ej mer än Johan Axhjelms († 1692) till Vårdsätra
gravsten och i hörnet utanför kyrkan bokhandlaren
Magnus Swederus grav.

<img id="5191"><i>Heliga Trefaldighetskyrkan</i></img>

*
</chapter>
<chapter name="VI. Historik">
<h1>VI. Historik.</h1>

Platsen, där Uppsala stad nu är belägen, kallades
ursprungligen <i>Aros</i> (åmynningen), senare <i>Östra Aros</i>
till skillnad från Västra Aros eller Västerås. Därförbi
gick vägen till <i>Uppsala</i> eller Gamla Uppsala, som
det nu heter. Då sistnämnda ort under åtminstone
senare delen av hednatiden var huvudorten inom
Uppland och kanske hela Svealand, är det naturligt,
att också Aros kom att bli av betydelse, emedan
Mälaren den tiden slutade där, och ån, som ända
till Rudbecks tid kallades <i>Salaån</i>, där skar sandåsen,
vilken var underlaget för vägarna norr- och söderut.
Uppsala har säkerligen fått sitt namn efter ån och
betecknar i så fall <i>»platsen längre uppför ån»</i> i
motsats till Aros (åmynningen).

Då Aros av rent yttre omständigheter blev
hamnplatsen för åtminstone större farkoster, som kommo
söderifrån och ej kunde komma uppför strömmen
vid nuvarande kvarnfallet, dröjde det ej länge, förr
än den utvecklade sig även till <i>handelsplats</i>, som
blev allt betydelsefullare ju mindre farbar ån blev
norrut. På 1200-talet hade handelsplatsen redan
utvecklat sig så pass, att man ej längre så mycket som
förut besökte Gamla Uppsala, vilket gav anledning
till att man måste tänka på att flytta domkyrkan och 
kapitlet till annan plats, som 1271 blev Östra Aros.
Genom domkyrkans uppförande på Åsen eller
<i>Ovanberga</i>, som den kallades, och S:t Eriks liks
transporterande dit samt ärkebiskopens och
kapitelmedlemmarnas bosättning där blev Aros också biskopssäte,
vilket genast gav orten uppsving. Den fick nu
namnet <i>Uppsala</i>, emedan detta var biskopssätets
officiella namn. Bosättningen blev naturligen nu
större än förut och köpmännen och hantverkarnas
antal mer betydande. Redan i början av 1300-talet
kan man till och med räkna ett rätt <i>stort antal tyska
borgare</i>. Vid denna tid synes orten också ha
utvecklat sig till <i>stad</i> efter tysk förebild med av en
<i>grav</i> begränsat stadsområde med egen styrelse och
förvaltning efter tyskt mönster. 1302 nämnas <i>fogden</i>
och <i>rådet</i>, som fällde dom på torget 1329 funnos
<i>två borgmästare</i>. På 1330—1340-talet omtalas
stadens egen rätt och egna stadgar. Själva
utgångspunkten för rättsutvecklingen inom staden hava
tydligen här som i andra såväl in- som utländska
medeltidsstäder varit de av konungarna tid efter
annan utfärdade <i>stadsprivilegierna</i>. När Magnus
Erikssons stadslag kom till i mitten av 1300-talet, blev
dess bestämmelser så småningom tillämpade även i
Uppsala.

Själva stadsområdet var beläget <i>öster</i> om ån, där
torget var beläget och där två församlingskyrkor
funnos, den ena helgad åt <i>S:t Per</i>, den andra åt
<i>S:ta Maria</i>. Den sistnämnda var äldre och tydligen
Aros gamla kyrka. På västra sidan om ån på och
invid Åsen, som var domkyrkans egendom, voro
domkyrkans och prelaternas byggnader belägna. Denna
domkyrkans egendom på Ovanberga hade också
särskild frihet och frälse, vilket säkrade dess
särställning i förhållande till staden. Dock förekommo
under medeltiden ej så få tvistigheter emellan stadens
invånare å ena sidan och  prelaterna å den andra, 
ehuru staden rätt mycket hade de senare att tacka
för sin betydelse under medeltiden.

Genom reformationen och kyrkoreduktionen
upphörde domkyrkans särställning i förhållande till
staden, på samma gång som staden, när
ärkebiskoparnas makt och myndighet i Uppsala upphörde, sjönk
i betydelse. Staden förde under Gustav I:s tid ett
tynande liv. Om universitetet, som stiftades 1477
genom ärkebiskop Jakob Ulfssons initiativ och skulle
bli ett studium generale efter utländsk förebild, kan
den tiden knappt vara tal, ty det låg så gott som
nere. Genom slottets uppförande blev stadens
förhållanden något bättre, ty hovet började ofta vistas i
Uppsala, särskilt under Erik XIV:s och Johan III:s
regering. Branden 1572, då en stor del av staden
blev lågornas rov, gjorde ett avsevärt avbräck i
stadens utveckling. Dock reste sig staden, domkyrkan
och slottet genom Johan III:s initiativ snart ur askan.
Den förstnämnda fick också av konungen en hel del
förmåner och friheter för att kunna förkovra sig,
men det gick ganska långsamt med dess utveckling.
Visserligen återupplivades universitetet 1593, men
så länge dess ekonomiska resurser voro små, hade
det ringa betydelse för stadens utveckling. Dock
var staden fortfarande ärkebiskopssäte, kröningsort
och konungarnas begravningsort samt ofta platsen
för större möten.

Först genom Gustav II Adolfs storartade
donation den 31 aug. 1624 av 264 hemman till
universitetet höjdes det till en institution av större
betydelse. Den årligen dit från alla delar av riket
tillströmmande studerande ungdomen måste
naturligen för staden medföra en hel del ekonomiska
fördelar. Mängden av där bosatta professorer och andra
lärare var också av ej ringa betydelse för dess
utveckling i allmänhet. Uppsala hade nu blivit en
verklig universitetsstad. Bristen på lätta 
kommunikationer förhindrade dock ett uppsving i större
omfattning. Endast mindre affärsmän och industriidkare
kunde bosätta sig här, vilket gjorde, att borgerskapet
förblev fattigt och jämförelsevis obetydligt. Staden
blev helt och hållet beroende av universitetet, som
också kom att giva den hela dess prägel. Som
bevis härpå kan anföras, att före 1702 års brand
endast fanns ett ringa fåtal stenhusbyggnader, som
tillhörde borgarna i staden. Kring år 1645 kan man
endast räkna 18 sådana byggnader, då universitetet
och domkyrkan samtidigt ägde åtminstone ett
tjugutal av ansenligare slag.

» Genom omregleringen 1643 — 1645 kom staden
att i stort sett få ett helt annat utseende. Dess
medeltida karaktär gick förlorad, och staden fick ett helt
modernt utseende med breda och raka gator. Olov
Rudbeck d. ä. tog livlig del i moderniseringsarbetet
efter regleringen. Han kom med en hel mängd
projekt, som till en del dock ej blevo realiserade.
Emellertid hade hans arbete stor betydelse för
stadens utveckling under senare delen av 1600-talet.
Omkring år 1700 kan man emellertid säga, att
Uppsala hade utvecklat sig till en betydande ort, som
endast stod efter för Stockholm. Universitetets rykte
gick utöver landets gränser, vartill Rudbeck i
betydande mån bidragit. Landets förnämsta domkyrka
var såväl till sitt yttre som inre ett storslaget tempel.
Slottet, iståndsatt av drottning Kristina, beboddes
fortfarande tidtals av de kungliga, och flera av landets
förnämsta män hade bebyggda gårdar, där de
vistades vid täta uppehåll i staden, vilka ofta
föranleddes därav, att deras söner vistades vid
universitetet. Slitningar mellan staden och universitetet
förekommo visserligen, men de togo aldrig någon
svårare karaktär. I väsentlig mån berodde detta därpå,
att konungamakten genom tid efter annan givna
privilegier och friheter gynnade stadens och dess 
invånares rent kommunala intressen, så att universitetet
ej kunde sägas oskäligt gynnas på stadens bekostnad.

Branden 1702 kom som en nedgörande olycka
för staden. Hade ej universitetet med sina för sin tid
betydande ekonomiska resurser då funnits, är det
mycket sannolikt, att Uppsala aldrig rest sig ur askan.
Slottet brann och förstördes i så hög grad, att man
till och med beslöt att riva detsamma, domkyrkan och
Heliga trefaldighetskyrkan fingo betydande skador
genom branden, ett flertal av universitetets byggnader,
rådhuset, hospitalet, S:t Eriks kapell, skolhuset, stadens
broar och de förnämsta stenhusen i staden blevo
lågornas rov. Hela Svartbäcken och Kungsängen
samt en stor del av Fjärdingen hemsöktes av eldens
härjningar. Uppsala företedde med andra ord efter
branden en hög med aska och ruiner, ur vilken
endast Gustavianum och några få byggnader reste
sig. Stadens invånare bragtes så gott som till
tiggarstaven, och en stor del måste flytta bort.

Olov Rudbecks kraft blev bruten genom den
stora olyckan, och han dog kort efter branden (17/9
1702), sedan han dock satt in sin sista energi
uti att väcka till liv intresset för stadens och
universitetets återuppståndelse ur askan. I detta sitt
strävande hade han en energisk sekundant uti
landshövding Johan Höghusen. Redan den 18 augusti
framställde det kungl. rådet en plan rörande stadens
återuppbyggande, som godkändes av konungen. På
våren 1703 började man återställa domkyrkan, som
nödtorftigt restaurerad invigdes 1707. Heliga
trefaldighetskyrkan iståndsattes även, men i övrigt reste
sig staden mycket långsamt ur askan. De ständiga
krigen och därav härflytande olyckor hämmade också
stadens utveckling. Först i mitten av 1700-talet
började konung Adolf Fredrik att reparera slottet,
som dock aldrig återfick sitt gamla utseende. Så
småningom uppförde universitetet nya byggnader 
för sitt behov, och staden fick ett nytt rådhus m. fl.
byggnader. Folkmängden steg, om också långsamt,
under 1700-talets senare hälft, så att den 1800
utgjorde 5,105 invånare.

1766 avbrann åter rådhuset, hela Kungsängen
samt en del gårdar i södra Fjärdingen. Efter denna
eldsvåda uppfördes så gott som endast trähus, vilka
givit den äldre delen av Kungsängen det utseende
denna stadsdel ännu äger. 1809 brann den norra
delen av Fjärdingen, d. v. s. den del av staden,
som skonades genom 1702 års brand. Efter
branden reglerades denna del av Fjärdingen, då
Sysslomansgatan bl. a. drogs fram till S:t Eriks torg genom
kvarteret Disa.

Under 1800-talet gick såväl stadens som
universitetets utveckling stadigt framåt. Under
landshövding R. von Kræmers tid förskönades staden ej så
litet. Genom järnvägens framdragande till Uppsala
skedde ett uppsving för staden. De sedan alltmer
förbättrade kommunikationerna blevo av stor
betydelse. Luthagens bebyggande och införlivande med
staden tillförde den ett betydande tillskott i
folkmängd. Från att 1870 ha en folkmängd av 11,433
invånare steg invånarantalet 1900 till 22,818 personer.
Artilleriets förläggande till Uppsala bidrog också att ge
staden ett visst uppsving, och har Uppsala sedan genom
uppförandet av Upplands infanteriregementes
kasernbyggnader blivit en verklig garnisonsstad. De nya
villasamhällena utanför staden torde också i viss mån
vara en frukt av de inflyttningar, som skett sedan de
båda regementena förlagts dit. Genom anläggandet
av spårvägar, som i och för sig förläna Uppsala en
karaktär av storstad, har det blivit möjligt att bebygga
även avlägsnare delar av staden. Under de senare
årtiondena har en rätt stor byggnadsverksamhet
utövats i Uppsala. En hel del moderna, synnerligen
prydliga byggnader ha tillkommit, ehuru man vid

uppförandet i flera fall icke tagit vidare hänsyn till
äldre, angränsande byggnader, vilket i en stad som
Uppsala är rätt mycket att beklaga, emedan dess
karaktär av gammal universitetsstad därigenom störes.
Särskilt har t. ex. det nya badhuset vid Gamla Torget
kommit att i hög grad störa det bredvidliggande
gamla 1600-talshuset.

*
</chapter>
