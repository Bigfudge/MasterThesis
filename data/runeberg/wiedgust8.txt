<h2>GUSTAV WIED</h2>

*

<h1>MINDEUDGAVE</h1>


<h1>GUSTAV WIED</h1>

<h2>MINDEUDGAVE</h2>

<table o>
<td c><big><i>VIII BIND</i></big>
<td><tab>
<td c><i>MENNESKENES BØRN</i>
<br><i>LYSTIGE HISTORIER</i>
<br><i>H. C. ANDERSEN</i>
<br><i>TO KRONER OG HALVTREDS</i>
<br><i>DEN HELLIGE AAND</i>
<td><tab>
<td><tab>
<td c>=========================================<br><sp>GYLDENDALSKE BOGHANDEL - NORDISK</sp><br><sp>FORLAG - KJØBENHAVN OG KRISTIANIA</sp><br>MDCCCCXX
</table>

<table o>
<td c><big><i>ANDET OPLAG</i></big>
<td>
<td>
<td c>KØBENHAVN - OSCAR FRAENCKEL & Co.
</table>

<chapter name="Menneskenes børn">

<h1>MENNESKENES BØRN</h1>
<table o>
<td c><big>(1894)</big>
</table>

<chapter name="Menneskenes børn">

<h2>MENNESKENES BØRN</h2>

*

<h2>I</h2>

<big><b>D</b></big>e sad højt oppe paa Skrænten i den lune 
Sommeraften under et Halvtag af bærfyldte Brombærranker
og Tjørn. Som Rygstød havde de en mandshøj Sten,
der ragede glat og flad frem af det gule Ler; og en
afbleget, vejrbidt Fjæl, et gammelt Agebrædt vist, laa
hen over to mindre Stene og tjente dem til Sæde. Men
de havde Udsigt over et tæt, bladgrønt Krat af 
lavstammede Bøge- og Asketræer til Havet, der blaat og stort
rullede sine mumlende Bølger frem over Stenene ved
Skræntens Fod.

Stedet var ensomt og stille og fjernt fra Dagens 
Arbejde og Larm. De havde fundet det paa deres Vandring
langs Strandkanten, og nu sad de der, og han
talte:

-- Ja, héroppe skal Huset ligge! -- -- Det skal
være hvidt som den skinnende Sne, og Taget skal være
af Straa, og Roser og vild Vin skal slynge sig om 
Vinduer og Døre!

-- Ja, sagde hun, -- og der skal være gamle, gamle,
smaabitte grønne Ruder deri! og over Døren skal sidde
Takkerne af Skovens allerstørste Hjort, og Svalerne skal
bygge under Tagskægget, og paa Ladetagets Gavl skal
Storken ha' sin Rede hver Sommer!




-- Men her er ingen Enge eller Moser i Nærheden,
indvendte han, -- her er ingen Føde til Storken.

-- Den skal bo her alligevel! sagde hun afgjort,
-- jeg vil se den komme flyvende hjem om Aftenen,
og jeg vil le af Ungerne, naar de danser paa 
Tagrygningen, og øver deres lange, ledeløse Ben og basker
med Vingerne, og hvert Øjeblik er ved at gaa paa
Næsen ned i Gaarden.

-- Godt, saa ta'r vi en Stork! sagde han og kyssede
hendes lille hvide Haand, -- men vi vil ingen Børn
ha', det koster saameget; bare en stor, grøn Papegøje,
der skal sidde paa sin Pind i et Bur i Spisestuen og
sige: godmorgen, gamle Borgere! naar vi kommer for
at drikke vor Kaffe.

-- Ja, en Papegøje vil vi ha', nikkede hun, -- men
ogsaa ét lille bitte Barn!

-- Jamen, det skal saa kun da være et ganske lille!
sagde han og klappede smilende hendes Haar.

-- Ja--a, sagde hun, -- saadan et lille bitte et. Og
hun viste Størrelsen med Fingrene.

Han kyssede hende og fortsatte:
	
-- Og i Spisestuen skal der være grøntmalet Panél,
alle Vægge rundt, højt, grøntmalet Panél med Hylde 
foroven, hvorpaa der staar gamle, underlige Krukker og Fade.
Og Stolene skal være grønne med stive, udskaarne Rygge,
bemalede med mørkerøde Blomster og Siv; og der skal
staa gammelt Kobbertøj paa et grøntmalet Bord i Hjørnet.

-- Og et stort, gammelt, grøntmalet Uhr med Krukker! 
supplerede hun.

-- Et Uhr med Krukker, ja! og en gammel, 
gammel firkantet, tykmavet Jærnovn med Adam og Eva og
Syndefaldet og Farao, der drukner i det røde Hav!

-- Og nu i Dagligstuen? spurgte hun.

-- Dagligstuen? ... den skal være paa tre Fag med
Udsigt her ud over Træerne til Havet.

-- Men saa faar vi jo hele Eftermiddagssolen.

-- Der skal være Karnapper fyldte med Blomster og




duftende Urter, dybe Karnapper, saaledes at Solen ikke
kommer ind i Værelset, men kun kaster nogle lange,
gyldne Striber hen over Gulv og Møbler. Midt paa
Gulvet skal staa et aflangt Ibentræs Bord med svære
drejede Kugleben; og lave polstrede Ibentræs Stole skal
der være og et opretstaaende Flygel i Hjørnet ud mod 
Entréen. Og paa Midterbordet skal staa en vældig bredbladet
Palme paa en højfodet Skaal af mørkerød Terrakotta.

-- Hvor skal mit Sybord staa?

-- Dit Sybord? i den midterste Karnap, hvis Ruder
skal være indfattede i Bly og malet som gamle, højtidelige 
Kirkeruder med Helgenbilleder og Indskrifter i
dybblaa, højrøde og crémegule Farver. Og i Karmen
skal vokse Bregner og Efeu, og der skal staa gul Iris
og hvide Aakander i lange, slanke Vaser, og en 
blanksleben Kumme skal der staa med spillevende Guldfisk,
der æder Brød af din Haand. Og Duer skal vi ha'!
snehvide, søblaa og rustbrune Duer, der skal sværme
om Dig i Flok, naar Du staar paa Verandaens Trappe
mellem Roser og Vin; og de skal sætte sig paa dit
Hoved, paa dine Arme, paa dine Skuldre og æde Korn
af din Haand og din Mund; og Du skal staa der klædt
i hvidt med korte, opskaarne Ærmer og blegblaa 
Strømper og Sko, og om Din Hals skal sno sig en Krans
af røde Koraller!

Hun slyngede sine Arme om hans Nakke og lagde
sit Hoved ind til hans Bryst og smilede lykkelig:

-- Og nu Kabinettet? spurgte hun, -- og dit 
Arbejdsværelse?

-- Kabinettet skal vende mod Øst, vedblev han -- 
og der skal staa et mægtigt Kastanjetræ udenfor dets
Vindue, et Træ med en Krone saa stor som en 
tusindaarig Ceder fra Libanons Bjærge. Og om Træets Fod
skal være en Plæne af det grønneste, blødeste Græs;
og der skal staa Borde og Stole af krumme, afbarkede
Grene; og Hængekøjer skal der være og Kroket og
Lawn Tennis for vore Gæster -- -- og en alenlang 

Kikkert, der kan drejes paa en Tap, at vi kan følge
Skibene derude paa deres Fart over Havet.

-- Men Møblerne i Kabinettet?

-- Det skal Du bestemme, sagde han, -- det bliver
jo dit Værelse.

-- Nej, sagde hun, -- Du kan bedre.

-- Hvide, nikkede han saa, -- ja, hvide med slanke,
snirklede Ben og spinkle, gyldne Forsiringer! Og 
Betrækket skal være af lyseblaat, storblomstret Silke, 
fastgjort med matgule, rundhovede Søm; Væggene skal være
betrukne med blege, Gyldenlæders Tapeter, og Gardiner
og Portierer skal være af Farve og Stof som Møblernes
Betræk. Og over det lange, firkantede Midterbord med
den indskaarne, gyldenkantede Plade skal hænge
en Krone af Glas med Prismer og Taarer og Stjerner,
taagede, blege og matte som blaafrosset Mælk.

-- Og Kaminen?

-- Kaminen? der skal ingen Kaminer være! thi 
Foraar og Sommer skal være varme og straalende af Lys
og Sol; og Efteraar og Vinter tilbringer vi i vor 
Lejlighed i Hovedstaden!

-- Nu mangler vi bare dit Arbejdsværelse, sagde
hun, -- og saa Soveværelset.

-- Jeg bor i Gavlen mod Vest med milevid Udsigt
ind over Landet, hvor Bakker og Dale og Skove og
Søer ligger rødmende i Aftensolens Glød. Og der skal
kun være ét stort, spidsbuet Vindue deroppe med tunge,
folderige Gardiner. Og Tæpper skal der være paa 
Gulvet af Bjørn og Ulv, og Egetræs Møbler, rolige og
alvorlige. Og Væggene skal være betrukne med vævede
Tapeter af Riddere i Panser og Plade, og Fruer og
Frøkener i Sindal og Maar; og der skal hænge 
Rustninger paa Væggene og Sværd og Skjolde. Og en
Løndør skal der være, som glider bort, naar man 
trykker paa et rustent Søm bag Reolen!

-- Uh, ha! sagde hun og gyste, -- og hvor fører
den saa hen?


-- Ned til en skummel, underjordisk Hvælving, hvor
Borgens fordums Hersker har siddet indmuret i 
Hundrede Aar! -- -- Eller den skal føre til det runde
Taarnkammer, hvor Du hviler i den store, brede 
Egetræs Himmelseng! Du ligger og venter og lytter og
stirrer ud i det dunkle Rum, hvor kun en liden 
Olielampe lyser paa Marmorbordet ved dit Hovede. Du har
læst, men nu hviler Bogen foran Dig paa det hvide
Lagen, og Du ligger med Armene bag Din Nakke, og
Dit mørke Haar danner som en Ramme om dit Ansigt.
Du længes og lytter og stirrer med store, drømmende
øjne ud for Dig. -- -- Da hører Du Løndøren glide
til Side, og Du smiler og rejser Dig halvt paa Din
Albu og lytter igen. Og der høres Trin, sagte varsomme
Trin, der kommer nærmere og nærmere. Hurtig lægger
Du Bogen ud paa Bordet, kaster Dig tilbage paa Puden
og lukker dine Øjne. En Dør bliver varsomt aabnet, et
Ansigt bøjer sig frem over dit -- og med et Skrig, der
lyder som Jubel, slaar Du Armene om min Hals og
trykker dine Læber mod mine. -- --

-- -- -- --

Saaledes pludrede de løs, de to, der sad i den lune
Sommeraften under det skærmende Tag af duftende
Brombær og Tjørn og saa' ud over de grønne, kuplede
Træer til Havet, der rullede sine mumlende Bølger ind
mod Skræntens Fod.

Men da Solen var sunken bag Bakkerne mod Vest,
og Duggen tog paa at falde, da rejste han sig fra
Bænken og sagde:

-- Nu maa vi vist se at komme hjemad, din Moder
venter jo paa os med Teen.

Og tavse og underlig trætte og flove i Hjernen 
vandrede de langsomt af Sted ned gennem Skoven til
Stationsbygningen.

Saa sagde hun pludselig, bedst som de gik:

-- Bare vi skulde spise til Aften herude!

Han virrede nervøst med Hovedet:


-- Du véd jo godt, kære, at -- -- --

-- Ja, ja, skyndte hun sig at svare, idet hun 
trykkede sin Kind ind mod hans Arm -- det var ogsaa
bare saadan et tosset Indfald, jeg fik! vi har saamænd
givet Penge nok ud i Dag.

Og de gik atter videre uden at tale.

Da de stod henne foran Billetkontoret, vendte han
forlegen Ansigtet bort og spurgte:

-- Ja, vi kører vel paa tredje Klasse hjem?

-- Ja--a, sagde hun ivrig, -- ja, naturligvis! der er
jo ikke ret mange med paa denne Tid; og vi sparer
jo næsten en Krone.

*

</chapter>
<chapter name="Familieliv">

<h2>FAMILIELIV</h2>

*

<big><b>D</b></big>et var, medens jeg endnu boede ude paa Vesterbro
i Stuen i det lille Hus paa to Etager.
	
Paa Kvisten residerede „Olsen“, der havde et Barn
med en Urtekræmmer paa Amerikavej. Første Sal var
ogsaa hendes, men den lejede hun ud. Vi havde 
fælles Gadedør og fælles Ringeapparat, og Olsen plejede
altid at lukke de besøgende op. Paa den Tid, jeg taler
om, stod første Sal ledig.
	
En Dag ringede det; men Olsen kom ikke ned. Det
ringede igen og igen, stærkere og stærkere. Jeg rejste
mig og gik ud for at lukke op.
	
Paa Trappen til første Sal stod en mig aldeles 
ubekendt Kone og gav mig ved mystiske Fingerbevægelser
tilkende, at jeg ikke maatte aabne Gadedøren. Hun var
ligbleg, og Benene rystede under hende.
	
-- Hvad er dette her for noget? spurgte jeg.
	
Men hun gentog blot sine Bevægelser og saa' bøn-
faldende ud.
	
Da jeg aldrig blander mig i andres Affærer, naar jeg
kan blive fri for det, vilde jeg trække mig tilbage. Men
I det samme saa' jeg udenfor Ruden over Gadedøren
et stort rødt Ansigt med gult Overskæg og opspilede
Øjne. Jeg blev staaende:

-- Gaa bare ind! bad Konen paa Trappen.

Jeg gik ind. Og alt blev stille,

Lidt efter hørte jeg listende Trin, og Gadedøren blev
forsigtig aabnet. Men Ansigtet maa have staaet paa 

Lur udenfor, thi paa én Gang opstod der Kamp i
Entréen. Jeg hørte Fruentimmerskrigen og 
Mandfolkebrummen. Og pludselig fór Konen ned ad 
Kældertrappen og Ansigtet bag efter.

-- Han myrder mig! han myrder mig! skreg hun
nede i Kælderen. Og:
	
Jesus! Jesus! lød Olsens Stemme sammesteds fra.
	
Nu fandt jeg, det var min Pligt at ile ud af Døren
igen og ned i Kælderen.
	
Dér stod Olsen ved Vasken med den lille 
Urtekræmmer paa Armen og bævede som et Espeløv. Og den
fremmede Kone sad paa Hug i en Krog, medens det
røde Ansigt stod bøjet over hende i en truende Stilling
og med den knyttede Højre hævet til Slag.

-- Hvad gaar her for sig? spurgte jeg.

-- Den Tyvemær! sagde Ansigtet og vendte sig om
mod mig, -- hun er rendt fra mig a' i Aftes, og hun
har ta'et alle de bedste Møbler og et dejligt Maleri,
som jeg ha'de faaet af min allerbedste Ven til min
Fødselsdag!

-- Det er den reneste Løgn! skreg Konen og rejste
sig, -- Skilderiet var mit!

-- Det er den anden Mand, hun render fra, fortsatte
Ansigtet, -- det er den anden Mand, hun render fra!
For sytten Aar siden stak hun a' fra den første, den
Rakkermær!

-- Det vidste Du jo, da Du tog mig! skreg Konen
igen -- det vidste Du jo! saa Du behøver jo ikke at
stikke mig det i Næsen!

-- Og Sølvtøjet har hun hugget! sagde Manden --
vi skulde ha' hver to Sølvskeer, men hun er rendt
med dem alle fire!

-- Sølvtøjet var ogsaa mit! kom det fra Konen.

-- Og saa har hun lagt i med Lassen! skreg 
Manden, og jeg troede, at hans Ansigt skulde revne.

-- Det vidner jeg for Gud! raabte Konen, -- det

vidner jeg for Gud! Men <sp>Du</sp> tog Fruentimmer op, naar
jeg var borte!

-- Hva' Satan rager alt det den fremmede Herre?
spurgte Manden pludselig og saa' arrig hen paa mig.

-- Nej, det mener jeg ogsaa, sagde jeg, -- men saa
gaa Deres Vej; De har ingenting her at bestille!

-- Hun skal levere mig Maleriet!

-- Aldrig! sagde Konen.

-- Og de to Sølvskeer!

-- Aldrig! sagde Konen.

-- Saa henter jeg Politiet!

-- Værsgod! sagde Konen.
	
Olsen med Drengen var forlængst listet bort. Nu
gik ogsaa Ansigtet op ad Trappen, og jeg efter. Da
han stod i Gadedøren, raabte han ned i Kælderen:

-- Nu henter jeg Politiet!

-- Værsgod! sagde Konen, -- Skeerne fik jeg til
vores Bryllup!
	
Manden gik, og jeg lukkede Døren efter ham.
	
Gennem Vinduet i min Stue saa' jeg ham gaa frem
og tilbage foran Huset. Han skævede op mod første
Sal og truede engang imellem med knyttet Haand ud
i Luften.
	
Pludselig faldt det mig ind, at det kunde være 
interessant at faa ham for sig i Enrum. Jeg bankede
derfor paa Ruden og vinkede; og han gik straks hen
til Gadedøren.

-- Hør, sagde jeg, da jeg havde lukket op for ham,
-- kom lidt ind til mig, og lad os snakke sammen
om Tingene.

-- Hun er det værste Asen! mumlede han og gik
foran mig ind i Stuen.
	
Han satte sig paa en Stol ved Vinduet og beholdt
Hatten paa. Men da han havde set sig lidt om i Værelset, 
tog han den hurtig af og lagde den ned paa Stolen
ved Siden af sig.

-- Sig mig nu, hvad der er i Vejen, begyndte jeg. 

-- Hun er rendt fra mig a', sagde Ansigtet, -- i
Aftes da jeg kom hjem, var hun rendt med hele
Kagen!
	
-- Naa, sagde jeg, -- -- og hvorfor?
	
-- Vi var enige om og skilles, og hun skulde ha'
det halve, og jeg skulde ha' det halve. Papiret er i
Orden. Og firehundrede Kroner har hun faaet. Men saa
mens jeg var borte, stikker hun a' med hele Kagen!
-- -- Har Herren ikke talt med hende før? spurgte
han pludselig og saa' bister ud.

-- Aldrig i mit Liv! sagde jeg.
	
-- Har hun kanske lejet første Sal a' Herrens Kone?
	
-- Jeg har ingen Kone.

-- Var det da ikke Herrens Kone, hende dernede?

-- Nej, det var Olsen, sagde jeg.

-- Olsen? gentog han. -- Har hun en Dreng ved
en Urtekræmmer paa Amerikavej?

-- Det ved jeg ikke, sagde jeg, -- jeg blander mig
aldrig i den Slags Ting!

-- Jo, det har hun, vedblev han, -- og hun er nok
en Sort Bekendtere af min Kone.

-- Men sig mig, min gode Mand, begyndte jeg
igen, -- hvad vil De egentlig? naar De er enig med
Deres Kone om at skilles, hvad vil De hende saa?

-- Jeg vil Fanden rive mig ha' Sølvskeerne! bruste
han op.

-- Rolig, rolig! sagde jeg. -- Men hun siger jo, at
det er hendes.

-- Det er Løgn, for vi skal dele! Og Maleriet er
ogsaa mit, for det er malet af min allerbedste Ven!
-- -- Det var for Resten ham, hun la'e i med; føjede
han forklarende til.

-- De talte før om Politiet? spurgte jeg.

-- Ja, sagde han, -- jeg har været hos Assistenten,
og han sa'e, at hvis hun ikke ga' sig, saa skulde jeg
komme til ham.


-- Naa, men saa er det jo bedst, De taler med
Deres Kone.

-- Hun vil jo ikke! Herren kan jo se, at hun er
ikke til at komme nær.

-- Nu skal jeg kalde paa hende, sagde jeg, -- men
De maa ikke blive hidsig!

-- Hidsig! gentog han, -- det ligger aldeles ikke
for min Stemme, jeg er det roligste Menneske paa
Jorden!

-- Ja, saa kom med mig, sagde jeg.
	
Og vi gik ud paa Trappegangen.

-- Madam! raabte jeg ned i Kælderen, -- er De
dernede? Deres Mand vil tale et Øjeblik med Dem.
	
Ansigtet stod bag ved mig og saa' frygtelig ud.

-- Husk nu, sagde jeg til ham, -- bare ikke 
hidsig!
	
Madammen kom langsomt op ad Kældertrappen. Hun
havde væbnet sig med Olsens lille Urtekræmmer, som
hun holdt foran sig paa Armen som et Skjold. Næppe
saa' Manden hende Ansigt til Ansigt, før han fór forbi
mig og løs paa hende.

-- Kom med Sølvskeerne, din Tyvemær! raabte han.

-- Om jeg saa skal pines til Verdens Ende, saa
faar Du aldrig de Skeer! sagde Konen med rolig 
Værdighed.

-- Jeg henter Politiet! skreg han.

-- Jeg skal nok svare for mig! sagde hun.

-- Kalder De det at være rolig? spurgte jeg 
Manden.

-- Hvem Satan kan være rolig, naar man ser paa
det Gespenst! sagde han. -- Vil Du udlevere 
Sølvskeerne, Sofie, eller vil Du ikke?

-- Om Du saa sled mig fra hverandre i Stumper og
Stykker, saa faar Du aldrig saameget som en Flis af
de Skeer! bedyrede Konen.

-- Godt! sagde han, -- godt!


Og ud fór han af Gadedøren, som han smældede i
efter sig.
	
Madammen og jeg stod en Stund tavse og saa' paa
hinanden. Saa sagde hun:

-- Nu vil jeg berette Herren mit hele Liv, at De
kan dømme imellem os.
	
Jeg sukkede dybt.
	
Hun stod med den lille Urtekræmmer paa Armen og
støttede sig til Trappegelænderet. Jeg lænede mig med
Ryggen mod Væggen. Og saa begyndte hun:

-- Jeg rendte fra min første Mand, sagde hun, --
ja--a, det gjorde jeg osse! Men ved Herren, hvordan
jeg fik ham? Min egen Fa'er piskede mig til ham,
fordi jeg ikke længer maatte være hjemme. Men hva'
der kommer sammen paa den Maade, det holder ikke
længe. Og saa løb jeg fra ham, og jeg var kuns atten
Aar. Det var i 1872, jeg kom her til Byen. Og saa
traf jeg Pe'ersen en Lørdag i Viktoriagade. Og han
begyndte at lirke for mig. Jeg sagde ham, hvordan det
hængte sammen med mig. Men han <sp>vi1de</sp> nu ha'
mig; og saa fik han mig.

-- De blev gift med ham? spurgte jeg.

-- Ja, paa en ret og lovformelig Maade, ja! -- --
Men ser Herren, der er tre Slags Kærlighed her i 
Verden, vedblev hun, -- det er Kærlighed til Næsten og
Pengekærligkeden og saa den sanselige Kærlighed, og
det er den, Pe'ersen altid har haft. Og han kom 
mangen en Nat ikke hjem før om Formiddagen. Og saa
engang ble' han liggende i Sengen og sa'e, han ha'de
Tarmslyng.

-- Tarmslyng?

-- Ja--a, sagde hun og nikkede, -- men det var
Løgn, forstaar Herren, for han ha'de været hos 
Fruentimmer og var ble'en smittet. Og saa ble' jeg 
naturligvis ogsaa smittet og laa fire Uger paa fjerde Afdeling.
Men da jeg saa kom ud, saa tænkte jeg, at det kunde
være nok; og saa tog jeg hans Sparekassebog og 
hævede Pengene og rejste til Hamborg til min Kusine.

-- Jamen, kære Kone, sagde jeg, -- det var jo --
det var næsten Tyveri!

-- Det véd jeg nok, men jeg gjorde det alligevel,
for jeg var ked af hans Kommers!

-- De kom dog tilbage igen, sagde jeg.

-- Ja, for han hentede mig med en Betjent. Og
saa lovede han, at han skulde holde sig i Skindet. Og
saa flyttede jeg til ham. Men forleden Aften, jeg kom
fra Bulevarden med Lassen, saa ha'de han slæbt to
Tøse med op i Lejligheden, og de sad og drak Kaffe
og spiste Flødeboller. Goda', lille Madam Pe'ersen, sa'e
de; vil De ha' en Kop Kaffe med, lille Madam 
Pe'ersen? sa'e de. Men jeg gik ud i Køkkenet og tog
Gulvskruppen og jagede dem ud a' Lejligheden.
Men saa smed han mig paa Gaden. Og saa -- -- og
saa -- --

-- Og saa? spurgte jeg.

-- Ja, saa var 'et, at jeg gik hjem til Lassen.

-- Naa saa var 'et, at De gik hjem til Lassen?

-- Ja, hva' skulde jeg gøre? et Steds skulde jeg
vel ligge!

-- Ja--a, det skulde De vel! -- -- Men sig mig
engang, hvordan hænger det sammen med det Billede
og de Skeer?

-- Dem faar han aldrig i Evighed!

-- Men Politiet, lille Madam?

-- Politiet! lo hun haanlig, -- jeg skal nok vide at
svare for mig! En Mand har ikke Lov til at slæbe
Fruentimmer med op i Lejligheden! Hjemmet er dog
det helligste, man har.

-- Jamen: Lassen?

-- Det var udenfor Huset! sagde hun, -- det kan
ingen krænke!

-- Skal jeg give Dem et Raad, Madam? spurgte
jeg. -- Lad De Deres Mand faa Maleriet og Skeerne,
saa er den Sag klaret.

-- Aldrig i Evighed! sagde hun. -- Saa skulde
kanske Tøsene grine a' mig, naar jeg mødte dem paa
Gaden!
	
Der kom en Vogn kørende og holdt foran Huset.

-- Der har vi dem vist, sagde jeg.
	
Konen blev en Smule blegere:

-- Lad dem komme! sagde hun.

-- De ringede, og jeg lukkede op. Ansigtet traadte
ind sammen med en Betjent. Udenfor holdt en Droske.

-- Hør nu, lille Madam Petersen, sagde Betjenten,
-- lad vos ordne den Sag i Mindelighed. 
Herregud -- -- --

-- Aldrig faar han Skeerne! sagde Madammen med
fast Stemme.

-- Jaja, sagde Ansigtet forsonlig, -- lad mig saa
bare faa Maleriet da.

-- Maleriet? grinte Konen, -- ikke saalænge Gud
lever!

-- Det er malet af min allerbedste Ven, sagde
Manden hidsig, -- og Du skal Fanden tordne mig ud
med det!
	
-- Vil De gaa op og ta' no'et Tøj paa Dem, 
Madam, befalede Betjenten, -- og saa nok af den Sludder!

-- Gerne! sagde Madammen spidst, -- gerne!

Og saa forsvandt hun op ad Trappen med 
Urtekræmmeren.
	
Lidt efter kom hun ud af Døren deroppe, og jeg
hørte hende laase den af efter sig og trække Nøglen
ud. Derpaa steg hun ned, iført brun Plydses Kaabe og
skæv Hat med en flækket Papegøje over højre Øre.

-- Alt det har jeg hængt paa hende! brummede
Ansigtet og pegede paa Stadsen.

-- Kom saa! sagde Betjenten.

-- Om De saa piner Hjertet ud af Livet paa mig,
saa gi'r jeg mig ikke! sagde Madammen og trak 
Traadhandsker paa.
	
Og alle tre gik de derpaa ud og satte sig i Drosken,
og den rullede ned ad Gaden.
	
Men „Olsen“ bøjede sig med Drengen paa Armen
ud over Trappegelænderet paa første Sal og sagde ned
til mig:

-- Sikket Ægteskab! sagde hun. -- Gud Fader I
Himlen sikket Ægteskab? Nej, saa priser jeg rigtignok
den hellige Jomfrustand!
	
Og saa steg hun op paa Kvisten med Urtekræmmeren.

*

<h2>I HULVEJEN</h2>

*

Vi sad paa "Pilebakken“, Godsinspektøren og jeg, og
saa' ud over Markerne og Engene til Købstaden.
Solen havde straalet i Uger og Maaneder fra Morgen
til Aften og afsvedet Græs og Korn og brændt Jorden
til Pulver og Aske.
	
Men i Dag var det Søndag, og Godsets Folk drev
pyntede rundt i Skoven omkring os og sang og lo og
talte højt, som Bønder har for Skik, naar de med rolig
Samvittighed og Bugen fyldt med Helligdagsmad kan
drive om uden Maal og Med og uden Tanke paa den
Dag i Morgen. Solen hang nede bag Skoven mod Vest
og kastede lange, gyldenrøde Striber skraat frem over
Rugmarkens blege, hvidsvedne Vipper, der stod og
nikkede og gyngede for den lette, friske Vind, der nu
ved Aftentide gled ind fra Havet.

-- Nu kan man da puste ud, sagde jeg, -- gid
Solen aldrig vilde komme frem mere!

-- Sæt, Vorherre tog Dem paa Ordet! sagde 
Inspektøren. -- Men kom nu med mig, saa skal jeg vise
Dem noget.
	
Vi rejste os fra Bænken, og jeg vilde gaa ned ad
Bakken, samme Vej vi var komne op.

-- Nej her! kaldte han, -- vi skal her ind igennem!

Og vi gik ad en smal Sti, hvor vi maatte gaa 
krumbøjede og ligesom ro os frem med Arme og Hænder
mellem Haslernes tynde Grene, der strakte sig ud fra 


begge Sider og næsten spærrede Passagen. Men der
var frisk og køligt derinde.

-- Hvad er det, jeg skal se? spurgte jeg.

-- Solen! sagde Inspektøren højtidelig. -- De slipper
ikke saa nemt; De skal bringes til at gøre Bod for
Deres Majestætsfornærmelse!
	
Og vi gik videre.

-- Her er det, vi skal ned!
	
Stien standsede brat, og en tre--fire Alen nede foran
os saa' jeg en Vej, overskygget af sære, gamle, 
krogede Træer, hvis Grene højt oppe, hvor vi stod, 
slyngede sig ind i hinanden som et Net af knudret 
Tovværk.

-- Saa! tag fat her i min Stok! -- -- Naa, De er
da vel ikke bange? Hop bare til! -- -- Ser De, det
gik!
	
Vi stod nede i en Hulvej. Der var halvmørkt 
dernede; et grønt, glasagtigt Halvmørke frembragt af de
svindende Lys, der maatte bore sig frem gennem de
tætte Bladkroner. Det var, som vi stod i en Tunnel,
dækket af tommetykt, flaskegrønt Glas. Langs begge
Vejens stejle, lodrette Sider snoede og vred sig frem
af det okkergule Ler Træernes graabrune og askefarvede
Rødder ud og ind mellem hverandre. De saa' ud som
Slanger, der var stivnet i Døden, som Tusinder af 
sælsomme, armtykke Grene, der fordum havde slynget og
bugtet sig om hinanden i Kamp for Livet, men som
nu hang der halvt ragende frem mellem Stene og Jord,
stivnede, livløse, dræbte, stingede tildøde af hinandens
giftsvangre Bid.

-- Det er Godsets Stolthed! forklarede Inspektøren.
-- Bønderne her omkring har tit og ofte gjort Forsøg
paa at faa Vejen jævnet og banet og gjort bredere, for
det er nemlig en offentlig Vej, og den <sp>er</sp> jo ikke rar
ved Vintertide; men vi har jo hver Gang stridt imod,
og endnu har den da faaet Lov at leve.

-- Eller at ligge Lig! sagde jeg.

-- Aa jo saagu, ogsaa det, ja! Men nu skal De se,
om et Øjeblik kommer der Liv i den!
	
Han vendte sig og pegede med sin Støttestav op
mod den øverste Ende at Tunnelen:

-- Se der op!
	
Jeg hævede Hovedet.
	
Det var, som hang der ned fra Træernes Grene et
tyndt, gyldenrødt, sitrende Slør, der dækkede for 
Hulvejens øverste Indgang; det bævede og bølgede og
rokkede til Siderne, og de nærmeste Rødder og Stene
deroppe antog en rødbrun, rustagtig Farve og syntes
at bevæge sig, at blive større, at svulme, at faa Liv, at
kravle og krybe og aande og vride sig i levende Kamp.

-- Nej se dog! udbrød jeg uvilkaarlig.
	
Og den gode, tykke, halvhundredaarige Inspektør
syntes mig en hemmelighedsfuld Troldmand, der med
sin knortede Tryllestav vakte det døde til Liv.

-- Det bliver bedre endnu! sagde han, og smilede
tilfreds ved min Begejstring. -- Se nu: bliv Lys!
	
Og jeg saa' den nederste, blodrøde Runding af den
synkende Sol titte frem under Træernes Kroner. Og jeg
saa', at den hele Sol vilde glide ned foran Hulvejens
Aabning og fylde den ganske Tunnel med sit Guld.

-- Det er kun et Par Aftener om Aaret, at den gaar
ned lige for Indkørselen deroppe, sagde Inspektøren, --
De maa være glad, at De netop kom her i Aften.

-- Det er jeg skam ogsaa! sagde jeg.
	
Og dybere og dybere sank Solen. Lange, flimrende
Straalebundter spillede ned over Træernes Stammer og
Grene og jog Hulvejens Mørke foran sig ned mod os,
der omtrent stod i dens Midte. Stenene og Rødderne fik
Farve og Liv: brune, røde og guldgule Slanger 
dukkede frem paa begge Sider af Vejen, efterhaanden som
Lyset strakte sig længer og længer; de snoede og 
bugtede sig mellem hverandre og væltede deres skinnende
Kroppe langs Tunnelens Vægge, som myldrede de frem
af tusinde Huller.


-- De er jo levende! sagde jeg.

-- Ja, Gu' er de levende! nikkede Inspektøren.
	
Nu hang Solen rød og flammende som en uhyre,
glødende Kugle deroppe under Vejens Portal.

-- Vend Dem og se! bød Troldmanden ved min Side.
	
Jeg vendte mig og saa' vore Skygger ligge langs
Hulvejens Stene og Grus som to granhøje Kæmper.

-- Se nu!
	
Og Inspektøren gav sig til at bevæge Arme og Ben,
til at nikke med Hovedet, bukke og slaa om sig med
sin Stok. Og hans Skygge fór rundt i den hule, lysende
Tragt som Stumper og Stykker af mørke, flagrende
Skyer, der snart strakte sig langs Jorden, snart vred sig
imellem Trærøddernes Slanger og Grene og snart smuttede 
bort mellem Blade og Grene højt oppe ...
	
Da lød der paa én Gang Sang og Musik ved Vejens
nederste Ende. Og vi saa' et Tog af pyntede Karle og
Piger svinge frem af Mørket dernede og komme op
imod os. I Spidsen gik en lille halt Mand med en
uhyre Straahat paa sit kuglerunde Hovede; i Hænderne
havde han en Harmonika med Klokkespil, og han trak
den flittigt ud og ind og smilede bredt og slog Takt
med sit Hovede, medens han spillede en af disse 
drævende, lystig-rørende Almuesange om ulykkelig 
Kærlighed og Sorg og Tænders Gnidsel, den rige Mads og
den fattige Mette. Og de unge Karle og Piger, der
fulgte ham, kvad Ordene dertil. Men deres Ansigter
lyste i Solens Straaler, og Øjnene smilede og 
Læberne lo.

-- Det var Ret, Børn! nikkede Inspektøren, da Toget
drog forbi.
	
Og Karle og Piger nikkede igen, og den halte 
Spillemand hev og klemte af alle Kræfter paa sit 
melankolske Instrument.
	
En høj, bredskuldret Karl i Skjorteærmer og hvide
Lærredsbukser traadte hen til os.


-- Tillader Hr. Inspektøren, at vi ta'er vos en lille
Dans oppe paa Pilebakken?

-- Ja, værsgod, Per! men klem ikke Pigerne for
meget i denne Varme!

-- Hæ, næi med Maade! Tak, Hr. Inspektør.
	
Og Per sprang tilbage til sin Ane og slog Armen
om hendes Liv.
	
Og Toget drog videre, fremad mod Lyset deroppe
under Musik og Sang og Latter og skæmtende Tale.
	
Men da Skaren var forsvunden og den sidste 
Solstraale slukket, og Hulvejen igen laa skummel og øde
med sine stivnede, livløse Slanger og Snoge, vendte
jeg mig om mod den gode, tykke Inspektør, pegede
op i Retning af Pilebakken og sagde med drøvelig
Røst:

-- Salige er de karske i Sjælen, thi de have ingen
Lægedom behov! Jeg vilde give mine tre Fingre og
mine nye graastribede Bukser for at være én af disse
smaa!

-- Sludder, Gu' vil De ej! sagde Inspektøren og
stak sin Arm ind under min. -- Kom nu og lad os
gaa hjerm i Wigvamen og faa noget for Tanden.

*



ET BESØG

I Mandags laa jeg paa min Chaiselongue og sov. Klokken 
var omtrent to om Eftermiddagen.

Pludselig vaagner jeg ved at høre Døren gaa. Jeg
slaar forvirret Øjnene op; og foran mig staar en høj,
bredskuldret Mand med lyst Fuldskæg og ser paa mig
med et inderlig sørgmodigt Ansigt.

-- De sover til Middag? spørger han.

-- Ja--a, siger jeg og rejser mig op paa Albuen.

-- Saa kommer jeg igen siden -- -- --

-- Nej, sagde jeg og tog Benene ned af 
Chaiselonguen, -- nej, nu er jeg vaagen! Værsgod at tage
Plads! Er der noget, jeg -- -- --

-- De er Forfatter? smiler han og sætter sig paa
den mindste Stol i Lokalet.

-- Jeg forsøger, -- sagde jeg, -- jeg arbejder -- -- --

-- Ingen Fiksfakserier! afbrød han mig og rynkede
Panden, -- De bilder Dem dog ind at være noget
meget stort!

-- Med hvem har jeg den Ære at tale? spurgte
jeg.

-- Det er lige meget, sagde han, -- De bilder Dem
ind at være en allerhelvedes Ka'l, hva'?

-- Naa--aa, mente jeg, -- hver Fugl synger jo med
sit Næb!

-- Jamen De har sgu et forbandet skidt Næb, 
højstærede! sagde Manden, -- et rent forbistret skidt Næb,
vil jeg sige Dem!


-- Sidder De ikke ubekvemt? forsøgte jeg, -- vil
De ikke hellere ta' -- der staar en Lænestol!

-- Tak! sagde han og blev siddende. -- Nej, men
De har vist ikke levet, unge Mand, fortsatte han, --
slet ikke levet! Og man maa leve for at kunne skrive,
ser De.

-- Ja, sagde jeg sukkende, -- man maa skrive for
at kunne leve.

-- Har De nogensinde staaet i et utilladeligt For-
hold til en Kvinde? spurgte han pludselig og fikserede
mig skarpt.

-- Næ, næ aldrig! sagde jeg forfærdet.

-- Er De gift?

-- Nej, heller ikke! sagde jeg.

-- Og saa bilder saadan en Kastrat sig ind at være
Forfatter, hæ!

-- Naa, naa! sagde jeg.

-- Det er godt, det er sgu meget godt! lo han 
ondskabsfuldt.
	
Men nu blev jeg vred:

-- Jeg finder det i højeste Grad besynderligt, min
Herre, sagde jeg, -- at De trænger Dem ind her for
at være ubehagelig! Hvordan Fanden er De for Resten
kommet ind?
	
Hans Ansigt blev igen sørgmodigt som før, da han
stod foran Chaiselonguen.

-- De maa ikke blive vred, bad han, -- De maa
ikke blive vred! (Han greb min Haand og trykkede
den.) Jeg er saa underlig forpint, vedblev han. --
Ingen har jeg at tale med, og ingen kommer jeg til.
Og saa var det, jeg tænkte, at nu i Dag vilde jeg gaa
op til Dem.

-- Hvorfor netop til <sp>mig</sp>?

-- Fordi De er en Mand, der kender Livet; fordi
De er en Mand, der selv har levet i de hæsligste
Forhold.

-- Hvad er nu det, De siger igen! raabte jeg.


-- Jeg véd det altsammen, nikkede han fortrolig, --
jeg véd det altsammen! Men jeg tier naturligvis.
Hvad Glæde kunde jeg ogsaa have af at faa Dem i
Tugthuset?

-- Pu--h! sagde jeg, -- De begynder at forvirre
mig!

-- Har De set hende nøgen? spurgte han pludselig
med hviskende Stemme, -- har hun ligget her paa
denne Chaiselongue i dæmpet Lampelys? (Han støttede
træt Hovedet i sin Haand.) Ja, sagde han, -- det var
den Gang! Det var i Sommerens lyse Tid -- -- --
(Han rynkede Øjenbrynene og saa' mørkt hen for sig):

<poem>
Men nu pisker Efteraarets Regn mod Ruden
og trommer mod det kobberbehængte Tag,
en Ligmareh lig,
en Gravsang,
et kvalfuldt, monotont memento mori!
</poem>

Han sank sammen paa Stolen og lukkede Øjnene.
Jeg begyndte at ønske ham vel ude af Huset.

-- Tror De ikke, at lidt frisk Luft vilde gøre Dem
godt? spurgte jeg og lagde min Haand paa han 
Skulder. -- Skal vi ikke gaa en Tur sammen?

-- Jeg viser mig ikke paa Gaden med min Kones
Elsker! sagde han haardt og puffede min Haand bort.

-- Deres Kone! men kære Mand, jeg kender jo
hverken Dem eller Deres Kone!

-- L. H.? spurgte han, -- L. H. med fire Prikker
bag efter? Kender De ikke det Navn, hva', lille Ven?

-- Nej, jeg forsikrer Dem!

-- Ja, Deres Forsikringer gælder nu til Wandsbeck,
min gode, for hun har selv fortalt mig det hele!

-- Hun -- -- --

-- Ja, netop hun! Men Gudbevares, jeg respekterer
Dem! man blamerer ikke den Kvinde, hvis Gunst man
har nydt.

-- Hør, min gode, sagde jeg irriteret, -- jeg 
kender ikke noget til Deres Historier! og nu maa jeg
bede Dem gaa, da jeg skal til at tage fat paa mit
Arbejde.

-- Nu skal jeg gaa, ja, sagde han og rejste sig, --
nu skal jeg gaa! Men jeg har en Bøn til Dem.

-- Naa?

Han trak et Stykke sammenlagt Papir op af Lommen
og foldede det ud.

-- Læs dette! sagde han.
	
Jeg tog Papiret og læste det igennem.

-- Det er godt, hva'? spurgte han.

-- Meget godt, sagde jeg, -- meget talentfuldt. Har
<sp>De</sp> skrevet det?

-- Ja, sagde han, -- det er det eneste, jeg 
nogensinde har skrevet, og jeg vil aldrig skrive mere.

-- Det er ogsaa nok, sagde jeg.

-- Vil De offentliggøre det, naar jeg er borte?
spurgte han. -- Det er min Bøn.

-- Jeg skal gøre, hvad jeg kan. Men Navnene her
maa vi slette.

-- Naa ja, nikkede han, -- men Forbogstaverne
maa staa, Forbogstaverne maa blive der! Hun skal
dog vide, at det er til hende; mit Farvel til hende, til
mit Livs Drøm, til al min jordiske Lykke -- --

-- Ja, ja, ja! sagde jeg hurtig, -- Forbogstaverne
skal jeg nok lade blive staaende! -- Manden stod et
Øjeblik og saa' paa et Barneportræt, der hang paa min
Væg.

-- Det var den Gang! sagde han saa, -- men 
Fanden i Vold med det hele!

-- Da han stod nede i Gangdøren og havde sagt
Farvel, vendte han Ansigtet om mod mig endnu en
Gang og sagde:

-- Dem bebrejder jeg intet, for det er et daarligt
Mandfolk, der ikke tager, hvad der bydes ham.
	
Jeg lukkede Døren i Laas, gik ind og lagde mig paa
min Chaiselongue og læste hans Manuskript igennem. 

Og da jeg jo har lovet at offentliggøre det, følger
det hér:

Til
	
L. . . . . H. . . . .     

<poem>
Han sad bag Gitterrudens Stænger,
mens Solen brydes i de matte Glar.
Han sad med Haanden dybt i Haarets Mulm.
Øjet var mørkt. Hans Blik var mørkt.
Hans Skæg var lyst. Hans Næse uden Lyde.
Hans Mund var kranset af to ligblaa Læber.
-- -- --
Han tænkte.
-- -- --
Som døde Fluer laa hans stolte Tanker
paa Ligparade i hans Hjernes Hvælving!
-- -- --
Han græd:
én Taare, to, tre, fire, vel en Snes
randt af hans pergamentne Kinder ned.
Hvi disse Taarer?
Ak han græd, min Ven, han græd,
græd!
til Livets Sommer drog hans Sjæl forbi.
-- -- --
Hver en Blomst var visnet,
hver en Urt var død,
hver Spire dræbt,
og hvert et Aks var goldt!
Tilbage stod de nøgne gule Straa
som Udraabstegn bag Millioner Ak'er,
han havde udstødt, det arme Kræ.
-- -- --
Nu pisked' Efteraarets Regn mod Ruden
og trommed paa det kobberhængte Tag
en Ligmarch lig,
en Gravsang,
et kvalluldt, monotont memento mori.
-- -- --
O sig mig: skal man dø, før man har levet?
thi dette er ej Liv!
-- -- --
</poem>
<poem>
Hvad har jeg da forbrudt, hvad har jeg syndet,
at jeg skal æde Flæsk og gule Ærter,
naar al min Hu er Østers og Champagne?
-- -- --
Hans Hoved sank mod Karmens sprukne Sten.
Han rev en Blomst, en vissen, frem af Barmen
og kyled' den mod Gulvets skidne Fliser
og tramped den til Støv.
Han lo: Løgn, Løgn, Løgn!
-- -- --
Og Murene gav Genlyd af hans Latter.
</poem>
<tab><tab><tab><tab><tab><tab><tab>J... H...

Dette var Ordlyden af hans Manuskript, og jeg har
aldrig set Manden siden.

*
<h2>EN “BOHÉME“</h2>

*

<big><b>D</b></big>et regnede saa velsignet mildt og lige ned, at jeg
havde taget min støvede og vintertørre Palme og
sat den ud paa Stenbroen udenfor Gangdøren.

Det var saadan en rigtig delikat Foraarsregn, der
fyldte Luften med Duft af trøsket Træ og fugtigt Løv,
af knoppede Blomster og spirende Græs og mørkebrun,
dampende Muldjord.
	
Time efter Time havde det regnet; men ligemeget
Vand var der at se paa Vejene og i Havens Gange,
saa tørstig var Jorden.
	
Da Klokken blev syv, rejste jeg mig fra mit 
Skrivebord for at gaa ud og hente Planten, der nu havde
staaet og gasset sig i dette friske, dryssende Styrtebad
siden Middag. Jeg glædede mig ligefrem til at faa den
ind igen, for at den kunde bringe noget af Regnens
grødefulde Vellugt med sig ind i Stuen.
	
Jeg gik ind igennem Entréen og aabnede Døren til
Trappegangen. Saa standsede jeg, thi ude paa 
Stentrinnet foran Gangdøren sad en sær, sammensunken
Skikkelse. Jeg kunde kun se dens Ryg, der dannede
en Bue, og saa dens Hoved, der var bøjet forover ned
mod Brystet. Paa Hovedet sad en lysebrun, falmet
Kasket at grov Filt, og langs Kasketranden forneden
stak der frem en Krans at hvide Haar, der hang helt
ned over Frakkekraven.
	
Han sad vist og sov, den gamle Ka'l, thi Døren 


havde knirket, da jeg lukkede den op, men han havde
ikke rørt sig.
	
Jeg listede mig tæt hen til ham og bøjede mig frem
over hans Skuldre.

-- Jo--o, han sov!
	
Jeg kiggede ned paa ham:
	
Det var et gammelt, gammelt Ansigt, rynket og 
indfaldent, men med denne klare, lyse, skærtrødmende
Teint, som man undertiden kan træffe hos barnlige og
letlevende Mænd og Kvinder.
	
Han sad lidt paa skraa og støttede den ene Skulder
til Dørkarmen. Benene var bøjet op mod Hagen, og
han sad med Hænderne foldede under Knæene. 
Munden stod halvt aaben, en lille fin Mund med blege,
smalle Læber; og han trak Vejret jævnt og trygt og
roligt, som sad han hjemme i Kakkelovnskrogen i sin
Bedstemoders Lænestol.
	
Jeg bestemte mig til at lade ham sove videre. Jeg
syntes, jeg kunde se paa ham, at han sad og havde
det saa rart og rigtig nød sin Søvn. Ikke just fordi
han var træt og udaset, men fordi det ligefrem var
ham en Fornøjelse at sidde i Regnvejr paa en 
Trappesten og sove med Hovedet op ad en Dørstolpe. Og
saa var han jo ogsaa krøbet saa langt ind under 
Tagskægget, at kun hans Støvlesnuder ragede ud i Regnen.
	
Jeg vilde altsaa liste mig ind igen; men idet jeg
bøjede mig tilbage fra ham, kom jeg til at puffe ham
i Ryggen med mit ene Knæ.
	
Han vaagnede og vendte smilende Ansigtet op imod
mig.

-- Jeg har nok sovet? sagde han og gned sine
Øjne. -- Undskyld, hvis Herren skal ud, men nu skal
jeg rejse mig!

-- Tak, Tak! sagde jeg, -- det behøves ikke!

-- Jamen, jeg skal jo op alligevel, jeg har skam ikke
Tid til at sidde her og drive! -- -- Det bli'er nok
det værste! vedblev han, idet han gjorde et forgæves 
Forsøg paa at rejse sig. -- Aa, vil Herren ikke holde
den? bad han saa og rakte op mod mig en Violin, der
sad nede i en Bælg, syet af et hvidbroget Kalveskind.
Jeg havde ikke lagt Mærke til den før, da han 
omhyggelig havde gemt den inde under sin Frakke.
	
Jeg tog Violinen, og den gamle kom paa Benene ved
at hage sig fast i Dørkarmen og rejste sig paa den
Maade.

-- Maa jeg ikke hjælpe?

-- Tak, smilede han, -- nu er jeg oppe!
	
Han havde nogle store, lyseblaa klare Øjne, der saa'
ud som det bare Solskin og Ubekymrethed, -- den
Slags Øjne, som man finder hos glade, legende Børn.
	
Saa tog han et Par Skridt frem, og jeg saa' nu, at
han ikke kunde flytte Fødderne mere end et godt 
Kvarter fra hinanden. Og saa var han saa "kalveknæet“, at
der paa den indvendige Side af Benklæderne oppe ved
Knæene var paasyet to aflange Stykker Læder, der
tjente som Slidepuder.

-- Ja, jeg er jo noget daarlig til Bens! sagde han,
da han bemærkede mit Blik. -- Og jeg har gaaet 
hertil lige fra Koster, og nu er Benene vel osse blevet
lidt stive af den vaade Trappe.

-- Vil De ikke ind i Stuen? spurgte jeg, -- og
sidde lidt ned i en Stol?

-- Jo Tak! nikkede han, og hans Øjne lyste 
taknemmeligt, -- jo Tak, saa kan jeg jo osse faa tørret
Vennen dér lidt af, om han skulde ha' ta'et Fugt af
Regnen.

-- Værs'god! sagde jeg og lukkede Døren op for
Manden. -- Vil De ta' Violinen? Jeg skal ha' hentet
en Blomst ind, som staar derude.
	
Den gamle løftede langsomt det ene Ben op paa
Trappestenen; derpaa tog han fat i Dørstolpen og trak
det andet op bagefter.

-- Trapper og saadan noget, sagde han, -- det er
jo det vanskeligste for mig.



-- Jeg kan ikke forstaa, at De har kunnet gaa de
fem Fjerdingvej fra Koster.

-- Aa, det er Smaating, naar det gaar ud ad den
<sp>lige</sp> Vej!
	
Saa tog han Violinen fra mig og spurgte:

-- Er det dér inde?

-- Ja, sagde jeg, -- Værelset til højre.
	
Og han slæbte Fødderne over Dørtærskelen og gik
ind.
	
Da jeg et Øjeblik efter kom ind med min Palme,
sad han paa Chaiselonguen og havde taget Violinen
ud af Bælgen og tørrede den af med et rødbroget
Lommetørklæde.

-- Den har vel ingen Skade lidt? spurgte jeg.

-- Næ--i, den er bare bleven lidt vaad paa Halsen.
Næ--æ--i, ham maa jeg sgu sørge for frem for mig
sæl! vedblev han, -- for gik <sp>han</sp> hen og kom no'et
til, saa kunde jeg nok li'saagodt sige adjøs med det
samme! -- -- Det var ellers en rar Plante, De har
dér!

-- Ja--a, sagde jeg og stillede Planten hen paa
Bordet foran Vinduet, -- og se, hvor frisk den er blevet
af Regnen!
	
-- Ja--a, nikkede han og tog et Stykke Harpiks op
af Vestelommen og gav sig til at stryge Violinbuen
med det, -- vi kryber jo allesammen til, naar vi 
kommer ud i Naturen.
	
Jeg satte mig nu paa Stolen ved Skrivebordet, 
saaledes at jeg havde den gamle lige overfor mig.
	
Han stak Violinen fast op mellem Bryst og Hage
og gav sig til at afstemme Strængene. Det ene Ben
havde han, Guderne maa vide hvordan! faaet slaaet op
over det andet, og jeg kunde se hans hvide Uldstrømper 
mellem de noget korte Benklæder og Snøreskoene.

-- Kender De noget til den ny Fuldmægtig inde
hos Borgmesteren?

-- Nej.


-- Ja, for den gamle, ham ha'de jeg det saa nemt
med. Spil De bare væk, Konradsen! sagde han altid,
saa snart han saa' mig! men de yngre er jo immer
skrappere, straks de kommer i Stillingen.

-- Skal De ha' Tilladelse til at spille inde i Byen?

-- Ja, bevares vel, det skal jeg rigtignok! og hos
Sognefogderne paa Landet; men det lader jeg det gerne
slæbe af med.

-- Nu begyndte han at spille. Han slog Takt med
Foden i Gulvet og bevægede Overkroppen rundt næsten
i en Cirkel.
	
Det var Melodien til to Drosler sad paa Bøgekvist,
han spillede. Han lukkede Øjnene og vuggede ganske
lidt med Hovedet og satte mange sælsomme 
Tremulanter og Snirkler paa sit Spil.
	
Nu kunde jeg ret ta' ham i Øjesyn:
	
Han havde langt, blødt, hvidt Haar, der var strøget
glat op over Issen og hang ham ned i Nakken. 
Panden var høj og uden Rynker, Næsen stor og noget
krummet, og Øjenbryn og Øjenvipper var tætte og
mørke, næsten sorte. Og nu, han spillede, kom der en
fin Rødme paa hans Kinder og et lille betaget Smil
om hans Læber.
	
Jeg vilde ønske, jeg havde haft en Tegner i Stuen,
eller bare et Fotografiapparat.

-- Tror De, jeg kan naa ud til Klinten i Morgen?
spurgte han og holdt inde med Musikken.

-- Der er tre Mil ud, sagde jeg og saa' ned paa
hans Fødder.

-- Ja--a, det er der jo! -- -- Næ--i, jeg maa nok
ta' to Dage til det. Jeg skal jo ogsaa bierfidle lidt for
Bønderne paa Vejen.

-- Hvor er De egentlig fra? spurgte jeg.

-- Jeg er fra Valby; dér bor jeg inde om Vinteren.
Men saasnart Søndermarken begynder at grønnes, saa
maa jeg af Sted. Saa putter jeg Kristoffer i Posen, og
saa stikker vi a'.


Han klappede Violinen, nikkede ned til den og gjorde
nogle Strøg med Buen.

-- Der er især ét Træ, som jeg holder mig til, --
vedblev han, -- det staar lige i Hegnet mod Sydost ud
mod Carlsbergvejen, og naar <sp>det</sp> begynder at titte
grønt mellem de andre, saa faar jeg straks saadan en
underlig Krivlen i Benene.

Han gjorde igen nogle Strøg over Strængene og slog
nogle Takter med Foden. Og saa satte han pludselig
i med en fejende Vals eller Hopsa, hvad det nu var.
Han snublede tit i Takten og spillede falsk, men Ild
var der i ham.

-- Ja, nu er En jo lidt makulert baade for oven og
forneden, begyndte han igen, da Dansen var spillet
tilende, -- det er siden min Sygdom her forgangen
Aar. Og Konen, jeg bor hos derinde i Valby, prækede
og gjorde et Væsen for at faa mig til at blive hjemme.
Men lie meget hjalp det sgu! Kristoffer og jeg, vi er
ikke saadan at holde paa, naar Viben han skryler i
Engene!
	
Han satte igen Violinen op under Hagen og strøg
nogle enkelte Toner ud. Nu vedblev han næsten 
uafbrudt at ledsage sin Tale med Brudstykker og Stumper
af Viser og Danse.

-- Mon gamle Madam Andersen har Spisehus 
deroppe endnu?

-- Det véd jeg skam ikke.

-- Ja, for der plejer jeg og bo, naar jeg kommer
hertil. Det er nu fem Aar siden, jeg var her sidst, og
ha'de det ikke været for Klintens Skyld, saa tror jeg
saamen, jeg ha'de ladet mig nøje med Fyn og Jylland
iaar; for det er jo en svær Omvej, dette hér.

-- Skal De da ogsaa til Fyn og Jylland?

-- Ja, der er jo Sommermarked i Svendborg den
niende i næste Maaned! Og saa gaar jeg over Odense
til Frederits og saa videre nordpaa. Og saa plejer jeg
at sejle med "Balder" hjem fra Frederikshavn først i 


Oktober Maaned. -- -- Aa, jeg faar jo gerne Lov a'
Kaptajnen at løbe gratis med, endte han, -- ellers gik
jeg vel Vejen tilbage igen lidt tidligere.

-- <sp>Gaar</sp> De altid?

-- Nej, ak nej! jeg kører saamen li'saa tit med 
Bønderne! de kender mig jo paa alle de Steder, hvor jeg
kommer.

-- Kører De aldrig med Jærnbanen?
	
-- Nej, det nymodens Krammeri skøtter jeg ikke om!
Jeg har gjort det én Gang fra Odense til Nyborg, men
saa kom vi ud a' Sporet med Lokometiven, og saa
skal jeg vist ikke ha' mer a' det! -- -- Har De været
i Skagen?

-- Nej, desværre.

-- Jo, for jeg har hørt, at der skal bo saa farlig
med Malere og saadan no'et deroppe om Sommeren;
og det er jo et velsignet Folkefærd til at gi' Penge
ud, naar de har no'en. Kanske jeg kunde svippe dérop
osse, nu jeg er i Gang med det?

-- Ja--a, De kunde jo prøve.

-- Véd Herren hva', sagde han saa pludselig og
lagde Hovedet paa Siden og holdt op med at 
akkompagnere sig, og det var første Gang, jeg saa' en lille
Sky i hans Øjne, -- -- det er nu alligevel skidt at
blive gammel! for sæl om man holder Humøret, saa
mærkes det dog altid i Lemmerne.

Jeg saa' uvilkaarlig ned paa hans stakkels elendige
Ben.

-- Ja--a, sagde jeg, -- men De er jo ikke saa
gammel.

-- Naa, ikke det! jeg er to og hal'fjerds!

-- Hvad er De?

-- To og hal'fjerds, gentog han og smilede ved
min Overraskelse.

-- Det skulde man ikke se paa Dem!

-- Nej, lo han fornøjet, -- og havde jeg ikke de
forbistrede Ben, saa vilde jeg saamen osse sæl være
kababel til at bande paa, at det var Løgn.

-- To og halvfjerds?

-- Ja, og i de sidste syv og fyrretyve Aar har jeg
vandret hver eneste Sommer. Jeg døjede jo meget med
min Familie til og begynde med, for <sp>spillet</sp>, det
har jeg jo altid; men de vilde jo ha' mig til 
Haandværk. Og saa blev jeg da osse Skræder paa den 
Kondesjon, at de skulde gi' mig Kristoffer til Arv og Eje,
-- for han har nemlig været Bedstefars før min Tid.
Men da jeg havde faaet ham med Pose og det hele,
saa stak jeg jo rigt'nok a' fra Mester og spillede til
Dans og Maskerade i Ballen og Føniks, og hvor det
kunde træffe sig. Men saa blev jeg jo osse ked a' det,
og saa en Sommer begyndte jeg at vandre; og der er
saamen ikke den Krog i Danmarks Rige, uden jeg har
bierfidlet i den, naar jeg da ikke lige netop regner
Bornholm med.

-- Men tænker De dog ikke snart paa at holde op?
spurgte jeg.

-- Ok jo, det tænker jeg smen paa hvert Efteraar,
naar jeg kommer hjem med „Balder“! Men jeg véd
sgu ikke, hvad det er, for hvert Foraar, naar Træerne
staar og føjter med de grønne Kviste, saa maa vi
herud! -- Men nu er det vel bedst, at vi faar et Stykke!
sagde han saa og satte Violinen i Stilling og spillede
en Fædrelandssang: Danmark dejligst Vang og Vænge.

-- Véd Herren, hva' jeg tror? begyndte han saa igen,
-- jeg tror, at no'en a' vi Mennesker, vi har saadan
en Magt indeni vos, som vi ikke sæl kan gøre for; og
den Magt maa vi lystre, ellers faar vi ingen Fred i
Sjælen. Og hva' kan det nytte, at en anden ta'er til
Ordet og si'er: saadan og saadan skal Du være, og
saadan og saadan skal Du gøre; gu'bevares, der er
naturligvis dem, der kan bli'e det ene li'saagodt som
det andet, men dem er der efter min Mening ikke
mejet ved! og de kan jo sagtens si'e, at jeg skulde 
ha' ble'en siddende paa Skrædderbordet og tjent min
Føde ved at lappe andre Folks Bukser. Men la' dem
om det, der har Blod til det, <sp>jeg</sp> formener dem det
ikke! Men saa forlanger jeg ogsaa for min Del, at de
skal la' mig gaa for den jeg er! -- -- Si'er Herren
ikke det? sluttede han og saa' trohjertetspørgende over
paa mig.

-- Jo--o, naturligvis, sagde jeg, -- men de andre
er dog paa en vis Maade de klogeste; de mener, at
man gør bedst i at sikre sig lidt til sine gamle Dage.

-- Ja, Herregud, saa la' <sp>dem</sp> om det, la' <sp>dem</sp> om
det! sagde Spillemanden ivrig, -- men naar jeg nu
finder Glæden ved at gaa rundt og spille „paa mine
gamle Dage“, som Herren siger, og det er sgu dog
Glæden, det kommer an paa!

-- Jo--o, det er jo godt nok, sagde jeg, -- men
naar De nu bliver syg og ikke kan vandre rundt og
spille mere?

-- Ja, se det er netop derfor, at jeg længes saa
styrtende efter Sommeren! nikkede den gamle alvorlig,
-- derfor er det jo netop, at det krivler og kravler i
mig derhjemme i Valby, naar Træerne tøver med at
bli'e grønne! for jeg har jo alle mine Venner herude
paa Landet, ser De; og jeg er saa bange for, at jeg
skal ligge og dø fra dem derinde i min Seng om 
Vinteren, for saa kan de jo ikke forstaa, hvor jeg og
Kristoffer bli'er a'.

-- Vil De da heller dø herude, mens De travede
rundt?

-- Javel vilde jeg rigtignok naturligvis det! sagde
den gamle, -- for derinde, hvor alle disse Skrædere
og Skomagere sidder og syr og syr og er nær ved at
nappe Fingrene a' hverandre, naar de skal klippe 
Traaden over, dér er smen ingen, der vilde ta'e sig nær,
om saadan en Landstryger som jeg gik hen og 
kreperede! de vilde bare grave mig ned ude paa Vestre
Kirkegaard og saa la' mig ligge for den, jeg er! Men 
herude i den fri Natur, nikkede han og smilede 
fortrøstningsfuld, har jeg mangen en god Ven baade
blandt de voksne og Børnene, som vilde la' falde et
venligt Ord om mig og plante en lille Blomst paa
min Grav af og til, naar Sommeren meldte sig, og
gamle Konradsen og hans Kristoffer laa og bierfidlede
tre Alen under Jorden! -- -- Naa, men nu maa vi
ha' en rask én og slutte med! afbrød han sig selv og
borede Violinen op under Hagen. -- Jeg maa jo i Byen
og finde Madam Andersens Logihus!

-- Hvormeget maa De nu gi' for at bo der? spurgte
jeg.
	
-- Aa, en haltredsindstyve Øre med Morgenkaffe.

-- Tillader De, at jeg betaler det for Dem?

-- Ja, det véd Gu' jeg gør, saa slipper jo jeg! 
smilede han og strøg løs paa en susende Wienervals.
Denne Gang <sp>f1øjtede</sp> han Takten til.
	
Da han var færdig, stoppede han „Kristoffer“ ned i
Kalveskindsbælgen og knappede for den. Saa stemmede
han begge Hænder mod Chaiselonguen og rejste sig.

-- De Ben, de Ben! sagde han, -- havde jeg ikke
dem, saa kunde jeg sagtens klare mig et hal'hundrede
Aar endnu! -- Naa, det <sp>gaar</sp> jo alligevel, tilføjede
han, -- saalænge det da ikke er værre.
	
Han satte Kasketten paa, stak Kristoffer under venstre
Arm og rakte mig sin højre Haand:

-- Farvel, sagde han, -- og Tak for den Krone! Nu
kan jeg jo ligge hos Madammen to Gange, hi, hi! --

-- Mon det regner endnu?
	
-- Nej; kan De ikke se Solen derude over Fjorden?

-- Jo, jo! sagde han. -- Du skønne Sol over 
Dannevang!

-- Naa, farvel, farvel!

-- Farvel, sagde jeg, -- og Tak for Besøget! Kommer 
De denne Vej tilbage, saa kig ind.

-- Nej, <sp>det</sp> gør jeg ikke!

-- Naa, De gaar Syd om?


-- Ja, for jeg kommer aldrig to Gange det samme
Aar!
	
Jeg fulgte ham ud gennem Entréen og ud paa 
Trappegangen til Gadedøren. Og han skurede sig ned ad
Trappen paa sine arme vanføre Ben, hvis Knæ berørte
hinanden for hvert Skridt, han tog.
	
Da han var kommet udenfor paa Vejen, vendte han
sig og saa' ud over Fjorden, hvor Solen gik ned og
lagde en gyldenrød Glans over Himmel og Hav og de
enkelte lette Skyer, der sejlede af Sted højt oppe. Og langs
den vaade Vej stod Træer og Hække med skinnende
grønne Blade og Skud efter Regnen.
	
Den gamle trak Vejret dybt og indsugede begærligt
den friske, fugtige Luft, der var krydret af Duften af
knoppede Blomster og spirende Korn og brunsort, 
dampende Muldjord.

Saa vendte han Ansigtet om mod mig og sagde, --
-- og hans store lyseblaa øjne straalede:

-- Véd Herren hva? sagde han, -- jeg <sp>kan</sp> sgu
ikke forstaa, at ikke alle Guds Skabninger render rundt
paa Landevejene i denne her Tid!

*


DIGTEREN

Jeg havde længe haft en Anelse om, at han var Digter; 
men nogen Vished havde jeg ikke faaet.
	
Saa møder jeg ham en Dag i Blæstvejr i flyvende
Havelock og Bulehat ude ved Kommunehospitalet.
	
Jeg havde forholdt mig noget afvisende mod ham i
den senere Tid; men følte nu, da jeg saa uformodet
saa' ham, en pludselig Trang til at vise mig 
imødekommende.
	
Han vilde gaa mig forbi med en let Hilsen; men jeg
strakte hjertelig Haanden ud imod ham og sagde varmt:

-- Goddag, Hr. Mamsen!

-- Goddag! goddag! sagde han, og jeg kunde se,
at han blev behagelig overrasket.

-- De er kommen ud at gaa? spurgte jeg.

-- Tja, sagde han, -- man skal jo lufte sig engang
imellem!
	
Og Havelocken posede ud omkring ham, saa han
lignede en Ballonfigur under Fyldning. Langt Haar
havde han og bare Hænder som en rigtig Digter, der
haaner Modens Krav.

-- Det blæser i Dag, sagde jeg.

-- Ja, sagde han, -- intet Under, at vi Danske er
som vi er, vage og ubestemte Karakterer! den ene Dag
skinner Solen med sydlandsk Glød, den næste farer
Storm og Sne gennem Gaderne.

-- Ja, sagde jeg bifaldende, -- Klimaet gør vistnok
meget!


-- Ser vi snart noget nyt fra Deres Haand? spurgte
han.

-- Nej, Mamsen, sagde jeg, - Tiden er ikke til
det! jeg har løst Borgerskab som Urtekræmmer.

Hr. Mamsen lo med en klingende Digterlatter. Han
troede formodentlig, at det var en Aandrighed.
	
Der kom et Vinstød og lettede den højre Vinge paa
hans Havelock. Og jeg saa en Bog i Kvart stikke 
under hans Arm.

-- Hvad er det, De gaar med dér? spurgte jeg 
uforsigtig.
	
Han blev blodrød helt ned til „Naglen“, som min
gamle Tante Marie siger.
	
-- Skal vi følges ad? spurgte jeg, jeg -- fryser[**.?]
Hvad Vej skal De?

-- Aa det gør saamen ligemeget!

-- Saa gaa med herud ad, foreslog jeg.
	
Og vi gik ud ad Sølvtorvet til.

-- Jeg har saalænge ønsket at faa en Samtale med
Dem, begyndte Hr. Mamsen efter en Pause.

-- Har De det?

-- Ja, for ser De, jeg har skrevet en Smaating.

-- Gud Fader! tænkte jeg, -- sa'e jeg det ikke
nok! -- -- Jeg har længe anet det, sagde jeg højt,
-- jeg har længe anet Digteren i Dem.

-- Hi, hi! lo han smigret.

-- Jeg skal komme op til Dem en Dag i næste
Uge, sagde jeg, -- det skal være mig en Fornøjelse
at komme op til Dem en Dag i næste Uge.

-- Jamen, -- æ, æ jeg vilde gerne, at De skulde
ha' læst det først.

-- Saa send mig det.

-- Jamen, -- æ, jeg har det paa mig.

-- Naa, saa De har det paa Dem? ja, lad mig saa
ligesaa godt faa det straks!

-- Jeg haaber ikke, at -- -- --



-- Nej, paa ingen Maade! sagde jeg, -- paa ingen
Maade! Det skal jo overstaas.

-- Hi, hi! lo han lidt tvungent, -- altid vittig!

-- Det er Galgenhumor, sagde jeg og fortrød 
bitterlig min Imødekommenhed. -- Hvad er det, De har
skrevet?

--Det er dette hér, sagde han og halede Bogen i
Kvart frem under Havelocken.

-- Hvad <sp>er</sp> det? spurgte jeg i Angest, thi efter 
Bogens hele Habitus havde jeg Grund til at vente det
værste.

-- Det er en Tragedie.

-- En Tra -- -- --

-- En Tragedie, ja.

-- Er den lang?

-- Fem Akter.

-- Tror De ikke, forsøgte jeg blidt, -- tror De ikke,
kære Haakon P. Mamsen, at Tiden er mere for 
Lystspil?

-- Tiden er tragisk! sagde han og saa' mørkt paa
en forbikørende Ølvogn.

-- Ja, sagde jeg, -- ja, ganske vist, men ... Og
desuden, jeg tror mig ikke kompetent til -- --

-- Nu fisker De, smilede han.

-- Ved Gud, om jeg gør! sagde jeg, -- jeg fisker
aldrig -- -- jeg kan ikke fordrage at fiske!

-- Den er paa Vers! sagde han med Hovedet paa
Skakke og begyndte at blade i Bogen.
	
Vinden hvirvlede en Sky af Støv og pulveriserede
Hesteefterladenskaber op omkring os. Jeg lukkede 
Øjnene og spyttede. Men Digteren mærkede intet. Han
bøjede sig ind mod mig og sagde med bevæget Røst:

-- Her er et Sted, det skal De have straks, det tror
jeg er lykkedes mig.

-- Læs! sagde jeg hæst.

Og han læste:

<poem>Er Du min Datter? spørger jeg hver Luftning,
der bølger over Hedens brune Lyng.
Er Du min Datter? spørger jeg hvert Pust,
der hvisler mellems Skovens slanke Stammer,
og jager lig et livløst Aandedrag
henover Mark og Sti og Vej og Fjæld
igennem mulmsort Nat og sollys Dag --
er Du min Datter?</poem>

-- Jeg véd det ikke, sagde jeg, -- men hvorfor
spørger han om det?

-- Jo, ser De: hun elsker Arnold, men Faderen vil
paa Grund af gammel Slægthad gifte hende med 
Kristoffer.

-- Naa saadan! men hvad siger Moderen?

-- Hun er død for fem Aar siden. Men nu skal De
høre! det er Datteren, der taler; hun er en fin og sart
Kvindenatur:

<poem>Jeg sværger Dig ved Jordens Blomster smaa,
ved Nattens Stjerner og ved Maanens Lys,
at før jeg vandre vil som Tiggertøs
fra Dør til Dør, fra Sogn til Sogn, fra By til By,
før jeg min Kærlighed til ham fornægter,
før jeg udriver med unænsom Haand
den fine Urt, der i mit Hjerte slog
de dybe, lange, underfulde Rødder
og næres af vor Elskovs stille Lykke!</poem>

-- Det er sgu godt! sagde jeg, -- kun synes jeg
ikke, at hun skulde bruge Ordet „Tøs“. Er hun ikke
for sart til det?

-- Det er Harmen, der lægger hende det paa 
Tungen, sagde Mamsen og citerede:

<poem>Thi Harm og Trods kan avle fæle Ord,
som Lykken aldrig fostred paa vor Tunge.</poem>

-- Meget sandt, meget sandt! Tror De paa Kvinden?

-- Ubetinget! Men nu skal De høre! (Han bladede
igen i Bogen.) Hér er et Møde mellem Arnold og
Faderen.


-- Hans?

-- Nej hendes!

<poem><tab><tab>ARNOLD.

Jeg drog i Ledingsfærd mit Sværd fra Lænd,
og tusind Tyrker daled for min Fod.
Jeg gjorded om mig Munkekutten graa
og drog til Palæstinas hellige Tomter
at vie ind min Sjæl til Himlens Gud -- --
men evigt stod hun for mit indre Blik,
min liljehvide, gyldengule Brud!
</poem>

-- Storartet! sagde jeg, -- hvor Satan faar De de
Ord fra?

Digteren smilede henrykt og fortsatte:

<poem><tab><tab>BORGHERREN.

Din Fader røved mig din Moders Hjerte!
din Moder sveg sin Troskabs dyre Ed!
din Tante -- -- --</poem>

-- Det er godt! sagde jeg, -- det er godt!

<poem>din Tante boled med min Onkel Mouritz!</poem>

-- Satan til Familieforhold! sagde jeg.

<poem>din Fætter Eginhart min Søster sveg!
Men jeg en anden Hustru valgte mig.</poem>

-- Det havde jeg ogsaa gjort, sagde jeg, -- 
ubetinget!

-- Man forstaar Borgherrens Vrede? spurgte Digteren
med et lyst Smil.

-- Javel, javel sagde jeg, - det er netop det 
tragiske ved det.

-- Men han burde ikke lade det gaa ud over 
Børnene -- -- --

-- Nej, sagde jeg, -- nej! det er netop det kom-
-- -- eller det er netop, -- det er netop <sp>det</sp>, han
ikke burde.


Hr. Mamsens Oplæsning var begyndt i en hviskende
Tone; men alt som han blev greben af sit Værks 
ubestridelige Skønheder, jo højere læste han. Og alle disse
frygtelige Ting om Familieforholdene havde han slynget
ud med høj Røst, saa Folk vendte sig om efter os og
troede rimeligvis, det var min Familie, han sigtede.
Dette generede mig.

-- Lad mig saa faa Bogen, sagde jeg for at slippe
for mere.

-- Der er et Par Steder, som jeg gerne vil læse for
Dem.

-- Jamen -- -- --

-- Det er ganske kort, men jeg synes, der er saa
megen Kraft i, forklarede Digteren.

-- Naa--aa, sagde jeg -- det andet var heller ikke
ueffent!

-- Nej, ikke sandt, nej? Men nu skal De høre!
	
Vi stod paa Sølvtorvet, hvor et Utal af Sporvogne
uophørlig krydsede hinanden. Disse evigt rullende Hjul
og Hestenes ringende Klokker og kimende Bjælder var
nok til at gøre en Smedesvend nervøs. Og saa sang
desuden Vinden paa det melankolskeste i 
Telefontraadene. Jeg var nu saadan, at jeg rystede over min 
ganske Krop.

-- Her er det, sagde Mamsen, -- nu skal De høre:
Det er et Møde mellem Arnold og Kristoffer. Kristoffer
er Stykkets Skurk. Scenen forestiller en vild Bjærgegn
med opgaaende Maane!

-- Kil paa! sagde jeg og hilste paa en forbigaaende
Dame af min Omgangskreds.
	
Og Digteren læste:

<poem><tab><tab>ARNOLD.
<tab><tab>ene, i Tanker.

Landflygtig, jaget bort, forsmædet --
Ak, gaves der blot Kvinder ej paa Jord! --
Da var jo rigtignok Manden meget ene,
men ogsaa stillet meget mere frit!
<tab><tab><tab><tab><tab>(synker hen).</poem>


<poem><tab><tab>KRISTOFFER
<tab><tab>kommer fra Baggrunden.

<sp>Hun</sp> vil ej? men <sp>han</sp> vil -- -- --
han, Faderen, han <sp>vi1</sp>, men hun vil <sp>ej</sp>! --
Han vil, <sp>han vil</sp>! hvad har jeg saa at frygte?
Hun er vel ej den første Kvinde, som
der ikke haver villet, men dog maattet! -- --
Var Arnold blot afvejen! denne Dreng,
der kvinkelerer hende Øret fuldt
af kælne Elskovsvisers søde Honning!
<tab><tab><tab><tab>(Opdager Arnold. Afsides:
Naar man om Fanden taler, er han nær!
<tab><tab><tab><tab><tab>(Højt:
Godt at jeg traf Jer, fromme Harehjerte!
Nu op, drag Sværd fra Lænd! og lad os prøve,
hvis Livstraad Nornen spandt af stærkest Silke!

<tab><tab>ARNOLD
<tab><tab>sagtmodig.

Jeg lagde Sværdet ned paa Herrens Grav.

<tab><tab>KRISTOFFER
<tab><tab>spottende.

Du Stankelben, Du valne Gærdestav,
Du Afkom af en Hare og et Faar!

<tab><tab>ARNOLD
<tab><tab>rejser sig.

Saaledes kaldte ingen mig før nu!

<tab><tab>KRISTOFFER
<tab><tab>med djævelsk Latter.

Ret saa! kom an! ved Helveds sorte Afgrund,
jeg jager dette Digt igennem Livet
og spidder fast Dig til hint Bøgetræ!
Og Skovens Fugle samles skal i Flok
Og flænse i dit tamme Lammehjerte!
<tab><tab><tab>(De drage Sværdet fra Balgen og slaas.)
</poem>

-- Shakespearsk! raabte jeg betaget, -- ligefrem
Shakespearsk. Men nu maa jeg gaa, kære Mamsen, man
venter mig!


Det stod tykt med Mennesker omkring os; men Mam-
sen mærkede intet.

-- Der er bare én Ting til, sagde han, -- bare et
Par Vers -- -- --

-- Jeg <sp>har</sp> ikke Tid! sagde jeg og trippede.

-- Her er det! vedblev Digteren og holdt mig fast
ved et Knaphul. -- Det er, efter at Arnold er kommen
lidt til Kræfter efter sine Saar. Faderen har givet sit
Samtykke. Arnold og Leonore sidder paa Svalen og ser
ud over Landskabet:

<poem><tab><tab>LEONORE

Saa drømte jeg en sælsom Drøm, min Arnold. --
Jorden sig aabned, og af Dybet steg
en mangefarvet Snog med Skæl af Sølv.
Den rulled sig for mine Fødder hen:
og af dens Gab udvoksed højt mod Himlen
et herligt Rosentræ med tvende Knopper.

<tab><tab>ARNOLD
<tab><tab>mat.

En sælsom Drøm!</poem>

-- Kære Mamsen, begyndte jeg igen, -- det er 
nydeligt, det ved Gud, det er; men -- -- --

-- Nu er jeg færdig, sagde Mamsen, -- bare to 
Minutter!

Jeg saa' en Sporvogn komme nede i Farimagsgade.
Jeg var meget nervøs og stod lige ved Siden af 
Sporet. Mamsen vilde naturligvis hverken se eller høre
den. Skulde jeg lade ham køre over? Nej, nej 
naturligvis! Men -- men -- -- --

Og Mamsen læste:

<poem><tab><tab>LEONORE

Da lød en Røst som Klang af fjerne Harper:
Bryd Blomsten Leonore! sagde den,
thi trofast Elskov lønner Himlen selv,
og er man én Gang død, er det for stedse!</poem>


-- Jeg forstaar ikke rigtig? sagde jeg.
	
Sporvognen var nu ikke mere end et hundrede Alen
borte. Og jeg fattede min Beslutning.

-- Jo, ser De, forklarede Mamsen, -- det er saadan
en Forudfølelse! Kristoffer staar bag Døren, og om et
Øjeblik vil han styrte frem og dræbe dem begge. --
-- Det er forresten en af de bedste Scener!

-- Lad os <sp>saa</sp> faa den! sagde jeg livlig til 
Digterens øjensynlige Overraskelse. Han lod sig imidlertid
ikke distrahere, men tog fat:

<poem><tab><tab>KRiSTOFFER
<tab><tab>lister sig ind. Uset.

Om end min Sjæl skal i den sorte Gryde .. -</poem>

-- Nej, véd De hvad, Mamsen! afbrød jeg ham og
trak ham bort fra Sporet -- „i den sorte Gryde“, det
maa De sgu ikke sætte! „i den sorte Gryde“! Naa,
men videre!
	
Og Mamsen kørte paa:

<poem>Om end min Sjæl skal i den sorte Gryde,
og Helveds Pine skal i Evigheder
mig martre Dag og Nat med Svovl og Ild:
han bøde skal! og hér, midt for hans Øjne
jeg skænde vil det stolte Adelsblod,
der voved mig at trodse; Helvedskvaler
skal ramme hendes stolte Jomfrusjæl!</poem>

Nu holdt Sporvognen lige ved Siden af os. Og 
Passagererne steg ind. Men Digteren ænsede dem ikke:

<poem><tab><tab>ARNOLD
<tab><tab>ømt.

End er jeg svag, men naar mig Gud forunder
igen min fulde Mandomskraft, da Leonore,
da leder jeg dig til -- -- --</poem>

Sporvognen havde atter sat sig i Bevægelse. Og
medens Mamsen endnu stod og læste, var jeg sprunget 
op bag paa den og kørte i skarpt Trav ud ad
Østerbro til.
	
Jeg tog Hatten dybt af for Digteren, der stod 
maalløs og stirrede efter mig. Først kunde jeg læse i hans
Ansigt, at han troede, jeg var bleven gal. Men senere
gled der en Blanding af trekvart Foragt og en Fjerdedel 
Medlidenhed hen over det. Han hilste ikke igen,
med lange Skridt og vajende Havelock skred han hen
over Torvet og ned ad Sølvgade.
	
Og jeg ønsker ikke at møde ham.

*


CHRISTIANE

Kisten stod ude i den lille Lo bag Huset; det var
sidst i Juli Maaned, saa Forraadnelsen var indtraadt
straks efter Døden.

-- Vi kommer vist til at lægge Christiane om i
Loen! havde Maren sagt. Rasmus mente det samme,
og saa var Liget blevet anbragt der omme paa et Par
Fjæle, der laa fra Huggblokken hen over Høvlebænken.
Der blev sat en Hængelaas for Døren; og Forældrene
gik til deres Arbejde.
	
De hjalp til med Rughøsten oppe paa Gaarden. Han
mejede, og hun bandt. Det gik flinkt nok fra Haanden.
De havde Akkord, og Begravelsen vilde jo straks koste
et Par Kroner ekstra.
	
Da Folkene sad paa Grøftekanten ude i Marken og
spiste deres Mellemmad, gik Maren hen til Forvalteren.

-- Hun vilde da gerne ha' noget Forskud baade for
sig og for Rasmus.

-- Nej, det kunde Forvalteren ikke indlade sig paa!
De rendte allesammen her og vilde ha' Forskud! Men
han var ligesaa klog som et Menneske og indlod sig
ikke paa de Dele. De skulde vel ud og smide Pengene
væk til det Skidt og Fjas derude paa Fugleskydningen
i Fredsskoven?

-- Aa nej, det havde de nok ellers ikke tænkt paa.

-- Hvad skulde de da bruge det Forskud til?

-- Jo--o, det var til Christiane.

-- De gjorde sgu bedre i at sende den lange Tøs
paa Arbejde, end lade hende gaa og smøle Tiden væk
derhjemme.

-- Jamen, hun ha'de da været saa svært klejn hele
Sommeren, og Doktoren ha'de skrevet efter en farlig
Bunke Medicin til hende. Og nu vilde de da saagerne,
at hun kunde faa en proper Begravelse. Hun var jo
deres eneste.

-- Begravelse? var Christiane da død?

-- Jo, det var hun. Vorherre ha'de saamen været
saa naadig at løse op for hende i Gaar Morges, mens
de var herude at høste; for da de kom hjem til 
Middag, laa Tøsen henne ved Døren i den bare Særk og
var død.

-- Lod de da den syge være ganske alene?

-- Ja, hvad skulde de gøre? Føden skulde de vel
ha'? og Marie Smeds ha'de jo lovet at kigge ind til
Christiane. Men saa var det netop i Gaar, da hun var
hentet op paa Gaarden til Vasken, at Ulykken skulde
hænde.

Forvalteren kastede et sky Blik op paa den store,
stærke Kone, der stod foran ham. Ikke en Mine i 
hendes brede Ansigt røbede, at hun følte noget ved, hvad
hun stod og fortalte. Hovedet holdt hun en Smule
bøjet, og Hænderne pillede tilsyneladende ligegyldigt
ved Forklædebaandene.

-- Du kan komme op hos mig, naar det ringer til
Middag, Maren! sagde han saa og gik sin Vej.

-- -- -- --

Og Maren fik Pengene, og Kisten blev lavet; og nu
stod Kristiane som sagt omme i Loen og ventede. Thi
før Søndag kunde der jo ikke godt være Tale om at
faa hende i Jorden.
	
Maren var hos Præsten, hun var hos Degnen, og
hun var hos Klokkeren. Og alle Steder kostede det
Penge. Naa, det hørte sig jo saadan til, saa der var
ikke noget at sige til det! Men saa haardt var det nu
alligevel, for den Hvergarns Kjole, hun ha'de spekuleret
paa til Vinter, den maatte da ryge.

Men da Rasmus saa oven i Købet spurgte hende,
hvem der skulde indbydes til Begravelsesgildet, saa gav
Maren ham Besked:

-- Om han bildte sig ind, at hun kunde grave 
Skillinger op af Kartoffelstykket derude? det var lige even,
hun kunde købe et Par Pund Svinekød til dem selv;
og saa gik han her og pratede om at byde til 
fremmede! De var Fattigfolk, var de, og han vidste det! og
han fik værsgod selv køre Christiane op til Kirken.
Han kunde bede Smeden om at laane hans Enspænder.

-- -- -- --

Rasmus fik Vognen; og Lørdag Aften kørte han og
Smeden af Sted med Kisten. De skulde saa med det
samme hente det Læs Sylthø oppe i Kirkevænget.

-- -- -- --

Og om Søndagen efter Tjenestetid blev saa Christiane
begravet.

Der var ikke mange „Dikkedarer“ paa Færde med
det. Hun var Fattigfolks Barn, og mere end et Par
Kroners Penge havde Præsten vel ikke faaet. Og dog
talte han saa nydeligt om, hvor haardt Livet hernede
paa Jorden mange Gange var at stride sig igennem;
men naar vi bare vilde lære at bøje vor genstridige
Ryg under Prøvelsernes Kors og med Taalmodighed
bære, hvad Vorherre sendte os, saa kunde vi være evig
forvissede om, at Lønnen skulde nok komme af sig
selv oppe i Himmelen.

Rasmus sad og rokkede frem og tilbage i Stolen,
mens han ivrig gned sig ned ad de graablaa Vadmelsbukser. 
Skraaen vendte han hvert Øjeblik. Den var saa
underlig saftig i Dag, syntes han.

Og Maren snød Næsen den ene Gang højere end
den anden. Tilsidst var der ikke en tør Plet at finde
paa hele Lommetørklædet. Saa snød hun videre med 

Fingrene og tørrede sig langs ad Tommelen helt ned
paa Haandleddet.

-- -- -- --

Ude paa Kirkegaarden gik det i en Fart, da Præsten
skulde til Byen at forrette en Vielse.

-- -- -- --

Paa Vejen fra Kirken stak Maren Hovedet indenfor
hos Smeden:

-- Om han og Konen ikke hade Lyst til at gøre et
lille Rend hen til dem saadan paa det Lav tolv--et?
Hun hade faaet saadan et rigtig rart Stykke 
Svinemørbrad paa en to--tre Pund her forgangen hos Slagteren,
da hun var ude at tale med Præsten.

-- Tak, som byder! sagde Smeden. Og da han 
syntes, at Maren havde Ret til at vente endnu et Par Ord,
fortsatte han:

-- Det var da svært kontrarigt, at Christiane saadan
skulde til 'et.

-- Ja--a, sagde Maren langsomt, -- men det var nu
saa Guds Vilje.

-- Og den maa vi jo bøje vos for, supplerede 
Smeden.

Saa stod de et Par Minutter og sagde ikke et Ord.

-- Ja, Farvel!

-- Farvel, Maren!
	
Og saa travede Maren hjem til Mørbraden.

*



EN KANETUR

-- Saa vælter De ham altsaa! sagde Godsejeren,
han stod i Gaarddøren i klædeligt Formiddagstoilette:
graa Benklæder og graa Jakke med lysebrunt Silkefor
og Silkeopslag paa Krave og Ærmer. Han toede sine
bløde, hvide Hænder indeni hinanden og gyste let i
Rimtaagen, der masede sig som en Sky ind gennem
Døraabningen.

-- Naa Luna! sagde han, -- vil Du staa!

Og den fintbyggede, graablommede Blodshoppe foran
Kanen fór sammen og stod et Øjeblik uden at røre en
Muskel. Men straks efter begyndte den atter at danse
under Kanetæppet og at virre med Hovedet, hvor den
højrøde „Svejfer“ bevægede sig frem og tilbage og
kildrede Dyret om Ørene.

-- Luna!

Og Hesten stod igen stiv som en Statue.

Og ved Siden stod Kusken og holdt de mørkerøde
Liner, der skinnede som Blodstriber mod den hvide
Sne, som laa favnehøjt i Midten af Borggaarden; helt
op til Urnen ovenpaa Springvandet. Og Tjeneren gik
rundt omkring Kanen og stoppede det langhaarede
Bjørneskindstæppe ned om Fødderne paa den tykke
Maler, for hvem jeg skulde være Kusk.

-- I er altsaa her tilbage til Middag Klokken seks!
sagde Godsejeren.

-- Syv! sagde jeg.

-- Naa, syv da, men heller ikke senere!




Jeg var iført Overfrakke og Rejsekappe, laadden Hue,
uldne Vanter og lange Støvler; og det var kun med
yderste Møje, at jeg formaaede at sætte mig op at ride
paa Kuskesædet bag paa Kanen.

Gi’ mig saa Tømmerne, Kristjan!

Kusken rakte mig Tømmerne, og Tjeneren gav mig
Kanepisken. Luna stejlede og rystede sig, saa Svejferen
nikkede, og Klokkerne kimede, og store, faste 
Snekager fløj op fra Dyrets Hove op mod Kanetæppet.

Jeg lagde hurtig Tømmerne til Rette, én paa hver
Side af Malerens Hals. Saa slog jeg et mægtigt Knald
med Pisken, og Hesten fór frem. Og i susende Fart
gik det ned gennem Borggaarden, ned mod Broen over
Voldgraven.

-- Husk saa at vælte ham! raabte Godsejeren 
efter os.

Og Kusk og Tjener grinede skummelt og 
pligtskyldigst.

Vi drejede om forbi Ladegaarden, hvor Istappene
hang ned fra Kostaldstaget tre--fire Alen lange, og
gulbrune af den smeltende Sne, der var sivet ned langs
Straaene.

Saa drejede vi tilhøjre op ad Bakken og fulgte Vejen,
der løber langs Skovbrynet. Træer og Buske stod 
hvidpudrede af Rimtaagen; og sét heroppe fra lignede 
Skoven med sine Slugter og Smaahøje, sine knudrede Ege
og slanke Bøge en stor, stille Eventyrhave, hvor alt
levende var stivnet under en mægtig Troldmands 
Tryllestav; hvor Dyr og Fugle var flygtet bort, og hvor
Træer og Buske og Græs og Urter og de høje, 
svajende Siv langs Aaens Bredder i én eneste Nat var 
blevet at se til, som var det altsammen kunstfærdig 
opbygget af smaabitte blinkende Krystaller af mælkefarvet
Glas.

-- De skulde male det dér nede! sagde jeg og 
pegede med Pisken.

Maleren skudrede sig dybere ned i sit Bjørneskind,
smøgende kraftigt paa sin Cigar og mumlede:

-- Ja, vent bare, til det bliver Sommer!

-- Hvor langt er der egentlig til Sæby? spurgte jeg
lidt efter.

-- Aa, en lille Mils Vej, vel.

-- Er Vejen god?

-- Næi; Forvalteren sagde, at den var 
ufremkommelig.

-- Naa, ja saa vælter vi jo nok med Guds Hjælp.

-- Det har ikke noget at sige, mumlede Maleren, --
naar bare han melder mig det i Forvejen!

Jeg havde holdt Luna i Skridt, saalænge vi kørte op
ad Bakken langs Skoven. Men saasnart vi var oppe
over Bakkekammen og var drejet til venstre forbi Anne
Halbergs Hus, gav jeg los paa Linerne og slog Knald
med Pisken.

Hesten sprang frem, og det gav et Ryk i Kanen,
saa jeg først gik bagover paa min Pind af et Sæde og
dernæst frem over, saa at mit Hoved dukkede helt ned
paa Siden af Maleren.

-- Vil De kysse? gryntede han og drejede Ansigtet
halvt om mod mig.

-- Nej Tak, sagde jeg, -- ellers Tak!

Nu gik det i strygende Fart henad Vejen, der strakte
sig mellem flade Marker, hvor Sneen ikke havde 
kunnet fyge sammen i Dynger. Luna rejste Halsen og 
prustede og slog med Hovedet, saa den røde Hestehale
oppe mellem Ørene paa den svajede fra den ene Side
til den anden.

-- Det er Fanden til Fart! sagde Maleren, -- hun
tror vist ikke, hun skal længere end til Frederikshavn.

-- Ja, saa tror hun sgu fejl! sagde jeg.

-- Det gør hun! sagde Maleren.
	
Og vi fór videre. Forbi nogle enkelte spredte Huse, der laa
langs Vejen, og paa hvis Istappers Længde man kunde
se, i hvilke Stuer der blev fyret til daglig; thi hvor der
sjældent kom noget i Kakkelovnen, var Tappene kun et
Par Tommer lange, medens de paa de mere velhavende
Huse var en to--tre Alen.

-- Hvad er det for en Bygning, som ligger dér?
spurgte jeg.

-- Det er en Forsamlingsbygning.

-- Hvem forsamler sig dér?

-- Folket! brummede Maleren, -- Folket i Sorg og
Folket i Glæde, Folket, naar det skal grine, og Folket,
naar det skal græde!

-- Det var Ret! sagde jeg -- nu kommer der nok
Liv i Dem, gamle Jordaens! -- -- Og jeg gav mig
til at karresere Maleren bag Øret med Skaftet af 
Kanepisken.

-- La’ være! vrissede han -- pas Deres Nærings
.......

Mere fik Manden ikke sagt; thi i samme Øjeblik
laa vi begge med Ansigtet begravet dybt nede i en
Snedrive.

Jeg havde boret begge mine Arme lodret ned i Sneen
og havde beholdt Tømmerne i Hænderne; men havde
desværre ogsaa paa den vidunderligste Maade faaet
snoet dem om Benene. Luna stejlede og halede i 
Linerne og fik mig halet halvt om paa Siden, saa at jeg
fik Ansigtet fri.

-- Stille Luna! vil Du staa, dit Bæst! skældte jeg,
skønt Dyret jo var i sin gode Ret til at være urolig og
rimeligvis ganske uskyldig i det forefaldne.

Jeg kiggede til Siden og saa’ Maleren ligge som en
uhyre Byldt et Par Alen fra mig. Det var, som var han
gaaet til Ro i en grønlandsk Sovepose.

-- Jordaens, sagde jeg, -- hvordan har <sp>De</sp> det?

Posen vred og væltede sig og gjorde forgæves 
Anstrengelser for at komme om paa Ryggen. Endelig 
lykkedes det den at faa lettet sig lidt, og jeg saa’ 
Malerens skæggede Ansigt, der missede Sneen ud af 
Øjnene, spyttede og hostede. Saa fik han ogsaa halet en
Arm frem.

-- Jeg har sgu plukket Anemoner! sagde han og
viste en Tot vissent Græs, som hans Fingre krampagtig 
havde haget sig fast i nede under Sneen.

-- Kan De ikke komme hen og hjælpe mig? bad
jeg. -- Det er mig aldeles umuligt at rejse mig ...
Luna, vil Du staa!

-- Er det kanské <sp>mig</sp>, der har væltet <sp>Dem</sp>,
spurgte Maleren. -- Og saa har jeg faaet min Cigar
helt ned paa Drøvlen! brummede han og spyttede.

-- Ja, den skal jeg nok ta’ op! sagde jeg -- kom
bare hen og hjælp mig!... Luna, for ...!

Maleren rejste sig op paa Knæene. Han laa paa
Bjørneskindet og havde Rejsetæppet over sig. Nu 
lignede han livagtig en Eskimo, en fed og noget forbitret
Eskimo.

-- Puhhh! blæste han, da han endelig var kommen
paa Benene. Derpaa saa’ han sig omkring med store
ransagende Øjne, som om han ventede, at der skulde
være foregaaet en eller anden Revolution i Landskabet.

Og saa satte han sig ganske sindig ned paa den
væltede Kane.

-- Hva’ Fanden! sagde jeg ikke uden Forundring,
-- er det Deres Mening at lade mig ligge hér og 
omkomme?

-- Paa ingen Maade! sagde Maleren.

-- Tør jeg spørge, hvad er da Deres ærede 
Hensigt?

-- Naa--aa, har De kunnet vælte selv, saa er De
vel ogsaa Mand for selv at kunne komme op igen.

-- Gu’ er jeg ej! sagde jeg harmfuld, -- jeg ligger
jo hér med det ene Ben paa det utroligste viklet ind i
det andet; og saa har jeg al den Masse Tøj paa!

-- Ja, saa fryser De jo da ikke!

-- Nu skal Fanden flytte og føre Dem, hvis De ikke
kommer og hjælper mig! sagde jeg og vred paa Kroppen 
for at faa Benene fri. Men Liner og Frakker og
Ben havde i den Grad vrøvlet sig ind i hverandre, at
jeg bare sank dybere ned i Snedriven. -- Luna, vil Du
staa, din Djævel!... Kommer De saa?

Maleren rejste sig fra Kanen, gik hen ved Hovedet
af Hesten og gav sig til at klappe den og stryge den
beroligende ned over Halsen.

-- Saa, saa, saa, gamle Tøs! sagde han. -- Kan Du
se ham dér ligger? vedblev han saa og drejede Lunas
Hoved om mod mig, -- véd Du, hvad han <sp>ikke</sp> er?
han er paa ingen Maade tilfreds med det nuværende
Ministerium!

-- Bandit! sagde jeg og rakte Tunge.

-- Naa, saa De er af <sp>den</sp> Slags! nikkede Maleren,
-- det var saamænd da rart, at jeg endelig engang fik
Indblik i Deres sande Karakter!

Derpaa knappede han langsomt et Par Frakker op og
hentede et Cigarfoderal frem; tog en Cigar, puttede
Foderalet i Lommen igen, skar Spidsen af Cigaren,
fiskede en Æske Tændstikker op af en favnedyb 
Inderlomme, stak Cigaren i Munden, rev en Tændstik af,
tændte omhyggelig, lod Æsken dumpe tilbage i 
Lommen, knappede begge Frakkerne og kom saa dumpende
hen og stillede sig lige foran mig.

Jeg svedte af Raseri.

-- Maa jeg dog ikke hjælpe Dem? spurgte han med
et Smil som en nyslaaet Kammerjunker.

-- Aa, gaa ad Helvede til! sagde jeg.

Men han bøjede sig hjertevindende ned over mig.

-- Rør mig ikke! sagde jeg, -- rør mig ikke! jeg vil
før ligge hér og dø til Verdens Ende!

-- Men De maa sværge paa, at De intet ondt vil
foretage Dem, naar De atter kommer paa Benene? 
vedblev han uforstyrrelig.

-- Ja--a, sagde jeg -- jeg ... jeg vil bare myrde
Dem!

-- Sværg saa!


-- Hva’ skal jeg sværge?

-- Sværg ved alt, hvad der er Dem helligt!

-- Der er sgunde no’et, der er mig helligt!

-- Sværger De saa?

-- Ja--a--a!

-- At De intet som helst nederdrægtigt vil 
foretage Dem, være sig imod mig eller min Ære, Liv eller
Gods?

-- Ja--a--a--a!

-- Kom saa da, Lamseben! sagde han og tog fat
med en Haand i hver af mine Skuldre og rejste mig.

-- <sp>Men skælde Dem ud</sp> har jeg Lov til! sagde
jeg, saasnart jeg følte fast Grund under Fødderne.

-- Ja, det er da et Spørgsmaal! sagde Maleren, --
for ærekrænkende Betegnelser har De ikke Lov at
bruge!

-- Aa, gaa hjem og læg Dem, De ... 
Rakkerpukkel! De Hurtigmaler! De ... De Koprofag!

-- Ja, det sidste véd jeg ikke, om jeg kan lade
passere, sagde han, -- for det véd jeg ikke, hvad er.

-- Bølølø! vrængede jeg, idet jeg paa en højst 
foragtelig Maade lod min Tungespids spille rundt mellem
mine halvtaabne Læber.

-- Ja, uartikulerede Lyde generer mig ikke! sagde
Maleren overlegent, -- det var kun vore første 
Forældre, det gjorde Indtryk paa! ... Men skal vi nu ikke
se at komme af Sted? Husk, Vejen er ufremkommelig.

Luna stod og stampede i Sneen og tyggede paa
Bidslet.

-- Jo, rejs saa Kanen!

Maleren tog med én Haand fat i Kuskesædet bag
paa og drejede Køretøjet op paa Mederne igen.

-- Det er ogsaa en Nøddeskal at betro sit Liv og
sin Berømmelse til! brummede han.

-- Aa, Kanen er vel lige saa stor som Berømmelsen!

-- Ond og dog saa henrivende! nikkede Maleren.
-- Maa jeg byde Dem min Arm?

-- Hold Bøtte og skrup op! sagde jeg.

-- Saagerne! sagde Maleren.

Og saa krøb han igen ned i Soveposen mellem
Rejsetæppet og Bjørneskindet, medens jeg atter besteg
Kuskesædet.

-- Saa Luna! sagde jeg og knaldede -- nu gaar
’en godt igen.

Og Luna sprang til, rev Kanen ud af Driven og ud
paa Vejen; og fór i rask Fart videre.

Maleren sad og dampede som en Kalkovn og 
nynnede dertil en forslagen Melodi. Men pludselig vendte
han sig om mod mig og spurgte:

-- Var det med Vilje?

-- Næi! sagde jeg, -- Gu’ var det ej! for saa ha’de
jeg vel nok reserveret mig sæl en bedre Plads!

Vi var nu nede ved Landevejen; og da vi skulde
dreje om Hjørnet, vilde Hesten naturligvis ind ad 
Frederikshavn til.

-- Næ, næ, Luna! den gaar ikke! vi skal til Sæby
i Dag, min Pige! sagde jeg og halede i højre Line.

Luna vrissede med Hovedet og dansede og kvistede
med Halen under Kanetæppet for at udtrykke sin 
Misbilligelse. Men den maatte jo herom. Dog undlod den
ikke at sende et Sideblik ned ad Frederikshavnsvejen,
et Sideblik saa fuldt af smertelig Skuffelse og sugende
Længsel, at jeg et Øjeblik frygtede for, at den skulde
blive skeløjet for Resten af sine Dage.

-- Naa! brummede Maleren og pegede frem ad Vejen,
hvor vi skulde køre, -- den ser sgu livlig ud!

Jeg kiggede:

Paa begge Sider af Vejen laa der tre fire Alen høje
Snedriver; og Sporene imellem dem mundede snart ud
i dybe Huller; og snart var der kun Hul paa den ene
Side, medens det andet Spor løb op over en Drive
Sne, der var stampet haard af Mennesker og Dyr og
forvandlet til Is af skiftende Tø og Frost.

Jeg saa’ det, og jeg vil ikke nægte, at mit Hjerte
glædede sig ved dette Syn, thi Hævnen sad spændstig
og krum som et Kattedyr og lurede derinde.

-- Naa--aa, sagde jeg fortrøstningsfuldt, -- det er
da ikke saa forfærdeligt! Kanen er jo smalsporet, saa
vi kan vel køre udenom Hullerne.

Og jeg smurte paa Hesten.

Maleren sad med Hænderne stemmet imod Armene
paa Kanesædet. Og snart fór han op og satte sig paa
den ene Arm og snart ned igen og op paa den anden,
alt eftersom Fartøjet rutchede ned i Hullerne til højre
eller venstre. Og imellemstunder gik han forover og 
borede Næsen undersøgende ned i Bjørneskindet. Men
der var ogsaa Tider, hvor han laa ret hyggeligt strakt
lige ud paa Ryggen med Cigaren og Næsen lodret i
Vejret; og det var, naar vi arbejdede os op fra et eller
andet Dyb ad en Skraaning saa stejl som et 
Kirketaarn.

Jeg sad og dinglede paa mit Kuskesæde og holdt
Balancen ved uophørlig at lade min Overkrop beskrive
et Kegleomrids med Toppunkt et Sted nede i mit
Mellemgulv og med Grundfladen i Plan med Pullen af
min laadne Hue. Men hvad kan man ikke udholde med
et Smil, naar Hævnen sidder i En! thi dette var i
Sandhed som at køre henover Cordilleras des los Andes
paa langs.

-- Puhhh! stønnede Maleren, da vi igen fór med
den ene Mede ned i et uransageligt Dyb og straks 
derpaa op igen og med hele Kanen ned i en lodret
Schacht, hvor vi blev siddende -- Puhhh! dette hér
er sgu akkurat som at kure over Cordilleras des los
Andes!

-- De kommer for sent! sagde jeg, -- det <sp>har</sp> jeg
skrevet!

-- Hva’?


-- Naa, Luna! sagde jeg -- op med vos! hyp
gamle! holla! ... Un--naada!

Og jeg drev Hesten et Slag henover Siden med min
Svøbe. Det hjalp; Dyret lagde sig frem i Selen og 
halede til! og vi var atter paa Jordens Overflade.

Nu kom der en lang Strækning pænt Føre, hvor
Vejen var glat og bar for Driver, og hvor man til 
venstre havde Udsigt over nogle flade Enge og Marker til
Kattegattet, der var islagt og tomt og øde helt ud til
den graa Horisont. Og til højre, et Par Hundrede Alen
fra Vejen, hævede Bangsbos vældige Bakker sig brat
skraanende i Vejret.

Jeg holdt Luna lidt an og kørte langsommere.

-- Hva’ nu? brummede Maleren, der sad og syslede
med en frisk Cigar, som han skulde have tændt. --
Aa, bid mig den Spids a’! sagde han og rakte Cigaren
bag over Skulderen op imod mig.

-- Vil De rende og hoppe! sagde jeg og knipsede 
til hans Fingre, saa Cigaren fløj fra ham over i
Grøften.

-- Bæst! skældte han, -- De glemmer nok, at De
har svoret paa hverken at være mig til Skade paa Ære,
Liv eller Gods!

-- Det var jo én af Godsejerens! sagde jeg.

-- Hum! men jeg ha’de sgu da selv stjaalet den!
brummede han.

Og saa tog han en ny Cigar frem af Foderalet, bed
Spidsen af den og tændte.

Imidlertid sad jeg og saa’ paa Landskabet omkring
mig.

De snedækte Bakker til højre saa’ i Taagen ud, som
om de var en Forjættelse fra Himmelen med dens 
graahvide Snelag. Hist og her stod en Busk eller et Træ
og dannede en mørkere Oase i alt det hvide. Taagen
var bleven tættere, og store løsrevne Flager sank 
langsomt ned fra Bakkekammen mod Marken; hævede
sig og sank igen og tilhyllede Træerne og Buskene 
som med et stort, blødt, bevægeligt Florstæppe ...
Midtvejs oppe paa Bakken laa et lille Hus med hvide
Vægge og hvidt, snedækket Tag. Jeg saa’ en lille sort
Mand komme stavrende op mod det. Hvert Øjeblik 
løftede han Hovedet for at se, hvor langt han endnu
havde tilbage. Nu stod han stille foran Hegnet omkring
Haven. Nu gik han igennem Laagen op og imod 
Huset. Nu løftede han Armen for at lægge Haanden paa
Klinken. Da dalede der fra Bakkens Top en stor, blød
Taagedyne langsomt ned. Og et Øjeblik efter var Mand
og Hus forsvundne.

-- Kør langsomt, Kusk, vi kommer tidsnok hjem!
citerede Maleren. -- Kunde De ikke gi’ Pegasen en
lille Opmuntning? spurgte han saa. -- Husk paa, vi skal
til Sæby og tilbage igen.

-- Ja, navnlig tilbage igen! sagde jeg, samlede 
Tøjlerne og slog et Knald.

Og nu kørte vi af Sted, saa Sneklumperne fra 
Hestens Hove fløj op mod Kanetæppet, splintredes og føg
ind igennem Maskerne og lagde sig som Pudder over
Bjørneskindet og op ad Malerens Frakke.

-- Med Sorgen og Glæde hold Maade! brummede
han og børstede Sneen af sig. -- Kunde man ikke i
en snæver Vending kalde det et <sp>Isskab</sp>? spurgte han
lidt efter og slog ud med Haanden i Retning af det
tillagte Kattegat.

-- Jo--o, sagde jeg, -- men det skulde da ogsaa
være i en <sp>mejet</sp> snæver!

Nu var det gode Føre forbi, og vi kørte atter ind
mellem to høje Snevolde, der havde dannet sig i Læ
af to Tjørnehække, som groede paa begge Sider af
Landevejen.

-- Ok Gud! sagde Maleren.

Han sagde ikke andet, men han sukkede derved som
en livstræt Flodhest og stemmede paany Hænderne mod
Sædets Arme.

Og saa begyndte vi igen at fare ned i Afgrunde og
op paa Bjærgtindler. Vi blev skvulpet og rystet og
stødt og dunket, saa hver knokkel i vor Krop blev
lokket ud af sit medfødte Leje.

-- Puhhh! sagde Maleren for tredje Gang.

-- Ja--a--a! sagde jeg. Og vi nærer begge et
stille Ønske om at vende Næsen hjemad; men ingen af
os havde moralsk Mod nok til at iklæde dette Ønske
Ord.

-- Hvor langt er der egentlig til Sæby? spurgte
jeg.

-- Aa, en ti--tolv engelske Mil! sagde han.

Og saa kørte vi gudhengivent videre.

Vorherre skal vide, at jeg ikke paa nogen Maade
længere følte nogensomhelst Trang til Hævn, men 
drejede forsigtig af for alle Ujævnheder og holdt Tungen
lige i Munden overfor Kløfter og Svælg.

-- Vi kommer vist ikke hjem til Middag! forsøgte
Maleren.

-- Nei, det gør vi ikke! sagde jeg. -- Men hvorfor
vilde De absolut til Sæby?

-- Det var jo Dem!

-- Ja, for De sa’e, at der var saa kønt!

-- Tja--a ...

-- Og at Vejen var saa morsom.

-- Jamen, <sp>det</sp> er den sgu da osse!

Pause.

-- Hvad mon der er paa Færde oppe? spurgte jeg
lidt efter og pegede med Pisken op ad Landevejen,
hvor der syntes at staa en hel Mængde Mennesker,
Heste og Vogne.

-- Naa--aa, det er vel en eller anden heldig Sjæl,
der har brækket Halsen! mente Maleren.

-- Skynd sig lidt Luna! hypsa gamle! opmuntrede
jeg Gangeren. Og vi dinglede af Sted over Bjærg og
Dal, saa min Passager bed Spidsen af sit Ravrør. --
Det er en Hest, der er falden! meldte jeg fra mit 
ophøjede Sæde, -- og der staar to Mænd forsamlede 
omkring den!

-- Naa ...

-- Og saa holder der nogle Vogne og spærrer Vejen!

-- Aa Gud Fader ske Lov! sagde Maleren.

Nu var vi ikke mere end et halvt Hundrede Alen
fra Vognene. Jeg saa’ Hesten ligge i Sneen inde ved
Vejkanten, og jeg saa’ Mændene, en lille tyk én, og en
lang tynd én, staa tankefuldt bøjet over Dyret.

Saa slog jeg et Knald, og vi kørte standsmæssigt op
foran Gerningsstedet.

-- Vi maa da af og hjælpe dem! sagde Maleren
geskæftig.

-- Ja, naturligvis! sagde jeg.

Og atter havde vi samme Tanke. Vi kunde se det
paa hinandens Øjne, men vi holdt Munden tæt i.

En af Mændene, den lille tykke, kom hen til vor
Kane. Han var blaarød i Ansigtet af Fedt og ondt
Vejrlig, og han saa’ saa alvorlig-bekymret ud, da han
med en præsenterende Haandbevægelse bagud sagde:

-- Det er en stakkels Mand, hans Hest er falden,
og han har Kone og fem Børn hjemme, og han er sæl
syg, si’er han!

-- Kan De ikke faa den rejst? spurgte jeg.

-- Næi! men hvis I vil hjælpe til kanske ... Men
jeg tror, den dør.

-- Naa-aa ....

-- Jo--o, jeg tror sgu den dør!

-- Naa--aa, sagde jeg igen i en potenseret 
beroligende Tone, idet jeg kravlede ned fra mit Sæde og
trak et Par Frakker af, -- naa--aa, hvorfor skulde
den dø?

Ogsaa Maleren lettede paa sig og steg frem under
sin Dyrehud.

-- I kan vist binde Hesten her i Træet, sagde den
tykke og pegede paa en lang Asparges af et aargammelt 
Piletræ, der stod nede ved Grøftekanten.


-- Tror De, det holder?

-- Ja--a; ellers knækker det vel.

Jeg gik hen og surrede de røde Liner om det graa
Træ; medens Maleren satte Ild paa en frisk Cigar, og
den tykke Bondemand gik rundt og klappede sine to
smaa langhaarede Bæster, der stod med ludende 
Hoveder foran den tungtlæssede Vogn. Og lidt til Siden
holdt den anden Vogn, et Enspænderkøretøj, der 
tilhørte Manden med den forulykkede Hest.

-- Ja, saa er det vel bedst, vi ta’er fat! sagde jeg,
-- for vi skal til Sæby og hjem igen inden Aften.

Maleren skulede om efter mig, og jeg saa’ uhyre
beslutsom ud. Thi jeg vilde ikke være den første til at
gi’ mig.

Og saa gik vi over paa den anden Side af Vejen,
hvor Hesten laa.

Ejermanden stod ret op og ned foran den med bøjet
Hoved og sørgmodigt hængende Arme.

-- Han har Kone og fem Børn hjemme, repeterede
den tykke, -- og det er hans eneste Hest; og han er
sæl syg, si’er han, stakkels Mand; og nu ligger Bæstet
her og dør fra ham!

Hesten laa paa Siden med de tre Ben strakt ud fra
sig. Det fjerde Ben, det højre Bagben, var bøjet op
under den, og det kunde slet ikke ses. Hovedet havde
den lagt ned paa Sneen, og den aandede tungt med
udspilede Næsebor og døde, trætte Øjne.

-- Han skulde køre a’ Vejen, forklarede Bonde-
manden, -- og saa kommer han ned paa den glatte
Skraaning, saa falder Hesten, og nu ligger den her og
ka' paa ingen optænkelig Maade rejse sig ... Og
Manden har fem Børn hjemme, og han er sæl syg, si’er
han!

Maleren gik hen til Hestens Ejer og lagde sin Haand
paa hans Arm:

-- Nu skal vi nok hjælpe Dem! sagde han.

Manden vendte sig om imod os. Det var en høj

mørkladen Fyr med Fuldskæg. Paa Hovedet havde han
en stor Hætte, eller Kabuds, der var syet af Faareskind
med det laadne vendende indad, og den gik ham ned
over Ørerne og langt ned i Nakken, ned over Frakkekraven. 
Han bøjede lidt genert Ansigtet til Siden, thi
der trillede ham nogle store Taarer ned ad Kinderne.

-- Nu skal vi nok hjælpe Dem! sagde jeg; for
ogsaa jeg følte Trang til at sige et Trøstens Ord.

-- Ja, det var, da jeg skulde køre a’ Vejen, forkla-
rede Kabudsmanden, -- saa kommer hun jo ned paa
den glatte Skraaning, og saa falder hun, og nu ligger
hun og kan ikke rejse sig igen.

-- Skal vi saa ta’ fat? spurgte den tykke, -- for jeg
har fem Mil hjem!

Og vi gik alle hen omkring Hesten.

-- Se, naar vi nu stikker et Reb ind under hende,
foreslog den tykke, -- og én ta’r fat i Rompen og en
i Hovedet og én i Rebet og én gi’er hende no'én Rap
a’ Pisken.

-- Det kan jeg! sagde en lille tyndbenet 
Mandsperson, som pludselig stod midt iblandt os, -- det kan
jeg!

Vi havde slet ikke set ham komme, saa optaget
havde vi været af Dyret. Han saa' ud til at være en af
disse letbenede Smaaskræddere, der ved Vintertide gaar
paa Omgang hos Bønderne og bjærger Føden og en
femogtyve Øre pr. Dag ved at lappe og stoppe.

Nu blev Rebet anbragt omkring Hesten. Det var den
tykke Bondemand, der borede det ind under den 
gennem Sneen. Han og Maleren tog saa fat i det, jeg i
Dyrets Hoved, Ejeren i „Rompen“, og den lille Skræder
stod parat med Pisken.

-- Saa gaar’ en! sagde den tykke -- Hivæ--æ,
hop!

Og vi halede allesammen til, medens Skrædderen 
piskede løs, saa Luna stejlede, og de to smaa 
langhaarede henne foran Vognen spidsede Øren.


Den syge Hest stak Forbenene frem, løftede halsen
og lettede paa Kroppen som for at rejse sig. Men 
saasnart vi slap Taget i den, faldt den tungt om paa 
Siden igen og lukkede Øjnene.

-- Næi! pustede den tykke Bonde, -- dette hersens
nytter sgunde! hun kreperer!

Kabudsmanden stod sønderknust med Hestehalen i
Haanden. San slap han den og gik om foran Dyret.
Her lagde han sig paa Knæ ned i Sneen, løftede dens
Hoved op i sit Skød og strøg det varsomt ned over
Kinden:

-- Lille Hoppe, mumlede han, -- <sp>lille</sp> Hoppe!
og tunge, klare Taarer løb ham ned i Skægget.

Vi stod alle meget alvorlige omkring ham, og særlig
saa’ Skrædderen decideret melankolsk ud.

-- Lad os prøve engang til! sagde jeg energisk. --
Men lad os saa lægge Dækkenet derhenne ind under
Forbenene pan den; det har jeg sét, de gør inde i 
København, saa faar Dyret bedre Støtte.

-- Ja--a, det kan vi jo gerne prøve, sagde den
tykke Bondemand, -- men det kan sgunde nytte no’et,
for hun er dødsdømt.

Men nu blev jeg arrig paa denne velnærede 
Bondemand! hvorfor gik han hele Tiden og talte om at dø
og dø og dø! han kunde jo dog se, hvor nær det gik
Kahudsmanden til Hjerte!

-- Aa--aa, det er slet ikke sikkert, den dør! sagde
jeg, -- jeg har sanmænd set utallige Heste leve op
igen!

-- Og den ser jo slet ikke daarlig ud! supplerede
Maleren, -- den er jo godt i Stand.

-- Ja, hun fejler ... s’men heller ... ingenting,
forsikrede Ejeren. -- Hun har bare ... lidt Spat ...
i det nærmer ... Bagben.

-- Jaja! nikkede Dødsengelen halsstarrig, -- men
skal hun ligge her ret længe, saa fryser hun simpelthen 
fordærvet!


Jeg gik nu hen og tog Dækkenet henne fra 
Enspændervognen. Det viste sig at være to opsprættede
og paalangs igen sammensyede Sække.

Maleren løftede Hestens Forben, og Sækken blev lagt
ind under den.

Saa tog vi fat paa ny og halede og sled. Men 
Dyret kom bare halvt op paa Siden; og da vi slap, faldt
det tungt tilbage. Det huggede Hovedet ned i Sneen
og stønnede: Æ--æøff! sagde det, Tungen hang det
ud af Munden, medens det bøjede Læberne tilbage og
viste sine lange, gulhvide Tænder.

-- Her skulde være noget mere Mandskab! sagde
den lille Skrædder og saa’ hjælpeløs ud. -- Der ligger
en Smedje længere oppe, vedblev han og pegede ud
ad Sæbyvejen, -- naar vi kunde faa fat i Folkene dér,
for de har no’en svære Kræfter.

-- Vi kan jo køre derop? sagde Maleren henvendt
til mig.

-- Ja--a! sagde jeg og saa’ stift paa ham, -- det
er jo paa vor Vej!

Og jeg gik hen imod Kanen, hvor Luna hele 
Tiden havde staaet og danset urolig og ringet med 
Klokkerne.

Kabudsmanden var igen knælet ned foran sin Hest.
Han havde trukket et Hjørne af Sækken ind under dens
Hoved og laa saa og stirrede ned paa det og klappede
det, medens han stille rokkede frem og tilbage, 
fremmumlende sit kærtegnende, graadfyldte: Naa, lille Hoppe,
aa Herregud, lille Hoppe!

Pludselig vendte den tykke Bondemand sig om mod
os, der var ved at krybe op i Kanen:

-- Skal vi ikke være enige om aa gi’ den stakkels
Mand hver en Krone? spurgte han, -- det er hans 
eneste Hest, og han har en Kone og fem Børn hjemme,
og han er sæl syg, si’er han; og jeg har sgunde Tid
og vente længer, for jeg har fem Mil at køre med fuldt
Læs; og Dyret her, det dør sgu!


Og han halede en umaadelig Skindpung op af 
Lommen og gav Kabudsmanden et Kronestykke! medens
Maleren og jeg gav ham hver to Kroner.

-- Tak, sagde han, -- mange Tak; men han saa’
ikke op fra Hesten.

Skrædderen holdt sig beskeden tilbage. Men pludselig
fór han med en tre-fire Fingre ned i Foret paa sin
Vestelomme og fiskede et Par Femogtyveører frem.
Dem overrakte han den hjemsøgte med et stift og 
hypnotisk Blik.

-- Lad os saa komme af Sted til Smedjen! sagde
jeg og løste de røde Tømmer fra det graa Piletræ. Og
Maleren krøb op i Kanen og forsvandt i Soveposen.

-- De skulde lægge noget over Hesten! raabte han
til Kabudsmanden. -- Og er der ikke lidt Halm i 
Vognen. De kan sprede ud over den? ... Nu kan vi da
Gudskelov ikke naa at komme til Sæby! sagde Maleren
og gryntede velbehageligt, medens vi strøg af Sted op
ad Vejen.

-- Hvadfornoget? sagde jeg, -- jo vel skal vi til
Sæby! ellers bliver vi til Grin for hele Europa!

-- Jamen, vi maa da tilbage og hjælpe Manden.

-- Naa--aa, det behøves vist Ikke. Nu kommer der
jo Mandskab nok.

-- Vi kan sgu da ikke la’ ham ligge og omkomme
der midt paa Landevejen.

-- Det er en <sp>Hoppe</sp>! sagde jeg.

-- Hva’?

-- Det er en <sp>Hoppe</sp>, gamle Jordaens! det er 
Hunkøn, det er <sp>hende</sp>, der ligger og dør.

-- Ja, det véd jeg sgu nok!

-- Jamen, De sagde han ...

-- Aa, gaa ad Hedehusene til!

-- Ja, det kan De sagtens sige! men man maa 
virkelig vide at skelne skarpt mellem Kønnene, min kære,
ellers ...

-- Vrøvl! brummede Maleren.

Og saa holdt vi foran Smedjen.

Lige ved Døren stod en Bredslæde forspændt med to
svære Heste; og inde i Smedjen var der forsamlet en
syv-otte Mandfolk. De hang op ad Dørstolper og sad
paa Ambolte og stod lænet op ad Vægge. Alle havde
de halvtømte Bajerskflasker i Hænderne, og Ilden fra
Essen kastede et brunrødt Skær over deres Ansigter og
Hænder. Da de hørte Klokkeringningen og saa' Luna
og Svejferen og Kanetæppet, satte et Par af dem 
Flaskerne fra sig og kom ud.

-- Hør! sagde jeg og tog til Huen, -- kan ikke et
Par Mand hjælpe os?

Nu kom Smeden frem med Skjorteærinerne smøget
op over Albuerne og Ansigt og Hænder grumsede af
Sod og Sved.

-- Hør, -- sagde jeg igen, -- kunde De ikke komme
med herop paa Vejen og hjælpe en stakkels Mand med
at faa rejst sin Hest?

-- Er den kanske faldet? spurgte Smeden.

-- Ja, sagde jeg, -- og nu kan den ikke rejse sig
igen.

Og aldeles uvilkaarlig tilføjede jeg:

-- Og det er hans eneste Hest, og han har Kone
og fem Børn hjemme, stakkels Mand, og han selv er
syg, si’er han!

-- Jo--o, sagde Smueden.

-- I kan køre paa min Slæde, sagde en høj, svær
Mand, der havde staaet henne i Døren, -- jeg skal den
Vej alligevel ... Kører Herrerne osse tilbages?

Hverken Maleren eller jeg svarede.

-- Naa? sagde jeg omsider og puffede ham i Ryggen 
med Piskeskaftet, -- Vil De til Sæby eller vil De
ikke?

-- Jeg?

-- Ja, De! Der skal jo være saa kønt! ... Men De
maa skynde Dem lidt at ta' en Bestemmelse, for kommer


vi først ind mellem de Bjærge dér, kommer vi 
aldrig ud igen.

Maleren kastede et Blik op ad Vejen, hvor 
Driverne laa paa begge Sider saa højt, at de naaede
lige op til Pilehovederne. Saa vendte han sig om og
saa' mig stift ind i Ansigtet. Og saa sagde han:

-- De vil jo lige saa nødig til Sæby som jeg!

-- Ja, det véd jeg nok!

-- Hvorfor kan De saa ikke ligesaa godt ta' en Bestemmelse?

-- Fordi jeg vil ha', at De skal gi' Dem.

-- Gi' mig?

-- Ja!

-- Jeg gi'er mig sgunde!

-- Godt! Saa kører vi til Sæby!

Og jeg drejede Luna midt ud paa Vejen.

-- Nej, halløj! raabte Maleren og greb fat i 
Linerne.

-- Gi'er De Dem saa? spurgte jeg.

-- Næi!

-- Vel! -- -- og jeg slog et Knald, saa Luna 
begyndte at danse paa Bagbenene.

Bønderne stod og saa' paa os. De forstod aabenbart
ikke et Muk af det hele; rimeligvis troede de, vi var
beskænkede.

Maleren vedblev at holde fast om Linerne, og Luna
rykkede, saa Køretøjet gik baglæns. Pludselig 
mærkede jeg, at vi begyndte at hælde, og sprang af.
I samme Øjeblik væltede Kanen, og Maleren trillede
ud paa Vejen, krampagtig omklamrende sin 
Bjørnehud.

-- Nu gi'er jeg mig! sagde han og blev liggende
paa Ryggen med alle fire Ben strakt ud fra sig.

En af Mændene kom løbende til og hjalp ham op.

-- Herren sku' ha' ladt Kusken sæl om Tømmen!
sagde han.


-- Ja--a, det skulde jeg vist! sagde Maleren.

Saa blev han børstet af! Kanen blev bragt paa ret
Køl og vendt, og lidt efter rutehede vi af Sted samme
Vej, vi var kommet. Bagefter kørte Slæden med 
Mandskabet.

-- Jordaens? begyndte jeg og prikkede Maleren i
Ryggen -- gamle Jordaens?

-- Hum!

-- Hvordan gaar 'et?

-- Jo Tak!

-- Vend Dem lidt om ...

-- Hva' skal jeg?

-- Ja, vend Dem bare om ...

Maleren drejede Ansigtet om mod mig. Jeg nikkede
mildt og venligt ned til ham og kneb det ene Øje
sammen:

-- Gamle? sagde jeg, -- hva', gamle? hvem var
saa det, der ga--a sig?

-- Gimmerjøde! mumlede Maleren og snurrede 
Hovedet bort igen.

Luna hoppede og sprang og dansede foran Kanen
og travede af Sted, saa Slæden bag os kom langt
agterud.

Da vi naaede hen til Enspænderkøretøjet, var den
tykke Bondemand og hans Vogn borte, og den hypnotiske 
Skrædder forsvundet med dem. Men Kabudsmanden
laa endnu paa Knæ foran sin Hest og holdt dens 
Hoved i sit Skød. Han havde taget sin Frakke af og
bredt den ud over Dyret sammen med Sækkene. Men
hvad der rørte mig mest, var dog det, at han havde
skrabet en halv Snes Halmstraa sammen henne fra sit
Køretøj og anbragt dem langs hen med den Side af
Hesten, der vendte ned mod Sneen. Det kunde jeg ha'
indstillet ham til Ridder af Dannebrog for!

-- Nu kommer der Hjælp! raabte jeg til Manden og
vilde holde Luna an ...


Men Luna vilde videre, nu den var paa Vejen
hjem.

-- Aa Snak! -- sagde jeg, -- vil Du staa din ...! 
Du maa dog virkelig se, om de faar din Søster paa
Benene.

Men Hesten rystede paa Hovedet. Den brød sig nok
Fanden om sin Søster.

-- Ja, det er nu ligemeget, sagde jeg, -- men staa
skal Du!

Og jeg slog et knitrende Knald med Pisken, idet
jeg samtidig strammede Tøjlerne. Luna gik til Vejrs
som en Daahjort, saa Klokkerne kimede, og 
Kanestængerne knagede.

Naa? sagde jeg, -- <sp>staar</sp> Du saa?

Og Dyret stod from som et Lam og dikkede med
Halen.

-- De har dog en umaadelig Magt over Dyrene!
sagde Maleren.

-- Ja, og over Menneskene! nikkede jeg. -- Vil De
holde Linerne?

Maleren tog Tømmen ud af Haanden paa mig; og
jeg kravlede ned.

-- Er det Meningen, at jeg skal blive siddende her?
spurgte han.

-- Ja.

-- Hvorlænge antager De ...?

-- Aa, det varer vist ikke saa længe.

-- Men hvis jeg nu kører fra Dem?

-- Det gør De ikke.

-- Naa ikke?

-- Næi.

-- Og hvorfor?

-- Fordi De ikke tør, kære!... De vil simpelthen
ende et Steds oppe i den botniske Bugt eller nede i
det smalle Farvand mellem Rygen og Fastlandet, om
De overtog Regeringen.


-- Og De er simpelthen noget med det mere 
viskæftede, jeg har kendt! mumlede Maleren -- De cand.
phil.

-- Ja, De savner jo som bekendt ethvert Spor af
klassisk Dannelse, saa De kan naturligvis ...

-- Bøh! sagde Maleren og stak sin brændende Cigar
lige op i Næsen paa mig.

Og jeg fór væk.

Nu var Slæden naaet ned til os, og Mandskabet 
hoppede ud.

Smeden stillede sig hen foran den styrtede Hest og
mønstrede den med Kendermine.

-- Den ser jo mejet godt ud! nikkede han 
anerkendende, -- det er sgu ikke a' Mangel, at den ligger
dér!

Og alle de andre Mænd sagde ogsaa, at det ikke
var af Mangel.

Nej, hun fejler saamænd ingenting, sagde Kabudsmanden 
med sin sørgmodige Stemme, -- hun har bare
Spat i det nærmer Bagben.

-- Du kan ikke faa hende op? spurgte Smeden. 

-- Næi, sagde Manden, -- hun vil paa ingen Maade
op. Men nu er der du sendt én over paa Gaarden 
dérovre efter en Slurk Brændevin.

-- Naa, det er sgu godt i alle Begivenheder! 
nikkede Smeden og gik hen til Slæden og tog en Visk
Halm.

Hesten laa endnu bestandig fladt ned i Sneen med
Benene strakt fra sig og med lukkede Øjne.

-- La’ vos gnide hende lidt, saa hun kan faa Varme
i Kroppen! sagde Smeden og kom tilbage med 
Halmvisken, som han fordelte til nogle af de omstaaende.

Saa fjernede han Frakken og Sækkene, der laa over
Dyret; og en tre--fire Mand gav sig til at gnide det
paa Kroppen og Benene, mest paa Benene.

-- Der er han med Brændevinen, sagde Kabudsmanden 
glad og pegede ud over den hvide Snemark, 

hvor et sort Menneske kom travende med en Flaske i
Haanden.

-- Har vi ikke et Reb til at stikke under hende?
spurgte Smeden.

Der sidder ét fra før, sagde jeg.

-- Naa ... Tyl det saa i hende, vedblev han, da
Mennesket var naaet hen til os med Brændevinsflasken.
Det var en Sodavandsflaske, og den var fuld til 
Proppen.

-- Ka' hun døje det hele? spurgte en af Mændene.

-- Ellers ku’ Du vel hjælpe hinde, Morten 
Strandskov? sagde en anden.

-- Ja -- ha! grinte Morten, -- jæ er en møjet 
villig Mandsperson!

Kabudsmanden tog nu Brændevinsflasken i venstre
Haand; derpaa lagde han sin højre tværs over Dyrets
Ansigt nede ved Mulen og borede Tommelfingeren fra
den ene Side og de andre Fingre fra den anden ind
mellem dens Læber. Hesten gabede og vred med 
Hovedet for at slippe fri, men Manden klemte det fast ind
under sin Arm, tog Proppen af Flasken med Tænderne,
vendte Bunden i Vejret paa den og lod Indholdet
løbe ned i Dyrets Hals til sidste Draabe. Derpaa 
rejste han sig og rakte tavs Flasken til den, der havde
bragt den.

Vi stod allesammen andægtige og saa' paa Hesten,
hvis Hoved igen var sunket ned paa Sneen.

-- Nu værker det! udbrød saa Smeden pludselig.

Dyret aabnede langsomt Øjnene, prustede og saa'
sig om. Og da det fik Øje paa nogle Halmstraa, der
laa i Nærheden, lettede det paa Hovedet og drejede
paa Halsen, samlede Straaene op med Læberne og be-
gyndte at gumle paa dem.

-- Haa, haa! lo Smeden, -- hun vil sgu ha' Brød
til Snapsen, den Filfresser!

-- Nu <sp>æder</sp> hun! sagde Rabudsmanden, og gennem 
hans Øjne kunde man se lige ind i den syvende
Himmel.

Hesten begyndte at klippe med Ørerne og nikke og
pruste og kviste med Halen. Den plirede gemytlig til
os med Øjnene og smilede -- eller det saa' da i alt
Fald ud, som den smilede: den trak Mundvigene op
og viste sine Tænder.

Derpaa begyndte den at sprælle med Benene og
gøre Forsøg paa at rejse sig. Men <sp>det</sp> kunde den
dog ikke.

-- Det er dog alligevel svært, saa en Snaps kan sætte
Kulør i Mekanismen! sagde Morten Strandskov og saa’
næsten misundelig ud.

-- Ja, nu er det vist bedst, vi ta’r fat! sagde 
Smeden.

Og Mændene fordelte sig hurtig paa begge Sider af
Dyret, der stadig laa og smilte fornøjeligen og tyggede
paa Halmen. Et Par Stykker tog fat i Rebet og et Par
i Halen. Medens fire Mand satte sig paa Hug og 
stemmede Ryggen mod Hestens bortvendte Side.

- Saa begynder vi! sagde Smeden, -- hi--vææ--høj! 
... Nu kommer hun! nu kommer hun! ... En
Gang til!... hivæææ--hoo! ... Der <sp>er</sp> hun sgu!

Og virkelig stod Hesten pludselig oprejst midt iblandt
os. Den stod paa tre Ben; det fjerde, som den havde
ligget paa, og som var det med Spatten, holdt den
krampagtig trukket op under sig.

Kabudsmanden stod med et stort Smil over hele 
Ansigtet og saa' fra den ene til den anden. Saa gik han
hen og lagde Dyrets Mule op mod sin skæggede Kind.
Og saa fik han Luft:

-- Lille Hoppe, sagde han og strøg Dyret blødt
over Mulen, -- er hun nu glad igen, lille Hoppe?

Smeden, der paa ny havde lavet sig en Halmvisk,
stod og gned Varme i det spattede Ben.

-- Skal vi saa prøve, om hun kan røre paa sig?
spurgte han. -- Men I maa ikke slippe!


Alle Mand satte Ryggene fast ind til Hestens Sider,
og Ejeren tog den i Pandelokken og trak til.

-- Naa! sagde Smeden, -- kan hun flytte sig! Og
han gav Dyret et Dask med den flade Haand paa
Laaret.

Jo, hun kunde flytte sig! Hun gik endogsaa helt
midt ud paa Landevejen!

-- Saa blev den Gedde kogt! nikkede Smeden. --
Nu er 'et, om hun kan klare sig uden Stivere!

Mændene skubbede sig forsigtigt bort.

Jo, hun kunde ogsaa klare for sig i den Henseende.
Hun stod sikkert nok paa de tre Ben; og det fjerde
støttede hun koket med Taaspidsen mod Jorden. Hun
lignede en ældre Danserinde, der lige har gjort en
lidt anstrengende Pirouette.

Kabudsmanden slap Taget i hendes Pandelok og 
foldede andægtigt Hænderne. Og Smeden og hans Bande
stod omkring Parret stive og højtidelige, som om det
hele Optrin skulde fotograferes.

Nu gik jeg hen til Luna og Maleren:

-- Saa er det vel bedst, vi kommer af Sted?
spurgte jeg.

-- Det har sgu været bedst længe! mumlede 
Maleren, der for Resten laa meget hyggeligt i Posen og
dampede paa sin syttende Cigar.

Kabudsmanden nærmede sig, men blev staaende i en
fire-fem Skridts Afstand.

-- Det er vel bedst, I faar de Kroner igen, sagde
han og famlede med Fingrene i Bukselommen, -- for
nu klarer Hoppen sig jo.

Jeg slog afværgende ud med Haanden, og Maleren
tog Cigaren af Munden:

-- Nej, vist ikke, min gode Mand! sagde han, --
Pengene skal De sgu beholde! ellers faar vi jo sorte
Børn!

-- Naa, gør I det, sagde Manden og trak synlig lettet
Haanden op af Lommen igen. -- Men, saa vil jeg
da si’e Jer saa mange Tak.

-- Sæl Tak! Sæl Tak! sagde vi.

Han traadte nærmere hen til Kanen.

-- Det var da et Stadsdyr, I har dér! sagde han, --
hun kunde da nok hoppe op igen, om hun faldt.

- Ja, det kan De stole paa, sagde jeg, -- hun 
hopper sommetider over Telegrafstængerne!

- <sp>Gør</sp> hun! sagde Kabudsmanden „entrüstet“, --
ja, der er jo uhyre Forskel paa Heste.

Nu kom ogsaa Smeden og hans Mandskab 
anstigende for at taksere Luna.

-- Nej, nu er det vist bedst vi kører! sagde jeg og
strammede Linerne. -- Farvel Folkens!

-- Farvel og Tak! nikkede Kabudsmanden.

Og Maleren sagde rimeligvis Farvel. Men det var
der ingen, der hørte, thi Luna fór af Sted, som om der
sad en antændt Fyrsvamp under Haleroden.

-- Pas dog paa Hul-ullerne! stønnede min Passager.
Men baade Hesten og jeg mente, at vi kunde lige
saa godt springe som krybe i dem; og vi rystedes af
Sted gennem Kløfter og over Tinder, saa hver Pille
Kød paa vor Krop bævede som Aal i Gelé.

Da vi nærmede os Vejen, hvor vi skulde dreje ind
over Markerne, sagde Maleren:

-- Vi kan da ikke være bekendt at komme hjem
allerede nu?

-- Næ--i, sagde jeg, -- vi kører ind paa Hoffmann,
og saa gi’er De Portvin.

Vejen fra Omdrejningen og ind til Frederikshavn var
plan som et Logulv, og da jeg først havde faaet gjort
Luna begribeligt, at vi ønskede at gæste denne By,
gik det fort med klingende Klokker og bølgende 
Kanetæppe, saa at alle de Kvinder, vi mødte, hoppede ud i
Sneen som Kakkerlakker, medens Mændene bandede og
Børnene raabte Hurra.


Saaledes naaede vi Frederikshavn og drejede ind
paa Hotel Hoffmann.

-- Puh! sagde Maleren og satte sig tungt i en
Sofa, -- jeg kan sgu ikke begribe, at Nansen syntes,
det var yndigt at køre over Indlandsisen!... Jensby!
Portvin og et Skakbrædt!

-- Naa, vi skal spille? spurgte jeg.

-- Ja, nikkede han, -- vi maa ha’ en Gudsdom. De
har hele Tiden været saa kæphøj, og nu ønsker jeg at
erfare, hvor dybt De egentlig stikker.

-- Godt! sagde jeg, -- taber jeg, erklæres jeg for
Idiot ... men De betaler alligevel Portvinen!

-- Det er et Ord!

Og saa satte vi os til at spille ... og Maleren
vandt.

-- Hæ hæ! gnækkede han -- det er nok ikke altsaa
altid, at den klassiske Dannelse viser sig 
fyldestgørende?

-- Nej, sagde jeg, -- ikke altsaa altid!

Og saa gik vi hen og satte os paa hver sin Side af
det store Midterbord og gav os til at studere Aviserne
og ryge en Cigar. Det vil sige, Maleren røg fire.

Og Klokken seks satte vi os igen i Kanen og 
rutchede hjemad.

Lige idet jeg holdt Luna lidt an for at dreje om ad
Bivejen, kom et Enspænderkøretøj sindig rullende
imod os.

-- Der er sgu ham med Hoppen! sagde Maleren.

Jeg stoppede op, og Manden paa Køretøjet 
stoppede op.

-- Naa, hvordan gaar det? spurgte jeg.

-- Jo, ellers Tak! sagde Kabudsmanden fornøjet, --
nu gaar 'et da helt godt! Hun fik jo et bitte Fo’er
oppe paa Gaarden en Times Tid, mens jeg ga' 
Kaffepunser til Selskabet, saa nu er vi helt Ka’l alle 
sammen!... Ja--a, det er jo -- -- --

Men vi hørte ikke mere, thi Luna overtog pludselig
selv Styret og svingede ind paa Vejen ind over 
Markerne.

-- Her var det, De laa for Døden! sagde Maleren
lidt efter, da vi kørte forbi Stedet, hvor vi første Gang
var væltet.

Jeg svarede ham naturligvis ikke.

-- Hør, ved De hvad? vedblev han, -- nu gaar der
pludselig et Lys op for mig!

-- Endelig! sagde jeg, -- og hvad er det for ét?

-- Jo, ser De, Grunden til, at De ikke kunde rejse
Dem selv før er naturligvis, at De har Spat i Haserne
ligesom Hoppen derude ... hæ, hæ!

Oppe ved Anne Halbergs Hus holdt jeg Luna i
Skridtgang for at komme om Hjørnet og køre langsomt
ned ad Bakkevejen ved Skoven.

-- Kan De se? spurgte Maleren.

-- Jo, det tænker jeg.

-- Ja, for ellers kan jeg da godt stryge en 
Tændstik!

- Det er dog mageløst, saa De er bleven vittig 
siden den Portvin! sagde jeg. -- Skal vi køre lidt i
Trav for at svale Dem?

-- Ja, værs'god! sagde Maleren næsvist.

Jeg løsnede paa Linerne, og Luna tog Fart igen og
travede rask ned ad Bakken. Kanen slingrede og gled
fra den ene Side af Vejen til den anden. Men Maleren
tog det meget overlegent, han fløjtede endogsaa.

Pludselig slingrede vi over i en Snedrive, hvor vi
blev siddende.

-- Naada, Luna! sagde jeg, -- ta’ bare fat!

Luna forsøgte, men kunde ikke.

-- Aa Snak! sagde jeg. Gu' kan Du saa! Og jeg
gav den en lille Opmuntring med Pisken.

Hesten sprang frem.

I det samme sagde det: Knak i Kanen, og den ene
Stang fløj ud til Siden.

-- Sidder vi? spurgte Maleren.

-- Ja, betydelig! sagde jeg.

Og saa sad vi ganske stift og stille et Par Sekunder.

-- Ja, hér kan vi sgu da ikke blive siddende! 
udbrød saa Maleren arrig.

-- Det lader dog næsten til det! sagde jeg.

-- Skal De da ikke af og se efter, hvad der er i
Vejen?

-- Det véd jeg meget godt, sagde jeg, -- det er en
Stang, der er knækket.

-- Jamen, jamen ... jamen, hvordan kommer vi saa
hjem?

-- Vi maa vel gaa.

-- <sp>Gaa</sp>?

-- Jo--o!

-- Jamen, skal De da ikke af og se efter, hvad der
er i Vejen?

-- Det véd jeg meget godt, gentog jeg akkurat i
samme Tone som før, -- det er en Stang, der er
knækket.

-- Aa, De ... De Blæksprutte! brummede Maleren
og krøb ud af sit Hylster.

-- Det er saa yndigt at følges ad! sang jeg og
kravlede bag efter.

Og saa spændte jeg Hesten fra og tog Kanetæppet
af den.

-- Det maa De bære, sagde jeg og kastede det hen
til Maleren. -- Og det er ogsaa bedst, at De ta’r
Rejsetæppet og Bjørneskindet med; det er ikke værdt,
at vi lader det blive liggende herude paa Vejen.

-- Er der ellers ikke andre Smaating?

-- Jo: De kan lægge Stængerne op i Kanen, saa
kan Kristjan hente det hele.

-- Ja, De er en herlig Spire! brummede Maleren.
-- De kan udstede Love og Anordninger, men styre
Deres egne Affærer ...

-- Farvel! afbrød jeg ham mildt og venligt, -- 
far<sp>vel</sp>, og <sp>Tak</sp> for i Aften!


Og jeg begyndte at „lege Hest“ med Luna ned ad
Vejen.

-- Hov! raabte Maleren -- hov! De maa sgu ta'
mig med!

Han kom indhyllet som en Barselkvinde travende
ned mod mig med Kanenet, Rejsetæppe og Bjørneskind
over Hoved og Skuldre og hængende langt ned ad
Ryggen.

-- Holdt! skreg han, -- holdt dog!

-- Ja, vil De saa lade være med at bruge Mund?

-- Ja--a! stønnede han, -- jeg mortificerer Rub og
Stub! jeg blæser paa Gudsdommen!... De er det 
<sp>intelligenteste</sp> Menneske, jeg ... Aa Gud bevares
vel i Himmerige, hvor jeg sveder!

-- De kan ta’ fat i Spændetampen bag i min
Kappe! sagde jeg og holdt Hesten an, indtil han havde
naaet os.

Maleren gjorde et vældigt Greb i Kappen. Og saa
kørte vi videre i Tavshed.

Da vi var kommet forbi Mølledammen og 
Ladegaarden, slog jeg et Knald med min Svøbe, og Plankerne
i Broen over Voldgraven gungrede hult under vore
Hovslag, da vi fór over den.

Og op gennem Borggaarden kørte vi, hvor Lyset
faldt med et rødgult, godsligt Skær ud over den hvide
Sne.

-- Skal vi svinge rundt om Springvandet? spurgte
jeg.

-- Naturligvis! mumlede Maleren inde bag sine 
Forhæng, -- lad os bare ta' alting med!

Og saa svang vi rundt om Springvandet og op foran
Døren, hvor Kusk og Tjener stod djævelsk grinende
som om Formiddagen, da vi drog ud. Og dér sank vi
tilintetgjorte ned paa hver sin Side af Stentrappen.

Men inde i den oplyste Entré stod Godsejeren i
hjemlig Middagsdress: tætknappet Diplomatfrakke, graa
Benklæder, nedfaldende Flipper og mørk Halsdug uden

Naal. Han toede hyggeligt sine hvide, bløde Hænder
inden i hinanden, mønstrede et Sekund den kaneløse
Luna, nikkede derpaa ned til os og sagde med en
uendelig Blidhed i Tone og Foredrag:

-- Det var Ret, Børn! saadan skal det være. Jeg
ser, I har gjort hvad I kunde, for at komme i ordentlig 
Tid hjem.

*

AVISKONEN

Jeg har en gammel Veninde, der har gaaet med 
„Berlingske“ i seksogtredive Aar.

Aften og Morgen i Regn og Sne, i Kulde og Solskin, 
Sommer og Vinter triller hun af Sted i uhyre 
Lædersko og sort Straahat med Aviserne liggende paa 
Bunden af en invalid Barnevogn.

Vejret og Aarene har gnavet paa den gamles Legeme, 
paa hendes Sko, paa Straahatten og Barnevognen. 
Men hendes Humør har de ladet i Fred.

Jeg mødte hende i Aftes, og vi kom i Passiar sammen.

-- Hvordan har Mo’er det? spurgte hun.

-- Jo Tak.

-- Lever Fa’er endnu?

-- Ja, alt hvad han kan.

-- Bor vi endnu paa Vodrofsvej?

-- Nej, de gamle er flyttet paa Landet, og jeg bor 
alene nu.

-- Falder 'et nunde lidt trist engang imellem?

-- Næ, jeg holder nok af det! sagde jeg.

-- Ja, sagde hun og nikkede, -- der løber jo 
immer no'et paa med de unge, som kunde remplesere de 
gamle!

Og saa blinkede hun aldeles guddommeligt med 
sine smaa vejrbidte Øjne:


-- Smaapiger, hva'? sagde hun og stak mig skælmsk 
med Tommelfingeren i Siden.

Jeg kunde ha' kysset hende trods Snavset, som sad 
i Rynkerne rundt i hendes Ansigt ... midt paa de 
gamle, rimpede Læber, der af Alder var ganske hvide 
i Mundkrogene, kunde jeg ha’ kysset hende. Men jeg 
gjorde det ikke. Jeg nøjedes med at trykke hendes 
Haand og give hende en Krone til Kaffebønner.

Og saa satte hun nynnende Vognen og Skoene i 
Gang igen og traskede videre. Hun skulde endnu rundt 
med femogtyve Berlingere, hvoraf de nitten skulde 
bringes op paa tredje og fjerde Sal ...

Jeg elsker denne gamle Mutter!

Og nu har jeg sat hende dette Mindesmærke.

*


I KUPÉEN


Nej! sagde han og rystede energisk paa Hovedet --
bare aldrig det! et Fruentimmer er li’som en
toaars Plag: hun skal køres stramt fra Begyndelsen, 
ellers splintrer hun sgu baade Stænger og Forsmæk og
det hele!

-- Naa--aa, der er vel Forskel paa dem.

-- Sgunte meget! aldrig meget! de er durkdrevne
lige ud til Neglene allesammen. No'en viser Indholdet
straks og lamenterer og skriger op og vender det hvide
ud af Øjnene for et godt Ord. Men det er endda ikke
de værste! de er sgunte de værste! næi, disse hersens
Smaakyllinger, som i deres Tale og Gebærder er li'som
Honning og sød Fløde, og som saa triveligt nok kan
lægge Hovedet paa Siden og smidske med Øjnene som
en kælen Spædekalv, se, de er de værste! Aa Gu' 
bevares, hvor jeg har studeret dem! Ser De, unge Herre,
naar man saadan render Land og Rige rundt og kigger
ind baade ad Hoveddøren og Køkkendøren og 
Vandhusdøren med, ha'de jeg nær sagt, saa ser man meget
mellem Morgen og Morgen, som andre Mennesker 
holder for Løgn, naar man fortæller dem det; og saa 
priser man sin Gud og Skaber, at man aldrig har været
saa endegal, at man har knyttet sig til et Fruentimmer
for no'en længere Tidsregning a' Gangen! -- -- Er
De med Forlov gift kanské?

-- Næi -- -- --

-- Saa gør 'et ikke, si'er jeg, saa gør 'et aldrig!

-- Naa-aa -- -- --

-- Ja jeg si'er 'et bare end' engang: gør 'et aldrig,
si'er jeg! for ingen Mennesker véd, hvad de gaar ind
til i Ægtestanden! ingen dødelig véd det! Hun kan
være nok saa blødmulet og klejn, <sp>før</sp> Præsten har
slaaet Korsets Tegn oppe ved Alteret, er hun først 
bleven alene med Gemalen, saa ta'r hun sgu 
Bælgvanterne a', og saa sidder Kløerne dér nok saa nydeligt
paa Rad fem paa hver Finger, og saa regner jeg endda
ikke <sp>Tæerne</sp> med!

- Fem paa hver <sp>Haand</sp>! indvendte jeg.

- Fem paa hver Haand, ja naturligvis! Sa'e jeg
fem paa hver <sp>Finger</sp>? ja man snakker jo sommetider
over sig! -- -- Næ, men De maa nu ikke tro, unge
Herre, at fordi De hører til de højere Klasser, at De a'
den Grund slipper gesvindtere fra det end som vi 
andre! et Kvindfolk er et Kvindfolk, hva' enten hun saa
skrider rundt i Silke eller Vammel! tro De paa det!
Aa Gu' bevares ja, jeg har saamænd personlig kendt
de fineste Herregaardsfruer, der lurendrejede deres Mand,
saa Sveden rendte ned a' ham, og de kørte endda
baade med Kusk og Tjener og fire Heste baade paa
Besøgelse og i Kirke! Og hvis jeg maa tale rent ud
uden at fornærme Dem, saa vil jeg frit hen være saa
dristig at paastaa, at de fine er de <sp>værste</sp> paa det
Omraade! for ser De, déroppe i de Klasser er der no'et,
de kalder „Kærlighed“ og „Elskov“ og saadan no'et
med no'et paa, som vi simplere Folk ikke kender til
nede hos vos; for naar vi ta'er en Kone, saa er 'et
for at faa et Fruentimmer i Huset til at gøre dit og dat,
som et Mandfolk ikke har Haandlav til! men naar <sp>de</sp>
gifter dem, saa er 'et for at Kvinden, hun kan sidde
paa Stas og brodere Morgensko og Tøfler og disse 
hersens Slomrepuder i Sofaerne. Men se det bli'er jo 
kedeligt i Længden, forstaar De, begribeligvis kan De
nok tænke, for hvorfor Fanden skal ikke Fruentimmerne 
li’saagodt arbejde i deres Ansigts Sved som vi andre
efter Syndefaldet? Og saa er 'et, at de henfalder til
baade det ene og det andet og læser disse skidt 
Romaner, der gør dem spiltossede og faar dem til at ryge
baade Cigarer og Cigaretter og holde Kapellaner li’som
Præstekoner, naar den gamle ikke kan funsjonere mere!
Næ--i, det er sgunte Smaafolk, der er de værste i det
Kapitel, det kan De rolig sætte Fingeren i Øjet paa;
for de har jo ikke Tid, ser De, skal jeg sige Dem! og
viser de osse imellemstunder <sp>Tilbøjeligheder</sp>, saa
gi’er Manden dem simpelthen en Opmuntring, for 
Manden er sgu da Kvindens Hoved, som skrevet staar! og
Fruentimmer og Børn og Hunde, de skal ha' deres
Strabans engang imellem for at lyde Respekten!

Jeg sad stille lyttende paa Sædet ligeoverfor den
lille snakkende Mand, som var kommen ind i Kupéen
med sin Bissekræmmerkasse paa Ryggen og sin 
Støttekæp i Haanden. Vi var falden i Passiar sammen først
om Vind og Vejr og Regn og Tørke; men saa havde
han paa én Gang kastet sig over „Fruentimmerne“, og
jeg lod ham udvikle sig, thi man skal lære, saalænge
man lever. Det var paa tredje Klasse, vi kørte, og 
Kupéen var fuld af rejsende, baade Mænd og Kvinder.
Men han lod sig ikke genere; han talte højt og 
gestikulerede som en Mand, der er vant til at have 
Auditorium. Og han høstede da ogsaa baade Nik og
svedne Smaagrin fra de mandlige Tilhørere omkring
os. Kvinderne forholdt sig jo lidt mere kølige.

-- De raader mig altsaa fra nogensinde at indlade
mig paa Ægteskab? spurgte jeg.

-- Ja--a--! sagde han, -- det véd Gu', jeg gør!
det kan De stole paa, Herre! for Ægteskabet det er akkurat
li’som at sætte to Faar sammen i ét Tøjr: de river og
slider i 'et, og det ene vil den ene Vej, og det andet
vil den anden Vej, og saa ligger de og trimler rundt
begge to og gisper og hvæser og stønner og lamenterer 
med Tungen en hal' Alen ude a' hver sin Hals!


-- Naa--aa, jeg har da set Faar, der græssede 
meget pænt og fredeligt sammen.

-- Saa--aa, har De det? Men saa har De vist osse
kun set paa dem en lille Tid a' Gangen, for De kan
være evig forvisset om, at binder man to levende 
Væsner sammen, saa vil der altid komme den Stund, hvor
de helst vil gaa hver sin Vej, tro De paa det! Og
<sp>holder</sp> de sammen, saa gaar 'et gerne i Strid og
Splid fra Morgen til Aften og Morgen igen! Eller osse
saa nydelig stille og roligt, at alle Mennesker, der
kommer paa Besøj, si’er: næ--æ, hvor de to dog 
lever smukt og godt med hinanden, det er rigtig en hel
Fornøjelse og se! -- -- Men det er Løgn og Bedrag,
skal jeg sige Dem, unge Herre! for nu skal jeg sige
Dem en Ting: <sp>Han</sp> har gi'et efter og finder sig i, at
hun kører Hestene for Husfredens Skyld, ser De, for et
Mandfolk er jo gennemgribende mere fredsommelig 
saadan end et Fruentimmer! der skal jo en ren Satan til
at maale sig op med et Kvindfolk i Længden! de er
sejglivede, er de, meget værre end som en Kat, der
skal hænges! allerbedst som man tror, at man har faaet
Krammet paa dem, saa si'er de: miau--u, sprut, fut! og
saa har man Kløerne i Øjnene.

-- Men kan dog ikke undertiden Manden være den
værste? spurgte jeg.

-- Nej, vist ikke kan han ej! sagde Bissekræmmeren
og slog afværgende ud med Haanden det er altid
Fruentimmerne, der skyder den første Kanon a'! Og
jeg for min Part tror nu, at Vorherre har været i snavs
Humør, da han lavede Eva af dette hér Ribben; eller
osse har der været Benedder eller andet Skidteri i det!
-- -- Ikkesandt, Karlfolk her rundt omkring? 
appellerede han til Passagererne, -- har jeg ikke Ret?

-- Gu’ har Du saa, Espensen! sagde en stor, svær
Bondemand og puffede svedent sin Kone i Siden, --
Du har sgu Ret! hva', Mutter! hæ, hæ!



-- La' være Morten! jeg vil ikke ha' 'et! snerrede
Konen.

Lokomotivet peb, og Toget bremsede.

-- Ja, nu er vi ved Grænge, sagde Bissekræmmeren
og gav sig til at pusle med sin Kramkiste, -- og hér
skal jeg a': jeg skal a' Nystedkanten til. -- -- Farvel
Folkens, og lad mig nu se, at I ligger Jer mine Ord
paa Hjertet!

Da Manden var staaet ud, og Toget igen havde sat
sig i Bevægelse, sagde den føre Bondemand henvendt
til mig:

-- Det er nu mærkelig med Lars Espensen, for man
kan aldrig snakke ti Ord med ham, forinden at han
skal rakke ned paa Fruentimmerne!

-- Ja--a, sagde jeg -- hvad mon Grunden kan
være?

Det er sandelig den, sagde en lille, klarøjet og
rødmusset Feriestudent, der sad klemt op i et Hjørne
af Kupéen, -- og foran paa Maven holdt han en „Natsæk“, 
der var broderet med røde Roser, hvide Liljer og
blaa Forglemmigejer, -- Grunden er sandelig den, sag-
de han, -- at Hr. Espensen ikke <sp>kender</sp> Kvinden!


„EN DITLEVSEN“

... og havde vi ikke været fire Mennesker, der saa'
ham med vore egne Øjne, sluttede Fortælleren, -- saa
vilde jeg aldrig ha' talt om den Historie!
	
-- Det var en rigtig Ditlevsen! sagde en lille, fed,
lebendig Herre paa Sædet ligeoverfor -- en rigtig 
Ditlevsen! og saa lo han.
	
-- Hvad for En, siger De? spurgte Manden, der
havde fortalt.
	
-- En Ditlevsen!
	
-- Og hvad er det for En?
	
-- Ja, nu skal Deherrer bare høre! ... Og det er
sgu sandt! ... Det var den Aften, Laura var hos
mig ...
	
-- Hvad for en Laura? spurgte en anden.
	
-- Ja, det er ligegyldigt! Hun hed nu Laura!
	
Vi sad ved Desserten: Krakmandler og en let 
Fruentimmervin, jeg husker ikke hvilken. Stuen var festlig
oplyst. Der brændte to Lys foran Spejlet og tre i 
Lampetten under Loftet. Vi sad begge to i Sofaen og 
knækkede Mandler, hun til mig og jeg til hende. For hun
var en rar Pige.
	
Saa banker det lige med ét paa Døren.
	
Laura standsede midt i en Latter. Hun havde forsøgt
at faa to Krakmandler til at sidde fast i mine Næsebor. 
For hun var ogsaa en grinagtig Pige.
	
-- Hys! sagde jeg, -- jeg er ikke hjemme!


-- Nej! hviskede hun.
	
Og vi sad stille som Mus.
	
Det bankede igen.
	
-- Hvem mon det kan være? hviskede Laura.

-- Aa, det er jo ligemeget, sagde jeg, -- sid bare
rolig.
	
Det bankede tredje Gang.
	
-- Du kommer vist til at spørge, hvem det er; 
maaske ...
	
-- Nej! sagde jeg, -- lad ham bare banke! Nu 
sidder vi jo og har det saa rart.
	
Men saa begyndte det at dundre løs af alle Livsens
Kræfter. Og Laura tog paa at fnise; for det skal jo
Fruentimmerne.
	
-- Aa, lad nu være, Laura! sagde jeg, -- han kan jo
høre det!
	
-- Jeg kan ikke la' være, sagde hun, -- jeg <sp>kan</sp>
ikke!
	
Og hun tog en Sofapude og pressede sit Ansigt
ned i.
	
Men Væsenet derude maa alligevel ha' hørt os, for
nu blev det rent galt. Det slog løs baade med Hænder
og Fødder.
	
-- Aa Gud! sagde Laura, -- han er fuld!
	
-- Aa Snak, sagde jeg, -- han er gal ... Men jeg
maa vel ligesaagodt høre, hvem det er.
	
Og jeg rejste mig og gik hen til Døren:
	
-- Hvem er det? spurgte jeg.
	
-- Godaften! sagde en Stemme.
	
-- Godaften! sagde jeg.
	
-- Er det ikke Hr. Petersen? spurgte Stemmen.
	
-- Jovel.
	
-- Jeg skulde hilse og bede ...
	
-- Ja Tak! sagde jeg. -- Men vil De sige, at jeg er
syg!
	
-- Jeg skulde hilse og bede fra Ditlevsen ...
	
-- Fra hva' for en Smed?


-- Fra Ditlevsen!

-- Ditlevsen?

-- Ja! ... Ditlevsen i Warnemünde!

-- Nu stiger den! sagde jeg og kunde ikke lade
være med at smile, for Laura laa aldeles flad af Latter
henne i Sofaen.

-- Hør, sagde jeg og satte Munden til Nøglehullet,
-- hvad er det for en Ditlevsen, De staar og snakker
om?

-- Det er ham fra Warnemünde!
	
Nu begyndte Laura at faa Krampe af Latter, for de
Fruentimmer kan jo aldrig holde Maade.

-- Hør, Laura, sagde jeg -- Du maa sgu ikke!
Manden derude bliver jo helt tosset! ... Hvor er den
Ditlevsen? spurgte jeg.

-- Han er henne paa „Trehjorter“.

-- Naa! Men det er ikke mig! sagde jeg.

-- Er De da ikke Hr. James Petersen?

-- Jo.

-- Jamen, saa er det Dem! ... Jeg skulde hilse og
sige, om ikke De og Deres Søster vilde komme hen
og spise til Aften.

-- Mange Tak! sagde jeg, -- det er nydeligt af Hr.
Ditlevsen, det véd Gud, det er; men--n ...

-- Han sa'e, at han skulde absolut tale med Dem
om noget vigtigt.

-- Jamen, kære, sagde jeg, -- jeg kender pinedød
ikke den Herre!

-- Er De da ikke Hr. James Petersen?

-- Jo i den Almægtiges Navn! men ...

-- Jamen, saa er det Dem! lød det ufortrødent bag
Døren.

-- Du maa vist heller lukke op! hviskede Laura. --
Jeg kan jo gemme mig.

-- Hvor? om jeg tør spørge!

-- Inde i Klædeskabet.

-- Sludder! sagde jeg. -- Og jeg sidder saagu' da 
heller ikke her og æder Krakmandler alene ved fem
Lys! ... Hvornaar er han kommen? spurgte jeg, 
henvendt til Døren.

-- Han er kommen med Gedsertoget i Aften. Det
var noget om Deres Broder.

-- Om min Broder! ... Lad nu være og sid der
og grin, Laura! jeg kan ikke forstaa, hvad Mennesket
siger! ... Min Broder?

-- Ja. Deres Broder fra Tyskland. Han er nok med.

-- Hvad er det, De siger, Mand! er han med?

-- Ja; men det sagde Ditlevsen, at jeg ikke maatte
sige.

-- Hør, Laura, jeg maa derhen! ... Vil De hilse
Hr. Ditlevsen og sige, at jeg skal straks komme!

-- Jovel ... Godnat!

-- Godnat!

-- -- -- --

-- Har Du en Broder i Tyskland? spurgte Laura,
da Manden var gaaet.

-- Javel har jeg saa. Men jeg kan ikke forstaa ...
Jeg havde Brev fra ham fra Libau i Onsdags ... Naa-men 
jeg maa jo hen paa Trehjorter! Du kan godt blive
her saalænge.

-- Nej, det tør jeg ikke! jeg tør ikke være her
alene! Sæt din Broder var kommen no'et til!
	
-- Kommen til? hvad er det for noget Snak! hvad
skulde han være kommet til? sagde jeg, for 
sommetider kan jeg ogsaa blive arrig paa de Fruentimmer,
naar de kommer med deres Vrøvl. -- Naa, ja, saa maa
Du tage dit Overtøj paa, saa følges vi ned ad Gaden.

-- Det var kedeligt; nu ha'de vi det saa rart! 
sukkede Laura.

-- Ja--a, sagde jeg, -- men skynd Dig bare lidt.
	
Vi tog nu begge Tøjet paa, og Laura puttede en
Haandfuld Rrakmandler i Lommen og pustede 
Lysene ud.
	
Og saa gik vi.



Nede paa Hjørnet skiltes vi, og jeg skyndte mig af
Sted til Hotellet. Da jeg kom derhen, bad jeg 
Portneren vise mig op paa Ditlevsens Værelse.

-- Nummer tretten paa anden Sal! sagde han.
	
Jeg løb op ad Trappen og bankede paa. Ingen 
svarede. Jeg bankede paa igen. Ikke en Lyd. Jeg aabnede
Døren. Der var mørkt.

-- Den Herre er gaaet ud! sagde en Stemme ved
Siden af mig. Det var en af Hotelpigerne.
	
-- Er han gaaet ud?

-- Jo, for et Øjeblik siden. Mødte Herren ham ikke
paa Trappen?

-- Næi, det gjorde jeg ikke ... Hedder han 
Ditlevsen?

-- Det véd jeg ikke; det staar nede paa Tavlen.
	
Jeg ned igen.
	
Ganske rigtig, der stod Nr. 13, Ditlevsen, Warnemünde.

-- Er Ditlevsen gaaet? spurgte jeg Portiéren.

-- Det véd jeg ikke; men nu skal jeg spørge Carlsen.
	
Og dermed forsvandt han i et Hul under Trappen.
	
-- Jo, sagde han, da han et Øjeblik efter dukkede
frem igen. -- Hr. Ditlevsen er lige i dette Øjeblik
gaaet ud med en anden Herre; og han har lagt den
Besked, at han gik hen til James Petersen. Mødte De
ham ikke herudenfor?

-- Næ, sagde jeg, -- Gu' gjorde jeg ikke nej!
	
Og saa ilede jeg hjem. Men der var ingen ... Jeg
tændte Lampen og satte mig til at vente. Men der
kom ingen. Jeg spiste alle Krakmandlerne og drak 
Vinen. Men der kom fremdeles ingen. Klokken blev elleve,
og den blev tolv. Men der kom endnu bestandig 
fremdeles ingen.
	
Saa gik jeg i min Seng, arrig paa hele Verden.
	
Om Natten drømte jeg, at der kom et Skib fra
Warnemünde sejlende op ad Trapperne; og som 
Gallionsfigur stod Laura med Fiskehale og spiste 
Krakmandler.
	
Og da jeg næste Morgen kom op paa Hotellet Klokken 
otte, sagde man mig, at Ditlevsen var rejst med
Dampskibet Kl. 6 til St. Petersborg ...

-- Og siden den Historie er det, at jeg altid kalder
saadan en Geschichte, som ingen Djævel kan hitte ud
af, for en Ditlevsen! endte den lille, fede lebendige
Herre sin Beretning og kluklo, saa hans Øjne blev
ganske borte i Kød.

*


OMVENDELSE


Huset stod øde og tomt med mørke Skodder for alle
Vinduer. Haven laa forsømt med Ukrudt og Græs
paa alle Gange, og Blomster og Buske groede, som
de bedst kunde; thi hun var død, og han var rejst bort
for at glemme.

-- -- -- --
	
Aften efter Aften havde de siddet i den lille Sofa i
Kabinettet, medens Stilheden sænkede sig ned over
den mørke ensomme Sidevej, hvor de smaa hyggelige
Villaer laa som Bikuber i Ly af Træer og Hække.
	
Nu og da lød en Fodgængers knirkende Trin i Vejens
Grus. Men de hørte det ikke, de to derinde, de 
vedblev at tale. Han berettede og hun lyttede og faldt
imellemstunder ind med et Spørgsmaal. Gardinerne havde
de trukket for, og henne i Kaminen opførte Ilden sin
sælsomme mystiske Leg.

-- -- -- --

Han fortalte hende om Livet derude i den store 
Verden. Fortalte hende om de nye Tanker, de nye 
Følelser og Stemninger, der som en befriende og lutrende
Strøm skyllede hen over Lande og Folk og uden 
Skaansel væltede og sønderbrød alt, hvad der skulde væltes
og sønderbrydes. Thi skiftende Tider fordrer skiftende
Livssyn, sagde han.
	
Først var hun bleven bange, og som et mørkerædt
Barn havde hun gemt sig ind ved hans Bryst og med 
hviskende Stemme bedt ham sige, at det var ikke sandt
alt det, han fortalte.
	
Han havde da taget hende i sine Arme og kysset
hende til Ro. Og gennem det, at hun saa hjælpeløs
og barnetryg havde klynget sig til ham, lærte han at
forstaa, at han maatte fare varsomt frem, om hans Værk
skulde lykkes.

-- -- -- --

Hun var opdraget i et gammeldags Hjem, hvor man
i Ly af Traditionernes Mur hverken havde haft Evne
eller Vilje til blot at se et Gran af Berettigelse i de
Spørgsmaal, Tidens fremskredne Aander satte under
Debat. Man havde stemplet ethvert fornyende Pust ude
fra som „Socialisme“ og „Fritænkeri“; havde stænget
Døren, spigret Vinduerne til og levet i Troen paa de
gode gamle Tankers ene saliggørende Kraft.
	
I saadanne Omgivelser havde han fundet hende. Hans
kraftige, energiske Sjæl havde følt sig uimodstaaelig
draget mod denne sarte Natur, dette voksne Barn med
de barneklare, søgende øjne.
	
Og hun blev hans.

-- -- -- --

Hun hengav sig til ham med hele sit frygtsomme
Hjertes forkuede Trang til at elske og leve. Hun bad
ham under en Strøm af Taarer at tage hende bort fra
dette Hjem, som nu var blevet hende et Fængsel.
	
Og de blev gifte, og hun blev fremmed for sit 
Barndomshjem.
	
-- -- -- Straks de var flyttet ud i den lille Villa,
begyndte hans Kritik ubarmhjertig at ransage det, hun
sit Liv igennem havde levet paa.
	
Hun maatte, hun skulde for alt i Verden faa
Øjnene op! Det andet førte kun ud i Fordummelse og
Sløvhed.
	
Og hans Hjerte vaandede sig af Sorg, da han fornam
den Rædsel, med hvilken hun saa' sine Barndoms og
Ungdoms Guder forvandlede til Støv og Grus. Dog 
elskede han hende for højt til med Vold at ville 
paatvinge hende et Tankesæt, der syntes at ligge hende
saa fjernt og at være hende saa fremmed. Og han tav
og besluttede at vente.

-- -- -- --

Men nu var det, som hun instinktmæssig anede, hvad
der foregik i ham! anede den Smerte, hendes Modstand
voldte. Og med et kærligt Barns hele dybtfølte Anger
over en formodet Brøde bad hun ham om Tilgivelse
og Overbærenhed: Det var hende saa nyt, saa uhørt
nyt, alt det, han meldte om! Men han skulde blot vise
lidt Taalmodighed, saa skulde hun nok lære at forstaa
ham!

-- -- -- --

Og han begyndte paa ny i de stille Timer, naar
Mørket faldt paa og Skæret fra Kaminen dansede sin
Lygtemandsdans, at tale til hende om, hvad der fyldte
hans Sjæl med Begejstring og Tro. Rolig og nøgtern
tog han fat i Frygt for at støde hende fra sig. Men
senere, da Emnet ligesom tog Magten over ham, flød
Ordene djærvt og veltalende fra hans Læber. Og 
ivrigere og ivrigere lyttede hun til, og hyppigere og 
hyppigere spurgte hun. Det var, som om hun stræbte at
bringe sin Evne til at forstaa ham i Højde med sin
Vilje til at tækkes ham. Og lidt efter lidt lykkedes det
hende at hilde baade sig selv og ham i en fast Tro
paa, at det gamle i hende var dødet for bestandig,
medens det ny kraftigt spirede frem til Blomstring og
Liv.
	
Men saa var det, hun en Nat blev betænkelig syg.
	
Lægen sagde, at det var Nervesvækkelse, medfødte
Dispositioner, som nu gjorde deres Ret gældende.
	
Hun lo og mente, at han overdrev.
	
Men snart grebes hun af en stadig voksende Uro.
Intet Øjeblik turde hun være ene, og naar Manden kom
hjem, traf han hende opløst i Taarer: Han maatte ikke
forlade hende! hun plagedes af de forfærdeligste Syner,

sagde hun; men naar bare han sad ved hendes
Seng, bare inde i Værelset, var hun rolig. Han blev,
og hun laa stille hen med hans Haand i sin.

-- -- -- --

Saa en Dag kom hendes Moder for at se til hende.
Og han saa', hvorledes den syges Kinder farvedes af
en fin Rødme, -- hvorledes Glæden lyste op i hende.
Og medens Moder og Datter sagte talte sammen, 
forlod han ubemærket Værelset.

-- -- -- --

Hun blev svagere og svagere. Det var Dødens Vej:
Lægen behøvede ikke at sige ham det, han saa' det
klart selv. -- -- Og alt som Sygdommen skred frem,
greb Ængstelsen hende mere og mere. Hendes feberhede 
Øjne fulgte ham spørgende og forventningsfulde:
Vilde han dog ikke tale til hende om det eneste, hun
længtes efter og higede imod?

Og han saa' hendes Kval, han led med hende;
men han turde ikke tale; at ikke ogsaa Skuffelsen
skulde komme og sammen med Sorgen knuge ham til
Jorden.

-- -- -- --

Men en Aften, da Moderen var gaaet, og han sad
ene ved hendes Seng, brød <sp>det</sp> frem, der saalænge
havde pint og plaget hende, der havde tæret paa 
hendes svindende Livskraft og kastet de mørke Skygger
ind i hendes Sjæl.

Hun var begyndt at tvivle om, hvad han havde lært
hende!

Hendes Moders milde Ord om Kristendommens Trøst,
om et Gensyn hinsides Graven og om Guds kærlige
Faderfavn, der stod hvert angrende Hjerte aaben, havde
kastet et forsonende Skær over Dødstanken. Thi hun
vidste, at hun skulde dø! Men det var ikke saa meget
det, der voldte hende denne pinende Angest, naar bare
-- og hun bad og tryglede som i dybeste Sjælevé --
naar bare han vilde tilstaa, at han ikke var sikker i 
sin Sag, at han havde taget fejl i det andet, han
havde sagt, han troede paa som den eneste uafviselige
Sandhed!

-- -- -- --

Nu var det altsaa kommet, det, han havde ventet og
frygtet! Og han følte sig lænkebunden af en lammende
Raadløshed, der fik ham til at vaande sig som den
syge ved hans Side.

Skulde han sige Sandheden? Sige hende, at han 
aldrig hverken kunde eller vilde tilbagekalde en Tøddel
af, hvad han havde sagt i hine uforglemmelige Timer?
At det, som nu var sket med hende, kun var en 
naturlig og lovbunden Følge af Sygdommens Gang og
den Lære, hun Barndommen og Ungdommen igennem
havde indsuget; og at hun tryg og rolig kunde nære
de Haab, og give sig de Længsler i Vold, hendes
eget Hjerte ansaa for den rette Lægedom mod 
Dødens og Adskillelsens Bitterhed. Men hvad ham selv
angik ...
	
Han bøjede Hovedet:

Dér laa hun, han elskede højere end alt i Verden,
og ventede paa blot ét eneste Ord fra ham for stille og
fattet, som Tusinder før hende, at gaa den store og
ubekeudte Død imøde! Havde han Ret til netop nu
med ubarmhjertig Haand at støde hende ud i Tvivl og
Fortvivlelse? Og hvad vilde vindes derved? Det kom
jo dog til syvende og sidst ikke an paa, hvorledes
man døde, men hvorledes man havde levet. Og hun
havde ærlig kæmpet i sin Tid: hvad kunde hun gøre
for, at nu da Livet svandt, svandt Kræfterne og 
Evnerne med det? Nej, hun skulde faa dø i Fred. Hér
var der ikke længere Tale om ham, men om hende;
her, hvor det gjaldt om at dysse en dødspint Sjæl
til Ro.

-- -- -- --

Og han bøjede sig ned over hende, trykkede sin
varme, livsfriske Mund mod hendes feberglødende Læber
og tilhviskede hende de Ord, som hun Dag efter
Dag havde ligget og ventet paa med al en febersygs
fanatiske Fastholden ved en enkelt Tanke.
	
Længe sad han ved hendes Leje, og Ord efter Ord,
Sætning efter Sætning maatte han gendrive og 
fornægte hele det Syn paa Liv og Død, som han gennem
Strid og Kamp, gennem Tvivl og Sejr havde brugt Aar
for at naa.
	
Men først da han tog hende i sine Arme og med
en Stemme, der skælvede i den dybeste Bevægelse,
sagde hende, at han som hun fuldt og fast troede
og haabede paa et saligt Gensyn og et evigt Liv efter
Døden, først da fik hendes stakkels forpinte Hjerte Ro;
og med et lykkeligt Smil om de blege indfaldne 
Læber sank hun mat og kraftløs tilbage paa Puden.
	
Natten igennem vaagede han ved hendes Seng. Og
i de stille, ensomme Timer, medens han sad og 
lyttede til den syges stønnende Aandedrag, gennemgik
han Punkt for Punkt sin hele Handlemaade overfor
hende, fra først de saas, til nu, de skiltes. Og det stod
lysende klart for hans Tanke, at aldrig hverken kunde
eller burde han have handlet anderledes!
	
Og da Morgenen kom, og hun med en sidste Tvivl
i de dødsslørede Øjne bad ham om sammen med
hende at nyde Sakramentet, da lod han uden Vaklen
Præsten kalde, og med hans velsignende Haand paa
sit Hoved knælede han rolig og besluttet ved sin 
døende Hustrus Leje.

-- -- -- --
	
Men Dagen efter Begravelsen rejste han bort. Og fra
Udlandet tilskrev han Præsten et Brev, hvori der blandt
andet stod:

"... og selv om jeg nu ogsaa ved min Hustrus
Sygdom og Død var bleven Kristen, hvad beviste saa
det?"

(1887.)

*


AF ET BREV

... Naa, men til Sagen!
	
At Vilhelm Larsen skød sig i Fjor i Oktober 
Maaned, det ved Du.
	
Du ved ogsaa, at han og jeg paa den Tid boede
ude i en af de smaa Arbejderboliger ved Søerne. Jeg
havde Værelset til Gaden, og han havde det til Gaar-
den.
	
En Søndag, jeg var taget i Skoven fra 
Morgenstunden af og kom først hjem henad Midnat, havde han
skudt sig.
	
Han laa afklædt i Sengen med Dynen trukket op
over Hovedet. Og Revolveren holdt han klemt inde
mellem Fingrene paa den højre Haand.
	
Vor Værtinde, der boede paa første Sal, havde 
fundet ham, da hun Klokken otte kom ned med 
Aftensmaden.
	
En Læge var blevet hentet og havde konstateret, at
Vilhelm var død af et Revolverskud i højre Tinding.
Kuglen var trængt ind tværs gennem Hjernemassen og
havde sat sig fast i Hovedskallen lidt ovenfor venstre
Øre. Døden maatte være paafulgt øjeblikkelig.
	
Alle den afdødes Breve og Papirer var brændt. Man
fandt de forkullede Rester i Kakkelovnen.
	
I hans Portemonnæ laa fireogtresindstyve Kroner og
femogfyrretyve Øre, næsten hele den Gage, han et Par
Dage i Forvejen havde hævet paa Kontoret.
	
Paa hans Skrivebord laa et Brev med Udskrift til 
hans Broder i Jylland. Heri forklarede Vilhelm, at hans
Læge havde sagt ham, at der var ikke Spor af Haab
om, at han kunde blive helbredet for den Sygdom, han
led af. Derfor havde han besluttet hellere nu straks at
gøre Ende paa sit Liv end i Aaringer at slæbe sig
igennem en Tilværelse, der kun kunde blive en Byrde
for ham selv og andre -- mest for ham selv.
	
Det kunde altsaa anses for hævet over enhver Tvivl,
at her forelaa et Selvmord.
	
Kun var der den lille Omstændighed, at vor 
Værtinde troede at kende Vaabenet, han havde benyttet, og
paastod, at det tilhørte mig.
	
Du husker, at Bladene tog fat paa Historien, at 
Familien forlangte en Undersøgelse, og at jeg kom i
Forhør og vedkendte mig Revolveren. Men da jeg ved
forskellige Vidners Udsagn godtgjorde, at jeg var taget
med Morgentoget til Klampenborg 9,20, og først var
vendt hjem om Aftenen med Toget 11,35, slog man
fast, at Vilhelm maatte have taget Revolveren inde i
mit Værelse, hvor den altid laa ladt paa et Bord henne
ved Vinduet. Og at han derpaa havde klædt sig af,
var gaaet i Seng og havde skudt sig. Men først havde
han trukket Dynen op over sig for at dæmpe Lyden af
Knaldet.
	
Alt dette saa' jo ogsaa yderst rimeligt ud. Og det
vil derfor baade forbavse og forfærde Dig, naar Du
hører, at det ikke destomindre er mig, der har dræbt
ham.
	
Dermed forholder det sig saaledes:
	
Nogen Tid efter at Lægen havde afgivet sit Skøn
over Vilhelms Sygdom, kom jeg en Aften hjem fra
Teatret. Vilhelm kaldte paa mig inde fra sit Værelse,
og jeg gik derind. Spritkedlen stod paa Bordet og
kogte, og vi lavede os hver en Toddy, tændte vore
Piber og satte os til at passiare som saa ofte før. Jeg
fortalte ham om Stykket, jeg havde set og om 
Skuespillerne. Og han talte om sin Bog, der nu var 
rentrykt og skulde udkomme i næste Uge. Det var da
godt, man fik <sp>den</sp> færdig! sagde han.
	
Pludselig saa' han stift hen paa mig: Sig mig, Niels,
spurgte han saa, -- havde Du Mod til at ekspedere
Dig selv ud af Verden, hvis Situationen stillede sig
saaledes for Dig, at det vilde blive Dig en 
Vederstyggelighed at leve?
	
Han havde i det sidste halve Aars Tid atter og atter
kredset om dette Emne, saa jeg var begyndt at slaa
det hen i Spøg. Og den Aften husker jeg, at jeg 
svarede: Jeg véd saamænd ikke, min Dreng! Lad 
Tilfældet foreligge!
	
Men Vilhelm vilde ikke lade sig nøje med den 
Besked. Han blev ivrig og trængte ind paa mig og sagde,
at en forstandig Mand aldeles ikke havde noget Valg
her! Saasnart Livet stillede sig om blot den mindste
Smule kontrarigt for ham, skulde han „kappe 
Ankertouget og sejle væk“! -- -- Og jeg kan huske, at
han fremførte Udtalelser af Markus Aurelius og Seneca,
der bekræftede denne Opfattelse.
	
Jeg forsøgte imidlertid endnu at spøge og sagde:
Jamen, kære Ven, saa kap væk da!
	
Vilhelm sad en Stund og saa' ned i Gulvet. Saa
løftede han Hovedet og sagde: Dersom der nu kom en
Mand til Dig og forklarede: Fremtiden stiller sig 
saadan for mig, at den kun vil blive mig til Byrde og
Pine. Jeg kan ikke arbejde mere og ikke forsvare mig
mere; og jeg vil falde i Hænderne paa mine Fjender,
der med Djævelens Vold og Magt vil omvende mig til
Kristendommen. Jeg har derfor intet andet at gøre end
hurtigst muligt at blive Livet kvit. Men nu stiller 
Sagen sig saaledes, at jeg ikke har Mod eller Kraft nok
til at besørge Forretningen alene. Vil <sp>Du</sp> hjælpe mig?

-- -- Hvad vilde Du svare?

-- Jeg vilde svare ham, sagde jeg efter et Øjebliks
Betænkningstid, -- jeg vilde svare ham, at dersom han 
beviste mig Nødvendigheden af dette Skridt, og 
dersom han virkelig var af en saadan Beskaffenhed, at
han ikke selv turde eller kunde dræbe sig, saa vilde
jeg hjælpe ham. Forudsat, at jeg fik den fuldeste 
Garanti for, at der ingen Ubehageligheder vilde flyde deraf
for mig.
	
Vilhelm sad igen et Par Minutter og stirrede ned for
sig. Saa sagde han stille og ligesom lidt forlegen:
<sp>Jeg er en Mand af en saadan Beskaffenhed</sp>,
Niels! ... Jeg er bange for de sidste Øjeblikke, de
sidste forfærdelige Sekunder. -- -- Jeg har anstillet en
Generalprøve, men det gik ikke; jeg rystede paa 
Haanden. Og lemlæste mig selv har jeg ingen Lyst til!
Saa hvis Du ikke vil hjælpe mig, maa jeg se at finde
en anden ... Jeg har været hos Doktoren, ser Du!
Jeg har nemlig i de sidste Par Maaneder følt 
Kræfterne svinde mere og mere, og derfor vilde jeg ha'
fuld Klarhed paa Tingene. Jeg ha'de jo nok en Anelse,
men jeg vilde ha' Vished. Du ved, at tre af mine 
Søskende er døde af samme Sygdom, som jeg lider af,
og omtrent i samme Alder, som jeg nu er i. -- --
Derfor gik jeg til Doktoren. Og da han havde 
undersøgt mig -- det varede næsten en Time -- bad jeg
ham om ren Besked. Og den fik jeg: Dersom jeg
straks vilde lægge mig til Sengs, sagde han, og 
underkaste mig den omhyggeligste Pleje, vilde jeg maaske
kunne leve et Aarstid eller to endnu. Men jeg vilde
blive mere og mere hjælpeløs, et rent Bytte for mine
Omgivelser. Og tilsidst vilde jeg dø som et lallende
Barn, der ikke engang har Evne til at røgte sin egen
Renlighed ..... Det er især denne gradvise Døenhen,
der er <sp>mig</sp> saa modbydelig at tænke paa! vedblev han
og virrede nervøst med Hovedet. -- Dér gaar den kære
Familie og hænger oven én og klynker og klager og
smaaskændes om dit og dat og har ikke Forstand nok
til at indse, at man helst vil dø i Fred! -- Jeg saa'
det jo med min Broder! Og maaske faar de én til at 
plapre deres Bønner og Salmevers efter. Og saa toner
Pastoren op i sort og hvidt, og man har ikke længere
Kraft nok til at spytte hans Vin og Kage ud! ... Og
omsider dør man i sin „Barnetro“, og den sørgende
pater familias (der i Parentes har ladet én livsforsikre,
da der jo er Tuberkler i Familien paa mødrene Side!)
denne dybtsørgende Fader planter en Gravsten og 
prenter i Guld: <sp>Herren gav, Herren tog, Herrens
Navn være lovet!</sp> ... Uh, ha!
	
Her tav han. Og der blev saa stille i Stuen, at man
kunde høre et Uhr dikke inde hos Familien ved Siden af.
	
Lidt efter talte han igen: Niels, sagde han og saa'
bønligt hen paa mig, -- <sp>vil</sp> og <sp>kan</sp> Du hjælpe mig?
	
Jeg svarede ham ikke med Ord; men jeg nikkede.
En Gang og to Gange nikkede jeg bekræftende.
	
Og han bøjede sig frem imod mig og trykkede min
Haand. Og saa gav vi os til at lægge en Plan og
ordne det fornødne.
	
Jeg skulde tage i Skoven den næste Dag straks fra
Morgenstunden af og sørge for, at én eller to af vore
fælles bekendte fik det at vide. Imidlertid skulde 
Vilhelm skrive et Brev til sin Broder og aflægge et sidste
Besøg hos en Dame, han kendte ude paa Ørstedsvejen.
Klokken fem skulde han atter være hjemme. Og der
skulde han saa drikke alt, hvad der var tilbage i 
Flasken af de Sovedraaber, han plejede at tage en Skefuld
af hver Aften ... Kl. 6,15, naar Tusmørket begyndte,
skulde jeg tage tilbage med Toget fra Klampenborg.
Jeg skulde løse første Klasses Billet for at undgaa at
træffe sammen med nogen. Og saa skulde jeg gaa
langs Søerne hjem til Huset og liste mig ind. 
Revolveren vilde han lægge i Vindueskarmen bag Gardinet.
Den skulde jeg tage, og tre Gange skulde jeg nævne
hans Navn halvhøjt for at forvisse mig om, at han sov.
Derpaa skulde jeg lægge ham Dynen over Hovedet, at
ingen skulde høre Knaldet. Og saa skulde jeg sætte
Revolverens Munding ind til en af hans Tindinger og 
trykke af. Derpaa skulde jeg give ham Vaabenet i den
højre Haand og klemme hans Fingre sammen om det.
Og saa skulde jeg atter liste mig bort og køre tilbage
til Skoven og ikke komme hjem før Klokken var henad
Midnat ... Naar Sagen blev ordnet paa den Maade,
mente vi begge, at ingen Mistanke vilde falde paa mig.

Vi sad endnu en Times Tid og talte sammen. Og
Klokken mellem et og to sagde vi Godnat til hinanden
og gik til Sengs.

Jeg laa længe vaagen. Jeg hørte Uhret dikke og slaa
inde hos Familien ved Siden af; og jeg hørte Vilhelm
pusle. Men omsider faldt jeg dog i Søvn.

<sp>Og den næste Dag holdt jeg, hvad jeg
havde lovet.</sp>

Og jeg fortryder det ikke! Sig det til dem allesammen 
derhjemme: <sp>jeg fortryder det ikke!</sp>

-- -- -- -- -- -- -- -- -- -- -- -- -- -- -- 
-- -- -- -- -- -- -- -- 

*


SÆLHUNDEN

(EN MOLBOHISTORIE)

Det var den Sommer, jeg boede ude ved Kattegattet
en Milsvei fra Ebeltoft.

Jeg havde lige lukket Vinduet op og stod i 
Underbenklæder og Skjorte og strakte mig velbehagelig og
indaandede den friske Morgenluft, der kom strygende
frem over den smalle Forstrand ind fra Havet. Jeg
havde sovet saa velsignet om Natten lige fra tolv til
otte en halv, bare med Afbrydelsen Klokken fem, hvor
jeg altid vaagner og drikker et Glas Vand ... Og saa
havde jeg drømt saa yndigt om Kvinder og Kærlighed
og alt, hvad dertil hører. Og nu skinnede Solen og
blinkede hen over Vandet; og der var smaa hvide
Toppe paa Bølgerne og store hvide Strandmaager i
Luften.

Det hele var friskt og dejligt og indbydende; og jeg
gabede igen og strakte mig og smilede veltilpas og
glædede mig til Dagen.

Saa drejede der pludselig om Hjørnet af mit Hus en
Mand i Skjorteærmer, med bart Hoved og paa 
Strømpefødder. Han løb, alt hvad han orkede, ned over 
Græsmarken, ned mod Gaarden, hvor jeg indtog mine 
Maaltider, medens jeg derimod sov og arbejdede oppe i den
ensomme, ubeboede Villa, der laa et halvt Hundrede
Alen fra Vandet.

Jeg kendte godt Manden, han hed Kresten og var
Formand for Arbejderne omme i Kalkbruddet.


Lige idet jeg saa' ham løbe forbi, sagde jeg til mig
selv: I Dag er det herligt Vejr. Solen skinner, Fuglene
synger, Græsset gror, Himlen er blaa, og Du er staaet
op i Perlehumør, saa det vilde akkurat være et 
passende Tidspunkt for en Kalkbakke til at styrte 
sammen og begrave fire stræbsomme og spillevende 
Familiefædre!

Og jeg hastede i Klæderne og fór ud af Huset og
af Sted ned imod Gaarden efter Kresten.

Da jeg naaede ind i Entréen, strøg han mig igen
forbi for udgaaende og havde nær væltet mig over
Dørtærskelen.

-- Hvad er der paa Færde?

-- Det er en Sælhund, sagde han pæonrød og 
svedende.

-- <sp>Hva</sp>' er det? gentog jeg.

Men han var allerede ude af Gaarden og sprang af
Sted ned ad Vejen i sine Strømpefødder, som skulde
han efter Jordemoder.

Inde i Kontoret sad min Vært Proprietæren ved
Skrivebordet og gjorde sit Kalkregnskab op, thi det var
Lørdag.

-- Hvad er der i Vejen? sagde jeg, -- hvad stikker
Kresten?

-- Det er en Sælhund.

-- En Sælhund? ... Har den bidt ham?

-- Bidt ham? De véd vist ikke, hvad en 
Sælhund er?

-- Jo, det ved Gud, jeg véd! sagde jeg. -- jeg har
været Huslærer i Naturhistorie!

-- Hvordan Fanden vilde De saa ha', at den skulde
komme til at bide ham?

- Ja, det véd jeg ikke; der sker jo saameget 
underligt! ... Hvad vilde han da med den Sælhund?

-- Hvad han vilde? han vilde naturligvis skyde den.

-- Skyde den?

-- Ja, skyde den med en Bøsse!


-- Javel, ja ... ja, det forstaar jeg godt! De behø-
ver ikke at raabe saa højt ... Kalkbakken er altsaa
ikke styrtet sammen?

Proprietæren drejede sig om paa Stolen og mønstrede
mig opmærksomt:

-- Hør, sagde han saa -- det er vist snarere Dem,
der er bidt af et eller andet?

-- Aldeles ikke! sagde jeg, -- aldeles ikke! 
tværtimod! jeg har tilbragt en sjældent velsignet Nat! Men
saa kommer Manden hér susende forbi Villaen paa
Hosesokker og med bart Hoved, og man læser jo 
saameget i Aviserne.

-- Næi, det er saamænd ikke andet end en Sælhund.

-- Jamen, saa sig mig da, bad jeg bønlig, -- <sp>hvad</sp>
er der med den Sælhund?

-- Den -- ligger -- nede -- i Vandet -- ved 
Kalkbruddet, -- og -- nu -- vil -- Kresten -- skyde
den! forklarede Proprietæren indtrængende og slog en
flad Haand ned i sit ene Laar for hvert Ord, han talte.

-- Men han har jo ingen Bøsse!

-- Nej, -- han -- har -- ingen -- Bøsse -- nej!
vedblev min Vært paa den samme irriterende Maade, --
og han -- kom her -- op -- for -- at -- laane --
én, men -- jeg -- har -- ingen <sp>Patroner</sp>!

-- Naa, sagde jeg, -- saa -- skyder -- han -- den
-- altsaa <sp>ikke</sp>!

-- Jo Gu’ min Sæl og Salighed skyder han den,
Mand!

-- Jamen, han har jo ingen Bøsse! sagde jeg 
grædefærdig.

-- Menneske, sagde Proprietæren og lagde 
medynksfuld sin Haand paa min Skulder, -- der gives da flere
Bøsser i Verden end min! ikke?

-- Jo!

-- Ja; og nu er han løbet til Skovgaardene efter én.

-- Til Skovgaardene? det er jo over en Fjerdingvej
borte.

-- Ja, sandelig er det saa! men han er løbet 
alligevel.

-- Til Skovgaardene?

-- Til Skovgaardene!

-- Venter da Sælhunden paa ham?

-- Gu' venter Sælhunden!

-- Hvor er det, De siger, den ligger? spurgte jeg
ivrig.

-- Almægtige Himmel! sagde Proprietæren og 
foldede Hænderne, -- skal vi nu til at begynde forfra
igen?

-- Nej, sagde jeg, -- nej! jeg véd det godt! Nu
løber jeg!

Og saa løb jeg.

-- Vil De ikke ha’ Deres Kaffe først? raabte han
efter mig.

-- Næi, sagde jeg, -- det er der ikke Tid til.

Jeg løb tilbage over Marken og ned til min Villa,
hvor jeg forsynede mig med en Revolver og en 
Solskærm for dog ikke at møde aldeles ubevæbnet. 
Derpaa gik Vejen langs Strandbredden til Kalkbruddet.

Dérnede var der ikke et Menneske at se. Skovle,
Hakker og Løftestænger laa planløst henkastede 
mellem hverandre. Et Par Træsko stod hist og et Par 
andre her. Og henne under Bakken holdt en halvfyldt
„Tipvogn“ ensom og forladt paa Skinnerne. Det saa'
ud, som om det ganske Mandskab havde taget Flugten,
grebet af umaadelig Rædsel. Kun <sp>Bakken</sp> stod der
sine hundrede og femogtyve imponerende Fod høj og
med sine skiftende Lag af Grus, Ler, Kampe- og 
Kalksten. Og den saa' solid og kraftig nok ud til at kunne
holde Stand til Verdens Ende og et Par Sekunder
endnu.

Men af Sælhund var der ikke Spor at øjne.

Jeg vendte mig og saa' ud over Havet: Helt inde
ved Bredden var det mørkebrunt, længere ude grønt,
saa brunt igen og længst ude blaat. Der sejlede nogle 
Skibe for fulde Sejl langt borte, og nærmere ved Land
laa et Par Fiskerbaade og satte Garn ud. Bølgerne slog
skvulpende mod Strandbreddens Sten, og Solen 
skinnede, og Maager og Terner kredsede i store Buer over
mit Hoved.

Men i Vandet var der heller ingen Sælhund at se.

Saa begyndte jeg at fortryde det hele. Jeg stak 
Revolveren i Lommen og Solskærmen under Armen og
tænkte paa, at det var en Skam, at jeg ikke havde
drukket Kaffen deroppe paa Gaarden; thi jeg tog paa
at blive flov indvendig, nu Begejstringen og 
Spændingen havde sat sig.

Men jeg gik alligevel længere hen langs Kysten,
bort fra den ny Kalkbakke hen mod den gamle. Paa
Vejen stødte jeg igen paa et Par Træsko, og en tyve-
tredive Skridt fra dem laa et Par graa Uldgarnshoser
med hvide Borter: Det er altsaa denne Vej, Hæren er
draget! tænkte jeg og følte mig paa ny oplivet; trak
Revolveren frem af Lommen, foldede Solskærmen ud og
gik videre.

Og lige idet jeg stak Hovedet op over en Slags Vold
eller Dæmning, som er dannet af Stenene og Gruset,
der „tippes“ væk fra Bakken, fik jeg Øje paa 
Sælhunden!

Den laa og solede sig paa en Sten et halvthundrede
Alen fra Land.

Da den hørte mig komme, drejede den Hovedet om
mod mig og missede arrogant med Øjnene.

Jeg stak Revolveren frem mod Dyret, lod dens 
Fornikling spille i Sollyset og sagde:

-- Kan Du bide Spids paa den, gamle Dreng? saa
kan Du blive Naalemager i Ebeltoft!

Men Ka'len vendte haanlig Hovedet bort, strakte sig
velbehagelig og gabede. Og saa laa den igen stille og
lod Vandet skvulpe hen over sig.

Jeg blev forbitret! thi der var jo ikke Tale om, at
jeg kunde kvikke Fyren op med min Revolver paa den 
Afstand. Jeg kiggede rundt for at se, om der ikke et
eller andet Sted skulde sidde en behjertet Mand skjult,
som jeg kunde faa til at vade ud med mig paa Ryggen, 
for at jeg kunde skyde. Men der var ikke Skimt
af Mennesker at opdage.

Sælhunden laa ligefrem og gjorde Nar ad mig derude; 
og jeg syntes, at jeg kunde se paa den, at den
morede sig kostelig. Den rullede sin pølsede Krop fra
den ene Side til den anden, bøjede Bagpoterne og den
lille, stumpede Hale frem over Ryggen, gabede og 
snøftede og stødte Luften velbehageligt ud gennem 
Næseborene. Og engang imellem var det, som om den 
spyttede efter mig.

Det ærgrede mig frygteligt at skulle staa her rolig
og finde mig i dens Unoder, og jeg begyndte stærkt
at tænke paa at klæde mig af og gaa i Vandet for at
tugte den.

Da hørte jeg pludselig en sagte Raslen af Stenene
borte paa Skrænten. Og inden jeg fik vendt mig, 
falder der et Skud ... to, tre, fire -- Masser af Skud!
og i det samme myldrer det med Mennesker nede paa
Strandkanten. I Spidsen løb Kresten stadig paa 
Hosesokker og med bart Hoved; og efter ham traver de
andre Kalkbrydere og hele Skovgaardens vaabenføre
Mandskab.

Sælhunden er borte af Stenen; men man ser den
ligge og vride sig i Vandskorpen.

-- Ud efter ham! ud efter ham! brøles der i Kor.

-- Nu gaar han til Bunds! -- -- Fanden ta' mig!
Fanden ta' mig! er der En, der staar og skriger. --
-- Kresten, Kresten, skynd Dig!

Og resolut kaster Kresten Geværet til sin Nabo og
styrter ud i Havet med Bukser paa og Skjorte og Vest
og Strømpefødder og det hele.

-- Det er lidt til højre! skriger en.

-- Det er lidt til venstre: raaber en anden.


Og Kresten staar og danser Polskpas ude mellem
Stenene i Vand til Brystet.

-- Her er han sgu! melder han saa, -- han ligger
hernede paa Bunden!

-- Ned med Dig, Kresten! 

-- Jamen ...

-- Ned med Dig! Gu' skal Du ned! Ta' Dig bare
en Gammel!

Og Kresten forsvinder under Bølgerne.

Lidt efter dukker han op igen.

-- Han er levendes! melder han, -- han vil bide!

Og Vandet driver Manden ned over Ansigtet som
stride Taarer.

-- Du maa paa 'en igen! raabes der til ham, -- Du
maa Søren Jensemig paa 'en igen, bitte Kresten! Ta'
ham i Rumpen! Vi kan datte gaa glipt a' Fisken!

Kresten forsvinder atter. Vandet bobler og danner
Ringe dér, hvor han er dukket ned. Men et Par 
Sekunder efter rejser han sig, og dennegang har han 
Dyret med. Han holder det triumferende i Bagpoterne, og
det vrider og vender sig for at slippe løs.

Hæren paa Fastlandet udstøder et Hurra, medens
Kresten sejrsstolt vader op og slænger „Fisken“ foran
sig paa Strandbredden.

-- Pøw--w! siger han saa og giver en halv Pægl
Saltvand fra sig, -- den var sgu lige dybsindig nok!

-- Ble’ Du wodd? er der en deltagende Sjæl der
spørger.

-- Næi! griner Kresten og ligner selv en Sælhund,
saa tæt har Vandet slikket ham ind til Hovedet og
Klæderne til Kroppen.

De staar allesammen og ser paa den rigtige Sælhund,
der ligger ved deres Fødder. Den spiller med Øjnene
og viser Tænder og synes at lure paa en Lejlighed til
at slippe fra dem igen. Man kan slet ikke opdage,
hvor den er truffet. De puffer til den med Bøssepiberne 
og undersøger den og taler om, at de maa vist give
den et „Naadeskud“.

Saa er der pludselig En, der siger:

-- Men dit Uhr, Kresten?

-- Ja dødogpine! siger Kresten og haler Uhret op af
Vestelommen og holder det op for Øret.

-- Det pikker da! siger han beroligende og hælder
Vandet ud af Kassen.

-- Og Pengene! udbryder pludselig én af Kalkbryderne.

-- Hva’ for Penge?

-- Vor Dagløn, Du fik i Morges.

-- Gud Faderlil! siger saa Kresten og jager 
Haanden ned i den venstre Bukselomme og piller frem tre
dyngvaade Tikronesedler, der er blever sprøde af 
Væden som gammelt Klatpapir.

-- Det er sgu no'et Svineri! siger en anden af 
Arbejderne og tager forsigtig Sedlerne mellem to Fingre,
-- hva’ Fanden vilde Du ogsaa ude i Vandet, dit Kvaj!

-- Det var jo Jer, der jagede mig derud! mente
Kresten.

-- Jagede ud! Du kunde jo ha' lad't være!

-- Dyret skulde da op!

-- Aa, den skidt Fisk! det ha'de sgu været 
ligemeget, om vi ha'de faaet den eller ej! sagde den anden
og sparkede foragteligt til Sælhunden, der stadig laa
og spillede med Øjnene. -- Disse her Karreklude bli'er
sgu aldrig til Mønt mer!

-- Nej, det er det, jeg immer har sagt, tog en tredje
Kalkbryder til Orde (en stor, svær Mand med et rødt,
skinnende Ansigt og vældige Lemmer), -- vi vil sgunde
ha' Kresten til Formand længer, for han tænker aldrig
hverken paa det ene eller det andet!

-- Næi, sagde en fjerde, -- vi kan jo ikke saadan
skudsætte vor Dagløn for hans Hundekunsters Skyld!

- Det raadne Kre'tur! sagde Nummer tre igen og
spyttede ned paa Sælhunden.

Og pludselig bøjede han sig og greb den om 
Bagpoterne, svingede den et Par Gange rundt i Luften og
slyngede den derpaa en halv Snes Alen ud i Vandet.

-- Nu kan Kresten jo hente ham, om han lyster!
sagde han, -- for nu har han da ikke no'et a' vores
andres, som han kan spolere ved sine Suspensorier!

Og saa vinkede han med Hovedet ad Kammeraterne.
Og de fulgte ham alle hen ad Kalkbakken til, 
langsomt, tavse og med bøjede Hoveder.

Mandskabet fra Skovgaardene stod et Øjeblik 
tvivlraadige og saa' efter dem. Men saa lagde de ganske
stille Skyderne over Skuldrene og listede af Sted den
modsatte Vej.

Og nu var kun Kresten og jeg alene tilbage paa
Valpladsen. Han stod med sit Uhr i Haanden og jeg
med min Revolver og min Solskærm.

Og da jeg lidt flov og nedtrykt skævede ud over
Havet, syntes jeg ganske bestemt, at jeg saa 
Sælhunden stikke Hovedet op af Vandet og grine af os.

*


BØRN

Jeg gik min Morgentur. Klokken var halv ni, og det 
var bidende koldt.

To smaa Børn, en Dreng og en Pige, tullede af Sted 
foran mig ved Siden af hinanden. 

Han frøs i sit tynde, hullede Tøj. Hans Ansigt var 
blaat af Kulde, og hans Hænder rystede.

Hun var mere velhavende: Et stort, rødbrunt uldent 
Sjal var bundet hende fra Hovedet ned om Livet. Og 
saa havde hun Muffe, og dybt ind i den havde hun 
boret Armene helt op til Albuerne. 

-- Fryser Du? spurgte hun.

-- Ja, lød det fra Drengen.

Hun saa' paa sin Muffe, kastede et Blik paa hans 
røde Hænder og kiggede saa atter til Muffen.

-- Vil Du laane den? sagde hun saa. -- Men Du 
maa ikke tabe den, for det er Mo'ers! 

Han tog Muffen uden at sige et Ord; og hun 
stak sine Arme ind under Sjalet.

En Stund efter spurgte hun:

-- Skal vi lege Fa'er og Mo'er i Eftermiddag?

-- Nej, sagde han bestemt, -- det vil jeg ikke lege 
mere!

-- Hvorfor?

-- Nej, for jeg skal altid være Fa'er, og det vil jeg 
ikke. For naar jeg saa bli'er stor, skal jeg ligge paa 
Gulvet hele Natten, naar Mo'er har faaet Brændevin og 
ligger og synger og banker paa Væggen henne i den 
store Seng. Nej, <sp>det</sp> vil jeg ikke lege mere!

Hun gik lidt og tænkte. Saa trak hun pludselig 
Armene frem af Sjalet:

-- Jamen, Du maa gerne være Mo'er! sagde hun saa 
og tog ham om Halsen og kyssede ham ... 

Jeg gad træffe disse Børn, naar tyve Vintre er gaaet.

*


I DRIFT

Han laa saa lang han var paa Ryggen i Forstævnen
af den lille, fladbundede, spidssnudede Baad og
lod sig drive med Strømmen ned ad Aaen.
	
Baaden drejede og svajede og løb snart med 
Stævnen foran, og snart slingrede den rundt og kørte 
baglængs.
	
Han laa og stirrede op i Luften og røg paa sin 
Cigar, medens Vandet klukkede og nynnede mod Baadens
Sider og mumlede mellem Sivene og Rørene langs
Bredden. Himlen var blaa med enkelte hvidgraa Skyer.
Det var en Formiddag i August, og Solen stegte og
bagte, saa at der ligefrem trillede smaa sorte 
Svedperler ned ad Fartøjets tjærede Træværk.
	
Han laa og tænkte paa „Damen“ fra i Gaar. Det
var næppe nok, han vidste, hvad hun hed: Helvig 
eller Helweg, eller saadan noget! Straks han var 
kommen kørende, havde han set hende staa paa Trappen
mellem de andre Gæster; en femten--tyve Mennesker
stod der: Værten og Værtinden, Børn og Gæster. Han
havde kendt dem alle paa et Par Stykker nær; hende
og saa nogle Herrer, han heller ikke havde været 
sammen med før.
	
Beskrive hende? ja--a, det kunde han vel nok:
Hun var for det første noget af det magreste, han 
nogen Sinde havde set! Men det var alligevel ikke saa
meget det, der gjorde at man nødvendigvis øjeblikkelig
maatte lægge Mærke til hende. Det var hendes Mund:

en meget blodrød Flænge med nogle lange, sultne,
uregelmæssige Rovdyrtænder bag ved ... Og saa var
der hendes Øjne: dybe, graagrønne, længselsfulde og
<sp>borende</sp>. Naar hun saa' paa En, var det bestandig,
som om hun vilde ind i det dybeste i En, ind til det
inderste Aflukke, til Sjælens Pulterkammer, hvor man
gemmer under Laas og Lukke alle de Splinter, 
Stumper og Rester af gamle Lidenskaber, Drifter og 
Begæringer, som man har taget i Arv fra sine Fædre og
Mødre op gennem Tiderne ... Det var, som om hun
engang grundig var blevet taget ved Næsen, fordi hun
var for lettroende, og nu bestandig var paa sin Post,
for at Historien ikke skulde gentage sig ... Og dog
var det ogsaa, som om hun netop længtes efter at give
sig disse Begær og disse Drifter i Vold, fordi hun 
troede derved at finde Hvile ...

Hæ, „Sjælens Pulterkammer“; ganske grinagtigt, at
han laa hér og var saa optaget af denne Fru Helvig
eller Helweg!
	
Bums! der masede Stævnen, hvori han laa, helt op
paa Bredden ind mellem en Klynge blomstrende 
Hjortetrøst og Burrer og Tidsler, saa det regnede ned over
ham med Frødun, Edderkopper og Ørentviste.
	
Han rejste sig hurtig over Ende og rystede sig. Saa
saa' han sig om: Aaen gjorde en Drejning her, og
Vandet havde derved faaet stærkere Fart, saa Prammens
lange Snabel var drejet paa Land. Og nu stod Fartøjet
fast og vuggedes frem og tilbage i Strømmen.
	
Han tog én af Aarerne og stødte fra. Baaden svajede
rundt og gled derpaa af Sted med Agterstavnen forrest,
saaledes at han havde Udsigt til et stort Stykke af
Aaen foran sig lige ned til, hvor den gjorde sin næste
Svingning.
	
Det var net, dette her: Strømmen kunde vel være et
Par Favne bred, og paa begge Sider af den, længst
nede ved Vandet, stod der lange, strunke Rør, stive og
alvorlige, bare nikkende afmaalt med Hovederne, naar 
der kom et Vindpust. Og saa stod der højere oppe
tætte Klynger og Rækker at Hjortetrøst med deres store,
lyserøde, opadvendte Blomsterkvaster, der saa' saa 
tykhovede og godmodige ud ved Siden at Sivenes slanke
Fornemhed. Et Sted var Brinken ganske nøgen, og
midt i det gule, lerede Sand var der en dyb, sort, 
cirkelrund Aabning; en Rævegrav vel. Saa kom der 
Ellebuske med krogede og forvredne Grene og graagrønt,
uroligt Løv, der hang og virrede tæt nede over 
Vandet. Og Vandet selv gled af Sted i fuldt, klart Sollys,
grumsetgrønt, mælkeagtigt, næsten opalfarvet -- som
Absint omtrent, naar den staar mikset i Glasset foran
En paa Bordet! ...
	
Absint, ja! saadan noget havde ogsaa denne 
Helwegs Øjne lignet, da hun sad i Lampelyset med 
Øjenlaagene halvt sænkede.
	
-- Hvem er den Dame egentlig? havde han 
hviskende spurgt Værtinden.
	
-- Det er den nye Præstefrue.
	
-- Er hendes Mand ikke med?
	
-- Ih jo, men Gud, det er jo ham, der sidder derinde
i Hjørnet at Sofaen!
	
-- Ham!
	
En lille, sygelig, glatraget Mand med kroget, altfor
stor Næse, matblaa Øjne med tykke posede Laag,
askeblondt Haar i svedige Tjavser og et sirupsødt Smil
om de lange, bleggraa Læber!
	
-- At hun ikke har kvalt ham!
	
-- Hvad si'er De?
	
-- Hun ser saa sørgmodig ud.
	
-- Gud--d, hvor kan De sige det? hun har tre 
dejlige Børn!
	
-- Hvor gammel er hun?
	
-- Enogtyve.
	
Og <sp>han</sp>?
	
-- Det véd jeg saamænd ikke. Men tænk, hvor 
yndigt; han har forberedt hende til Konfirmationen!


-- -- -- --

Manden i Baaden huggede sin flade Haand ned i sit
Laar:
	
... Land og Rige skulde hun varndre rundt med 
Zigøjnere og Natmænd og alskens hjemløst Pak! nøgne
skulde hendes Fødder være, nøgne og brune af Sol og
Vejr; og nøgen hendes Hals og Barm. Paa Hovedet
skulde hun bære en Krone af Flitter og Perler; og
Silke og Purpur i lange flagrende Laser skulde dække
hendes Lemmer!
	
Sine Nætter skulde hun vaage igennem i Grøfternes
Græs og Markernes Stakke med den Mand, der i Dag
fandt Naade for hendes øjne. Hendes magre Lemmer
skulde slynge sig om ham som en hungrig Hunds om
sit Bytte. Fra Favn til Favn skulde hun gaa; og hun
skulde ikke kende Navnene paa sine Børns Fædre!
	
Alt det staar der at læse i hendes grønne Øjne og
paa hendes blodige Flænge af en Mund ...
	
Og nu er hun konfirmeret, taget til Ægte og 
besvangret ... eller rimeligere: besvangret, konfirmeret og 
taget til Ægte af velærværdige Hr. Pastor Helvig eller
Helweg til Bønstrup pr. Korsbjerg.
	
Dette er at snyde hende for hendes Livs Indhold.
	
Give Guderne, at hun maa rende af Marken med 
Baronens Kusk!

<tab><tab><tab><tab> Amen!

-- Hvad Fanden er det De bestiller, Mand! Holder
De Høstpræken for Karusserne?
	
Fyren i Baaden skvættede til og rejste sig over Ende.
	
Fartøjet laa stille, holdt tilbage af en kroget 
Ellegren, der havde haget sig fast i Kanten af Baaden. Og
oppe paa Bredden stod Proprietæren, hos hvem han
havde lejet sig ind for Sommeren. Han stod i hvidt
Lærredstøj og Straahat, med Hænderne i Lommen og
Stokken hængende i sit krumme Haandtag om Armen.
	
-- Ja, naar det endda havde været Dem, hun havde
faaet! sagde Manden i Baaden.


-- Hva' ... hva' si'er De? Præker De for 
Karusserne? gentog Proprietæren og viste sine hvide Tænder
i det solbrændte Ansigt.

-- Nej, næ--æ ... jeg driver bare for Strømmen!

-- Naa, saa De driver bare for Strømmen? Da hørte
jeg Dem sgu da bruge Mund, saa det var en ren 
Fornøjelse!

-- Ja, jeg taler undertiden i Søvne.

-- Hum! ... Vil De med ud til Rugen?

-- Nej, jeg skal op med Baaden.

-- Naa ... Vi spiser Klokken halv tolv i Dag.

-- Godt, jeg skal ikke manquere!

-- Er De vaagen nu?

-- Lysvaagen, ja!

-- Paa Gensyn!

-- Tak iligemaade!

Saa løsnede han Grenen og fik Skuden vendt. Og
med krummet Ryg og bøjet Hoved roede han med
tunge Aaretag langsomt tilbage ad den Vej, han var
kommen.

*


EN SITUATION

Han gik ind i tredje Klasses Ventesal. Paa en Dør
til venstre stod der med store Bogstaver malet:
<sp>Postcontoir</sp>. Han bankede paa! ingen svarede. Han
bankede igen; heller ikke en Lyd. Saa lukkede han
Døren op og traadte ind:
	
Der var ingen derinde. Baade Postmesteren og 
Fuldmægtigen maatte være ude paa Perronen, hvor et Tog
var ved at afgaa. Han kiggede ud ad Vinduet, men saa'
kun Stationskarlen og en Mand af Togpersonalet slæbe
af Sted med en rødmalet Kommode, der skulde ind i
Godsvognen; og bag efter dem gik en Pige eller Kone,
formodentlig Kommodens Ejerinde, og vogtede paa hver af
Mændenes Bevægelser, som om hun var dødelig angest
for, at de skulde molestere hendes kostbare Ejendom.
En ældre Bondemand stod ret op og ned paa Asfalten
derude under Halvtaget; han havde en Træpibe i 
Munden og dampede sindigt af den og sendte med 
regelmæssige Mellemrum store Røgskyer ud af den samme
skæve Mundvig, hvori Piben hang. Og Togføreren gik
hurtig langs Bjælken paa den yderste Kant af Trottoiret
og eftersaa de rejsendes Billetter og lukkede 
Vogndørene.
	
Manden inde paa Postkontoret virrede arrigt med 
Hovedet:
	
-- Mon ikke den Postmester snart kunde faa i Sinde
at vise sig, at man kunde faa afsendt det Telegram!
... Saadan var de søde Embedsmænd! Driverter, der
fik Løn for at ærgre det Publikum, de var sat til at 
betjene! ... Og her rendte oven i Købet baade „Chefen“
og Fuldmægtigen deres Vej fra Kontoret og lod alting
ligge og flyde, lod Skabe og Skuffer staa paa vid Gab.
Der kunde jo let komme En, der ha'de Lyst og 
Tilbøjelighed til at stjæle ... Se nu dérhenne for 
Eksempel i den halvaabne Skuffe i Fuldmægtigens Pult, der
laa Penge og Frimærker imellem hinanden, Sølvpenge
og Tikronesedler og hele Frimærkeark hulter til bulter.
Bare der vilde komme en eller anden fattig Djævel og
fylde sine slunkne Lommer, saa kunde Deherrer ha' det
saa godt ... Hæ, ja han trængte jo selv til Penge,
men det var alligevel for lidt at løbe nogen Risiko for!
	
Han traadte længere ind i Kontoret og saa' sig om:
	
-- Det var nok Mesters eget Skrivebord, det 
dérhenne i Hjørnet; det kunde man se paa Stolen, en
gammel Mahognitræs Armstol med en falmet, broderet
Pude til at sidde paa. Og saa var der et Kludetæppe
til Fødderne. Fuldmægtigen havde bare en Rørstol og
intet Fodtæppe ... Hvad var det, der laa paa 
Klatpapiret derhenne paa Bordet? Et Brev med fem Segl.
Hvorfor mon det ikke var kommet med Toget? ...
Det var nok et Pengebrev. Sikke nogle morsomme
Segl: et Skjold, der blev holdt af en Bjørn og et 
Vildsvin, og paa Skjoldet var der fire Felter med noget
Krimskrams i hvert Felt. Og saa var der en adelig
Krone over det hele .... Det var et svært tykt Brev
det! der var vist mange Penge i!
	
Han strakte Haanden ud for at vende Brevet, men
snappede den ligesaa hurtig til sig igen -- og saa
sky hen mod Vinduet.
	
Der var slet <sp>ingen</sp> Mennesker at se derude; bare et
Par tredje Klasses Waggoner med lukkede Døre og 
optrukne Vinduer.
	
Han vendte sig og saa' hen mod Gangruden, 
hvorigennem der solgtes Billetter. Den var helt skjult af et
falmet grønt Gardin.


Atter strakte han Haanden ud efter Brevet. Og denne
Gang tog han det: Det var i Grunden nogle kønne
Segl!
	
Han vendte Brevet: Fem ... <sp>Femtusinde</sp> 
Kroner! ..... Femtusinde Kroner, Landmandsbanken,
København K. ... Femtusinde Kroner! Han blev 
ganske hed i Hovedet, medens der samtidig løb ham en
kold Gysen ned langs Ryggen.
	
I det samme hørte han Togførerens Fløjten og 
Togets Piben; og han saa' Vognene langsomt sætte sig i
Bevægelse forbi Vinduet. Det gav først et lille Ryk i
de to, han kunde se, og saa gled de af Sted og trak
de andre efter sig.
	
Han gjorde hurtig omkring og gik ud af Postkontoret, 
ind gennem Ventesalen og ud paa Perronen. Men
først havde han puttet Brevet ind under sin Vest, ind
mellem Bukselinningen og Skjorten.
	
Postmesteren og Fuldmægtigen stod og snakkede og
lo sammen med et Par Herrer foran Døren til anden
Klasses Ventesal. Han gik hen til dem og hilste 
høfligt:
	
-- Jeg vilde gerne ha' afsendt et Telegram! sagde
han. Og han saa' Toget forsvinde bag en Drejning af
Banelinjen og hørte nogle Svaler flyve kvidrende om i
Luften over Halvtaget.
	
-- Ja, nu skal vi være der, nikkede Postmesteren
og bød Farvel til Herrerne. Og lidt efter kom baade
han og Fuldmægtigen; og saa fulgtes de alle tre hen
ad Perronen.
	
-- Har De været inde paa Kontoret, Hr. Wilkens?
spurgte Postmesteren.
	
Den fremmede løftede Hovedet og saa' ham ind i
Ansigtet:
	
-- Ja, sagde han, -- jeg kiggede derind, men der
var ingen.
	
-- Nej, vi er jo altid ude at titte paa Toget, 
smilede Postmesteren, -- vi har jo ingen andre Fornøjelser
her paa Landet ... Værs'god!
	
De traadte alle tre ind paa Kontoret, og 
Fuldmægtigen lukkede Døren efter sig.
	
-- Her er Blanketter ... værs'god, vil De sætte
Dem her ved mit Bord!
	
-- Tak!
	
-- De bor stadigvæk paa Strandgaarden?
	
-- Ja--a, der er kønt.
	
-- Ja, der maa skam være rart for en Maler; der er
jo baade Skov og Vand.
	
-- Ja.
	
-- Har De faaet det store Billede færdigt?
	
-- Nej, det gaar ikke saa hurtigt!
	
-- Nej, naturligvis, nej, Belysningen er jo ikke altid
ens ... De er da vel ikke gaaende hertil?
	
-- Næi, det var dog for langt! Her var Vogn til
Købmanden, og saa kørte jeg med.
	
-- Bliver De her til Vinter, nej?
	
-- Næ, jeg tænker paa at ta' til Paris, hvis jeg kan
faa nogle Penge.
	
-- De kan jo bare sælge et Par af Deres Malerier.
	
-- Ja--a, det kan jeg jo! ... Naa, men det var
det Telegram!
	
Og Maleren bøjede sig frem over Bordet, tog et
Penneskaft og skrev:

<tab><tab><tab> Dr. Wilkens,
<tab><tab><tab><tab> Odense.

Du maa endelig laane mig hundrede Kroner. Send
dem pr. omgaaende.

<tab><tab><tab><tab><tab><tab> Oscar.

Postmesteren stod lige bag hans Stol og gennemsaa'
en Liste. Saa gik han hen ved Siden af Bordet og gav
sig til at søge mellem en Bunke Papirer, der laa 
under en stor usleben Flintkile.


Maleren lod, som han skrev og skrev, skønt han 
forlængst var færdig med Telegrammet. Han talte Ordene
og lod, som han rettede og talte igen. Han løftede
ikke Øjnene fra Papiret; store, blanke Svedperler 
piplede frem paa hans Pande, og hans Hænder skælvede
nervøst.
	
Endelig gik Postmesteren hen til Fuldmægtigens Pult
og sagde:
	
-- Har De ikke set Listen over Forsendelserne fra
Løkken, Carlsen?
	
Den maa ligge her i Bunken, sagde Fuldmægtigen.
	
Maleren drejede Hovedet en Smule og saa' om efter
dem; de stod begge med Ryggen ud mod Stuen. Saa
lagde han hurtig Penneskaftet fra sig, og med den
højre Haand trak han frem under Vesten Brevet med
Pengene og lagde det, som han havde taget det, med
de fem Segl opefter.
	
Saa lukkede han Øjnene et Sekund eller to og strøg
sig med Haanden over Panden. Derpaa rejste han sig
støjende fra Bordet og sagde:
	
-- Vær'sgod, Hr. Postmester!
	
Postmesteren kom tilbage til ham, tog Telegrammet
og talte Ordene:
	
-- Det er halvtredsindstyve Øre!
	
-- Der kan De se, hvordan vi Kunstnere har det,
smilede Maleren, -- laane, laane og altid laane!
	
-- Ja, vi andre har det saagu ikke meget bedre!
mente Postmesteren.
	
Saa fik han pludselig Øje paa Pengebrevet, der laa
og skinnede midt paa hans Bord.
	
-- Død og Pine, Carlsen; her ligger jo Baronens
Brev!
	
-- Det kan jo komme med Firetoget, Hr. 
Postmester.
	
-- Ja, det er sandt, ja; saa gør det jo ikke saa
nøje! nikkede Postmesteren. Det Brev skulde De sgu ha'
praktiseret ned i en Brystlomme, Hr. Wilkens, sagde 
han saa -- saa ha'de De kunnet spare Deres 
Telegram!
	
-- Jeg hade skam taget det, sagde Maleren roligt, --
og gemt det herinde (han løftede Vesten op og viste
Stedet); men saa blev jeg bange for, at det skulde
blive opdaget.
	
-- Naa, ha'de De det? hæ, hæ! ... Næ, saagu var
det ikke nej blevet opdaget! Jeg troede jo, at jeg ha'de
sendt det af Sted; og for det andet var det aldrig 
faldet mig ind at mistænke Dem!
	
-- Saa var det jo kedeligt nok, at jeg ikke beholdt
det da! men jeg skal huske det til næste Gang.
	
-- Ja, hæ, hæ! gør det! ... Vil De ikke med over
i Kroen og drikke en Bajer?
	
Næ Tak, Vognen holder herude, og vi skal skynde
os hjem.
	
-- Naa, som De vil! Farvel, farvel!
	
-- Farvel! sagde Maleren! og da han gik forbi
Fuldmægtigens Pult, hilste han høfligt; og Hr. Carlsen
rejste sig op og bukkede.

*


RUSK VEJR

Det var en Aften, jeg gik fra Byen. Jeg havde været
paa Posthuset med Breve; det regnede og sneede
og blæste, og Telefontraadene over mit Hoved sang
deres sære melankolske Sange.
	
Jeg vadede midt ad Gaden i den smæltende Sne,
der klinede sig til mine Støvler, trængte ind gennem
Læderet og fik mine Fødder til at fryse. Ikke et 
Menneske mødte jeg, ikke en Hund engang. Da jeg gik
over Torvet, kastede jeg et Blik op til den oplyste 
Uhrskive paa Raadstuetaarnet: Klokken var et Kvarter over
ti. Alle Butikkerne var mørke og lukkede, kun i 
Apotheket og ovre hos Barberen var der Lys; og fra 
enkelte Huse faldt Lampeskæret mat ud gennem de 
nedrullede Gardiner. Luften var tyk og graasort, og store,
klamme Sneflager slog mig hvert Øjeblik ind i 
Ansigtet, smæltede og løb ned ad mine Kinder, ned langs
Halsen og under Flippen, ned paa Bryst og Ryg. Jeg
gyste og gik stærkere til for at komme hjem i min
varme, oplyste Stue i Villaen ovre paa den anden Side
af Havnen, hvor jeg boede.
	
Nede ved Toldbodbygningen stod en Lygte og
brændte i Hjørnet mellem Molen og „Havnebroen“. Her
susede Vinden ind fra Fjorden og kastede Regnen og
Sneen i store, langstrakte Rusk frem over Brændestablerne 
paa Tømmerpladsen og ind mod det gamle, 
undersætsige Kampestenspakhus, hvis Skodder dirrede under 
de svære Stød, og hvis Stormkroge daskede ind
mod Muren med næsten regelmæssige Mellemrum.
	
Jeg trak Frakkekraven højere op om Ørene og 
kiggede ud paa Broen, hvis Planker var fidtede af Væden,
og hvis Jærnrækværk glinsede i Skæret fra den 
ensomme Lygte.
	
Under Lygten ved Brohovedet stod en lille seks--syv 
Aars Dreng med Hænderne boret ned i Bukselommerne. 
Han stod og trampede med Fødderne i 
Snepløret for at holde Varmen. Han havde intet Overtøj
paa, kun en Kasket, der sad ham ned i Nakken, og
saa Træsko paa Fødderne.
	
Idet jeg passerede ham, sagde han: „Go'da--a'!“ og
satte af Sted i Smaatrav ved Siden af mig. Han holdt
sig tæt ind til mig paa Læsiden, saaledes at jeg 
skærmede ham for Vindstødene; thi Vinden havde frit 
Spillerum her: den strøg paa tværs ind over Broen og 
raslede med Jernlænkerne henne ved Klapperne.
	
Der var ingen Lygte tændt paa selve Broen, og naar
jeg saa' ned paa Drengen, kunde jeg kun se ham som
en sort Klump, der trillede af Sted ved Siden af mig.
	
Jeg ventede, han skulde tale, men han travede bare
væk med Hænderne i Lommen og Hovedet bøjet lidt
forover. Han saa' saa energisk ud, den lille Fyr, saa
beslutsom. Skade, at jeg ikke kunde se hans Ansigt!
	
-- Saa Du er kommet ud at spadsere i det Vejr?
begyndte jeg.
	
-- Ja--a.
	
-- Hvor har Du været henne?
	
-- Jeg har vaaren oppe paa Apotheket.
	
-- Saa--aa? er der nogen syge hjemme?
	
-- Ja, min Bro'er og min lille Søster.
	
-- Hvad fejler de?
	
-- Min Bro'er har Halssygen, og min Søster har
Skarlagensfeber.
	
-- Det var da slemt! Du er da vel ikke syg?
	
-- Nej; men Mo'er si'er, jeg bli'er det nok.


-- Jamen. Du skulde heller ikke løbe ud i saadant
et Vejr.

-- Mo'er fik ingen Penge før iaften; det er jo Lørdag.

-- Fryser Du ikke?

-- Næ, for jeg har Halm i Træskoene.
	
Den lille saa' ikke op, naar han talte; han bare 
travede af Sted og stirrede ned i Jorden.

-- Hvad bestiller din Mo'er? vedblev jeg.

-- Hun syer Sække til Købmand Møller.

-- Og din Fa'er?

-- Han er død.

-- Saa--aa ...

-- Ja; men Mo'er si'er, det var godt, for han kunde
ikke leve alligevel.

-- Hvad fejlede han da?

-- Han ha'de Slim paa Lungerne; men Købmand
Møller gi'er Mo'er fem Kroner om Maaneden alligevel,
og det er jo meget mere end som til Huslejen.

-- Hvor mange Værelser har I da? spurgte jeg.

-- Vi har naturligvis ét! sagde Drengen forundret,
-- og saa Køkken sammen med Madam Bastian.

-- Og hvor ligger I saa om Natten?

-- Søren Peter ligger hos Mo'er, og jeg ligger hos
Sofie i Slagbænken, for jeg <sp>har</sp> jo haft 
Skarlagensfeber.
	
Der kom et Vindpust og puffede mig over mod
Drengen. Og jeg kunde høre, at han smaalo af min
svinglende Bevægelse.

-- Det er svært, saa det blæser! sagde han, -- men
det er da godt for Fattigfolk, at det tø'r -- -- Mon
<sp>de</sp> er bundfrosne? sagde han saa og nikkede hen mod
én af de utændte Lygter paa Dæmningen, der danner
en Fortsættelse af Havnebroen. -- Du skulde se 
sikken Aal, Hans Jensen stangede igaar ude ved 
Lindholmen! pludrede han løs, -- den var li'saa tyk som
en Arm! Ka' Du stange Aal?


-- Det kan jeg vel nok.

-- Hva' har Du ellers vaaren i Byen efter? har Du
osse vaaren paa Apotheket?

-- Næi, jeg har været inde med et Brev paa 
Posthuset.

-- Hvem var det Brev til? var det til din Mo'er?

-- Nej, det var til min Kæreste.

-- Hvor bor hun?

-- Hun bor ovre i Jylland.

-- Og hvor bor Du? spurgte den lille videre.

-- Jeg bor derhenne i det røde Hus ved Fabrikken.

-- Naa dér. -- -- Ska' <sp>Du</sp> med til Marked til
Sommers?

-- Ja--a, det tænker jeg da. Ska' <sp>Du</sp>?

-- Næi, ikke før til næste Aar igen, for jeg har 
ingen Bukser.

-- Kunde Du ikke ha' Lyst til at komme hen og
besøge mig?

-- Næ--i.

-- Naa ikke det! og hvorfor ikke?

-- Næi, for jeg har ingen Tøj, si'er Mo'er.

-- Jamen, Du kunde maaske faa noget henne hos
mig.

-- Har Du da Tøj og sælle?

-- Næ--i, det har jeg just ikke, men jeg har jo nok
noget alligevel.

-- Jamen, det skal Du jo sæl bruge.

-- Ja--a, men jeg har <sp>meget</sp>! sagde jeg.

-- Naa, ja saa kan ka'ske' Søren Peter osse faa et
Par Bukser hos Dig, for han har heller ingen.

-- Det kunde jo nok være, ja.

-- Fa'vel! sagde han saa pludselig og standsede, --
og Tak for Følgeskab! sagde han.

-- Farvel, farvel! sagde jeg -- saa her skal Du ned
ad?

-- Ja--a! -- -- -- Og han begyndte allerede at
sætte i Luntetrav.


-- Hør! raabte jeg, -- vil Du ha' en Tiøre?

-- Ja-a, Tak!

Jeg tog min Pengepung op og gav ham Tiøren.

-- Tak! sagde han og travede af Sted.

Men pludselig gjorde han Holdt igen og vendte sig
om mod mig:

-- Saa kan jeg jo faa de fire? spurgte han, -- og
Sofie og Søren Peter hver tre?

-- Javel saa! raabte jeg tilbage.
	
Og saa klaprede Gutten ind i Sneen og Mørket.

*


ET EKSPERIMENT

Hun havde bedt mig om mit Fotografi, og jeg havde
lovet hende det og havde ogsaa været oppe hos
Fotografen.
	
En Aften otte Dage senere besøgte hun mig atter,
og jeg fulgte hende hjem; Klokken kunde vel være
omkring elleve. Det var stjerneklart og maanelyst, og
vi gik Arm i Arm og spøgte og lo. Saa blev der med
ét Standsning i Samtalen. Det var langs Peblingesøen,
vi gik. Hun saa' ud paa Svanerne, der svømmede rundt
i Maaneskinnet og trak et langt, flimrende Kølvand 
efter sig. Pludselig drejede hun sig om imod mig.

-- Jeg bli'er svimmel! sagde hun.
	
Uvilkaarlig trykkede jeg hendes Arm fastere i min.
Hun lænede sig ind til mig og trak Vejret dybt. Men
lidt efter lo hun:

-- Det er vist det Vand derude, sagde hun. -- Og
saa har jeg ikke været rigtig rask i Dag. Men nu er
det ovre. -- -- Det er sandt, Gustav, udbrød hun saa,
-- faar jeg snart det Portræt?
	
Jeg véd ikke, hvordan det faldt mig ind, men jeg
svarede:

-- Hvilket Portræt?

-- Det, Du lovede mig i Tirsdags.

-- I Tirsdags, kære? vedblev jeg i samme Tone, --
næ--æ!

-- Herren erindrer maaske ikke engang mit Besøg?

-- Jo naturligvis, dit lille Vrøvl, men ...


-- Aa, lad nu være med at skabe Dig! sagde hun
og lo højt.

-- Jeg forsikrer Dig, gentog jeg, -- jeg har ikke 
lovet Dig noget Portræt. Jeg kan ikke fordrage at lade
mig fotografere.
	
Og Du lovede endda, at Du vilde gaa op til
Fotografen Dagen efter!

-- Marie, sagde jeg, -- Marie, se, Marie: Og jeg
bankede mig paa Panden med Pegefingeren.

-- Nej, slet ikke, lo hun igen, -- slet ikke! For jeg
husker ogsaa godt hans Navn: det var Riise, Riise paa
Amagertorv!

-- Næ! sagde jeg og lod, som om jeg ledte i min
Hukommelse, -- næ!

-- Men nu blev hun ivrig og standsede:
	
Vi sad jo henne i den lille grønne Sofa i Hjørnet!
sagde hun.

-- Ja, det husker jeg godt; men vi talte ikke et
Ord om Portrætter.

-- Aa, jo vist gjorde vi saa!

-- Men kære, søde, lille Du, hvad er det for noget
Snak!

-- Henne i den grønne Sofa, gentog hun langsomt
og med Eftertryk paa hvert Ord, idet hun samtidig
slog Takt i Luften med sin Parasol, -- Du laa med
Hovedet i mit Skød og legede med Viften.

-- Marie, sagde jeg, -- Du maa ha' drømt.

-- Og jeg gav Dig et Kys, vedblev hun.

-- Du har givet mig saamange Kys, min Pige.

-- Kan Du da ikke huske, Menneske, at det skulde
være et Brystbillede, og Du skulde ha' din gule Jakke
paa?

-- Nej.

-- Og Du skulde ha' Øjnene lige i Kassen.

-- Nej, nej, <sp>nej</sp>! sagde jeg igen.

-- Nu bli'er jeg vred, Gustav! sagde hun og trak
sin Arm ud af min.


-- Jamen, kære, jeg kan da virkelig ikke indrømme
-- --

-- Lad os ikke tale mere om det! afbrød hun
mig. -- Naar Du ikke vil give mig det, saa -- --
Men jeg synes rigtignok, at det er meget underligt af
Dig!

Vi gik et Par Minutter ved Siden af hinanden uden
at tale. Jeg kunde mærke, at mine Ord havde gjort
Indtryk paa hende. Hun var fornærmet, men der var
ogsaa begyndt at stige en Tvivl op i hende om, hvem
af os der havde Ret.

Saa vilde jeg igen tage hendes Arm, men hun rev
den til sig og fjernede sig nogle Skridt.

-- Marie, begyndte jeg, -- hvis Du saa gerne vil
have mit Portræt, skal jeg nok lade mig fotografere,
skønt jeg ikke holder af det.

-- Gud, Du skal saamænd ingen Ulejlighed gøre
Dig!

-- Naa, jaja da. -- -- Kommer Du i Teatret i 
Morgen?

-- Det er Mo'ers Aften, sagde hun mut.

-- Jamen, Du mente jo -- -- --
	
Vi var netop naaet hen til en Lygte. Saa greb hun
mig pludselig med den ene Haand under Hagen, 
ligesom om hun vilde kvæle mig. Men hun tvang blot
mit Hovede bag over op mod Lyset og saa' mig stivt
ind i Øjnene. Jeg udholdt rolig hendes Blik.

-- Lyver Du virkelig ikke? spurgte hun.

-- Kære lille Ven, sagde jeg, -- Herregud, slaa nu
de Tanker hen! Man kan jo saa ofte drømme noget,
ved Du, som man ikke straks husker; og naar det saa
senere dukker frem, tror man, at det er en Oplevelse!

-- Og Du slog mig paa Kinden med Viften, sagde
hun og stirrede ud i Luften, som om hun fortsatte en
Tankegang; og jeg kunde se paa hendes Øjne, at 
hendes Hjerne arbejdede for at genkalde sig alle Aftenens
Smaabegivenheder saa tydeligt som mulig. -- Og saa
lagde Du Viften bort og tændte en Cigar, én af mine!

Jeg forbavsedes over, at hun kunde huske alle
disse Enkeltheder. Situationen begyndte mere og
mere at interessere mig, og jeg tænkte slet ikke
paa, at mit Eksperiment rimeligvis voldte hende 
Lidelse.

-- Marie, begyndte jeg igen, -- synes Du ikke, vi
skulde lade være at tale mere om dette her? Du gaar
jo bare der og hidser Dig selv op.

-- Jamen, det er Din Skyld! sagde hun haardt.

-- Hvad er min Skyld?

-- Hvorfor nægter Du det? Hvis Du ikke har
Raad til at lade Dig fotografere, saa sig det; men
gaa ikke der og -- -- -- Jeg kan ikke li' det,
jeg kan ikke taale det! Du véd, jeg er ikke rigtig
rask i Dag.

-- I Morgen gaar jeg op til Fotografen, sagde jeg
afgjort, -- og saa er den Potte ude.

-- Tak, sagde hun glad og greb min Haand. Tak,
Gustav! jeg vidste det jo nok!

-- Hvad vidste Du?

-- At Du havde lovet mig dit Fotografi.

-- Ja, <sp>nu</sp> har jeg lovet Dig det!

-- Men ogsaa i Tirsdags? spurgte hun hurtig, --
ogsaa i Tirsdags? Jeg forsikrer Dig for, at hvis Du
ikke siger ja, saa -- -- --

-- Saa kommer Du maaske ikke paa din Moders
Plads i Morgen? afbrød jeg hende.

-- Sig, at Du sa'e det i Tirsdags? bad hun 
bønligt.

-- Hør, Marie! jeg tror virkelig ikke, at Du er 
rigtig i Hovedet

-- Nej, nej, det kan gerne være, sagde hun og
lagde sin Kind mod min Skulder, -- men sig bare, at
Du sa'e det i Tirsdags!

-- Og hvorfor? spurgte jeg, -- hvorfor?


-- Jo, Du, for det er saa underligt oppe i mit
Hoved; der er noget, der siger ja; og der er noget,
der siger nej!
	
Hun saa' virkelig meget nervøs og lidende ud, som
hun gik dér med Hovedet lænet mod min Skulder.
Men skønt jeg følte Lyst til at kysse hende og 
berolige hende, lod jeg dog, som jeg blev ærgerlig, og
sagde:

-- Ja, jeg kan jo gerne gi' Dig Ret, hvis det er
det, Du vil!

-- Har Du da virkelig ikke lovet mig det? spurgte
hun forvirret og saa' mig ængstelig ind i Øjnene.

-- Nej, kære, jeg forsikrer Dig!
	
-- Jamen, stammede hun, -- jamen, hvor kan --

-- Jo, Du har! sagde hun saa pludselig, -- jo, Du
har! og hendes Ansigt lyste af Glæde. Hun havde
øjensynlig fundet et særdeles slaaende Bevis. -- Jo,
Du har, for Du sa'e, at Du først vilde klippes; og Du
<sp>er</sp> klippet! ikke sandt? ikke sandt? gentog hun 
hoverende.

-- Jo, det er jeg.

-- Og hvorfor mon? hva', hva'? raabte hun næsten
ondskabsfuldt.

-- Rimeligvis fordi jeg trængte til det, svarede jeg
rolig.
	
Hun saa' hurtig op paa mig; men da ikke en Mine
i mit Ansigt fortrak sig, sagde hun grædefærdig:

-- Du lyver, Gustav, Du lyver, Du lyver!
	
Jeg begyndte at faa Medlidenhed med hende; men
jeg kunde ikke modstaa Lysten til at føre Eksperimentet 
videre. Sagen var den, at jeg i Grunden ikke mere
var videre forelsket i hende.

-- Sikken underlig Sky deroppe! sagde jeg og 
pegede op mod Maanen.

Hun standsede. Derpaa sagde hun rolig og med en
saa urokkelig Overbevisning i Stemmen, at jeg 
uvilkaarlig studsede:


-- Jeg véd nu, at jeg har Ret, Gustav, det véd
jeg! og jeg kan ikke forstaa, hvorfor Du er bleven
saa ond.
	
Jeg blev ærgerlig, og denne Gang virkelig ærgerlig
over, at hun dog til sidst skulde gaa af med Sejren.
Men jeg indsaa, at Modsigelse ikke længere vilde
gøre Virkning, og derfor sagde jeg overlegent 
henkastet:

-- Ja, vel har Du Ret!

-- Hæ, sagde hun, -- hæ! Hun sagde ikke andet,
og det lød som mellem Graad og Latter. Saa blev hun
tavs og gik en Stund og saa' ned i Jorden.
	
Men paa én Gang kastede hun sig ind til mig og
lagde begge Armene om min Hals og sagde 
grædende:

-- Du maa ikke mere! Du <sp>maa</sp> ikke mere, Gustav!
jeg kan ikke taale det i mit Hoved, hører Du!

Nu blev jeg angst. Dette Udbrud kom mig saa 
aldeles uventet; og jeg lagde desuden Mærke til, at
Folk standsede, idet de gik os forbi. Jeg slog helt om
og sagde mildt:

-- Kære, lille Ven, saa, saa! det var jo Spøg det
hele, begriber Du nok! Og jeg strøg hende blødt ned
over Kinden.
	
Men hun rettede sig i Vejret med et Ryk:

-- Næ, næ, næ, ikke saadan! sagde hun.

-- Hvad mener Du? spurgte jeg forundret.

-- Du skal slet ikke tale mig efter Munden!

-- Jeg taler Dig ikke efter Munden.

-- Jo, Du gør! for Du tror, at jeg ikke er rigtig i
Hovedet; og det er jeg maaske heller ikke -- -- aa,
hvor det er underligt! sagde hun saa pludselig og
pressede den ene Haand fast mod Nakken.

-- Skulde Du være gaaet for vidt? tænkte jeg --
de Kvindfolk er jo noget skørhovedet -- -- Marie,
sagde jeg derpaa og lagde min Arm om hendes Liv,
-- ja, det er min Skyld, Marie. Jeg har villet drive

lidt Spøg med Dig, og det er stygt gjort af mig, det
véd jeg godt.
	
Men hun hørte slet ikke, hvad jeg sagde. Hun gik
og saa' ned i Jorden, og jeg maatte støtte hende.
Det var, som hun paa én Gang var blevet umaadelig
træt.

-- Er vi ikke snart hjemme? spurgte hun uden at
se op.

-- Vil Du ikke sidde lidt ned? her er en Bænk,
sagde jeg.

-- Nej, ikke sidde ned, mumlede hun, -- saa falder
jeg straks i Søvn. For jeg skal sige Dig, Gustav, jeg
er ikke rigtig rask. 

Vi var nu naaet frem til Hjørnet af den Gade, hvor
hun boede. Hun standsede akkurat ud for det Træ,
hvor vi altid plejede at sige Farvel til hinanden.

-- Marie, sagde jeg, -- Marie! Og jeg kunde
ikke frigøre mig for den Tanke, at hun spillede lidt
Komedie.

-- Ja, sagde hun irriteret, -- Du behøver ikke at
raabe saa højt.

-- Lille Marie, Du forstaar vel nok, at det var Spøg
det hele?
	
Men hun stod foran mig uden at høre, hvad jeg
sagde.
	
Huset laa lige paa Hjørnet. Det var et af de smaa
„Lotterihuse“ med Have foran ude ved Østerbro.

-- Gaa nu! sagde hun utaalmodig, -- der er Lys,
Fa'er sidder og venter.

-- Jamen, skal jeg ikke -- -- -- begyndte jeg.
	
-- Jeg kan godt selv, det plejer jeg jo altid.

-- God Nat da, min lille! sagde jeg saa, -- vi ses
altsaa i Morgen Aften?

-- God Nat, mumlede hun og vendte sig for at gaa.

-- Skal jeg ikke ha' et Kys? spurgte jeg 
sentimentalt.

-- Jo, det er sandt! sagde hun og vendte sig om 
mod mig og kyssede mig. Hendes Læber var ganske
kolde.
	
Og atter fik jeg Medlidenhed med hende; det vil
sige, den Medlidenhed, som det ene Menneske kan
faa med det andet, ikke mere.

-- Marie, hviskede jeg, -- kom til Dig selv, Barn!
	
Men hun svarede ikke. Hun stod blot og stirrede
ned i Fliserne.

-- Nu er det bedst, Du gaar! sagde jeg saa.

Og hun gik. Da hun var kommen om Hjørnet, 
listede jeg mig efter hende. Hun gik langsomt, meget
langsomt, med bøjet Hoved og slæbende Skridt. Og
jeg saa' hende gaa forbi det Hus, hvor hun boede, og
forbi det næste med. Ved det tredie standsede hun,
aabnede Laagen og gik ind i Haven.

Jeg løb derhen. Hun stod allerede oppe ved Døren
og puslede ved Laasen.

-- Marie! kaldte jeg hviskende, -- Du gaar forkert!
	
Men hun hørte mig ikke. Jeg gik helt hen til hende
og greb fat i hendes Haand.

-- Marie, gentog jeg, -- Du gaar forkert.

-- Jeg kan nok ikke lukke op? sagde hun og 
smilede aandsfraværende.
	
Jeg drog hende med mig ud af Haven, hen ad
Vejen, og hen til Huset, hvor hun skulde ind. Hun
fulgte mig viljeløs. Jeg tog Nøglen ud af hendes
Haand, aabnede Døren og skød hende lempelig ind i
Forstuen. Saa gav jeg hende Nøglen tilbage og 
trykkede hendes Fingre fast om den.

-- God Nat! hviskede jeg.
	
Men hun stod uden at høre og uden at svare.
	
Saa gik jeg ud og trak Døren haardt til efter mig;
jeg hørte Laasen smække.
	
Et Kvarters Tid vel stod jeg ovre paa den anden
Side Gaden. Jeg saa' Lyset inde bag Gardinerne 
bevæge sig ud paa Trappegangen og tilbage igen ind i
Stuen. Lidt efter forsvandt det.

En Stund endnu blev jeg staaende og lænede mig
mod Genbohavens Stakit. Saa gik jeg hjem.
	
Jeg var underlig til Mode; men det, man kalder
Samvittighedsnag, følte jeg egentlig ikke. Tværtimod,
pludselig for den Tanke mig gennem Hjernen:

-- Gud véd, om hun ikke sidder og morer sig over
Dig oppe paa sit Værelse!

*


HELLIGAFTEN

Jeg holdt af, naar jeg i Sommer kom til Købstaden
med min Vært om Lørdageftermiddagene, at sætte
mig ind i Gæstgivergaardens store, lyse Køkken, hvor
Kobbertøj og Fade, Tallerkener og Blikforme hang og
skinnede, polerede og nyvaskede, langs Væggene som
Udstillingsgenstandene i et Museum. Jeg sad gerne
oppe paa det lange, hvidskurede Fyrretræsbord ligefor
Døren ud til Gangen, der fører fra Porten op gennem
Huset til Gæstestuen.
	
Rundt om mig færdes Værtinden og hendes Piger
ud og ind, tager Tallerkener og Fade ned fra 
„Tinrækken“, vasker Kopper, skyller Glas, skærer Ost og Kød
af, smører Smørrebrød, skænker Kaffe og trækker Øl
op. Hvert øjeblik aabnes Vægklappen ind til Skænkestuen, 
og Opvartningsjomfruens Ansigt viser sig, og
hun rekvirerer: to Stykker Smørrebrød, tre Stykker
Smørrebrød, fire Stykker Smørrebrød, to Te, en halv
Kaffe, en Bajer, en Sodavand med Kognak o. s. v.
Og man hører Landmændenes Latter og Tale derinde
bag Væggen; thi Lørdagen er Landmændenes Dag,
„Gaarden“ er deres om Lørdagen, og Byens Borgere,
Købmænd og Haandværkere kommer og gør deres 
Opvartning, slaar en Handel eller blot en Passiar af med
dem.

-- -- -- --

Der rasler en Vogn ind i Porten og holder for 
Gangdøren. Hotelkarlen tager mod Tømmerne, og 
Proprietæren springer ned, buldrer op gennem Gangen, nikker
ind gennem den aabne Køkkendør til Værtinden og 
forsvinder i Gæstestuen, hvor han modtages med Nik og
Haandtryk af sine Kolleger, der byder Goddag med et
Spørgsmaal, om han vil drikke en Bajer eller en Te
med.
	
Saa sætter han sig ved det store runde gulmalede
Midterbord under Hængelampen og lytter et Minut til
Samtalen for derpaa at give sit Besyv med.
	
En lille rødskægget Købmand pikker ham et Øjeblik
efter paa Skulderen, blinker og misser og napper ham
i Frakkeopslaget. Og saa trækker de sig hen i en Krog,
hvor de hviskende handler, tinger og prutter. Proprietæren 
vil ikke gaa ind paa Belingelserne, slaar ud med
Haanden og sætter sig atter hen til Bordet, medens
han dog stadig holder et vaagent Øje med Købmanden, 
der staar tankefuld op ad en Dørstolpe.

-- Er der nogen, der véd, om Lars Sønniksen blev
af med sin blakkede Ko her forgangen til Slagter 
Mortensen?
	
-- Jo!

-- Hva' fik han?
	
-- Halvfems.
	
-- Det var Satan lynemig godt! Og hva' forlangte
han?
	
-- Hundrede og ti.
	
Der forlanges altid mere, end man har tænkt sig at
sælge for; det er „til at slaa af paa“.
	
Købmanden banker igen Proprietæren paa Skulderen,
og de trækker sig atter hen i Hjørnet.
	
Nu bliver de højrøstede, og Proprietæren slaar i det
nærmeste Bord, saa Flasker og Glas ryger sammen.
Købmanden tysser paa ham og skuler omkring til de
andre. Saa gør han et nyt Bud, der syntes mere 
antageligt, thi Proprietæren dæmper Stemmen, og 
Forhandlingerne begynder paany.

-- <sp>De</sp> har jo faaet Mikkel Rasmussens hvide Hoppe?

siger en bredskuldret, undersætsig Forpagter til en lille,
spinkel, glatraget Bondemand med Hareskaar, -- hva'
ga' De?

-- Trehundrede, siger den glatragede med et 
ængsteligt, afventende Blik.
	
-- <sp>Trehundrede</sp>! De er en Stud, Petersen!

-- Jamen, hun er med Føl!

-- Hun er Fa'en ikke med Føl mer end som De og
jeg! Fik De hende paa Vilkaar!

-- Næ--æ-- -- -- --

-- De er sgu bleven slemt luret, Simon Petersen.

-- Jamen, hun <sp>er</sp> med Føl!

-- Saa--aa? Da vil jeg paatage mig at æde det
Føl i Skildpadde, Far!

Og Forpagteren vender sig til sin Nabo paa den
anden Side og klinker med ham, medeus Bondemanden
ser sig slukøret omkring og klør sig misniodig i 
Nakken.

-- -- -- --
	
Flere og flere Gæster kommer til, og Stuen fyldes
med Dunst og Damp af Øl og Tobak og Rom og
Kognak og svedgennemtrukne Klæder.
	
Vægklappen ud til Køkkenet aabnes og lukkes 
uophørlig. Undertiden ses der et skægget Mandfolkeansigt
i Aabningen istedetfor Jomfruens. Det er en eller 
anden husvant Gæst, der selv indkræver sit Forbrug og
lader falde en liden Skæmt til Værtinden:
	
-- Naa, hvordan skær 'en, Fru Hansen? kan De
stadigvæk ligge i Sengen foruden Stok?

-- <sp>Faar</sp> jeg snart det Smørrebrød, lille Frue? eller
skal De kanske høste Rugen først?

-- Hør, Frue, det skulde da vel aldrig være gamle
Tøjrepæle, De har givet mig i Stedet for Radiser?
	
Pludselig bliver der stille i Lokalet, og alles Øjne
drejer sig hen mod Døren, hvor der staar en bukkende
Handelsrejsende med Silkehatten i Haanden og 
Prøvekassen under Armen.


-- Er Hr. Købmand Sørensen ikke her?

-- Nej!

-- De sagde ovre i Butikken, at -- -- --

-- Nej!

-- Der er vel ingen af d'Herrer, der -- -- --

-- <sp>Nej</sp>! brøler en tredje.

-- Saa beder jeg meget undskylde! bukker den 
Handelsrejsende og forsvinder skyndsomst.

-- Vi har ikke Spor af Brug for Probenreutersnuder
herinde om Lørdagen! sender den svære Forpagter 
højlydt efter ham.

-- -- -- --
	
Der træder en ny Gæst ind. Det er Inspektør 
Andersen fra Lyngmosegaard.

-- Det er Fanden gale mig Andersen! Det var Ret,
Andersen! De er en Staska'l, Andersen! Saa De er 
ogsaa kommen til Bys i Dag, Andersen! Sæt Dem her
hen, Andersen, og faa en Genstand med!

-- Jeg kan sgu ikke; jeg skal baade hist og her
og rundt i Byen.

-- Aa, skidt, Andersen, det er jo Helligdag i 
Morgen! En Sodavand med Mening, hva?

-- Naa, ja, lad gaa da!

Og Andersen satte sig, og der rekvireredes Sodavand
og Kognak Bordet rundt.

Udenfor paa Gaden rumler Vognene uophørlig forbi,
Enspændere og Tospændere med Mænd, Kvinder og
Børn. Det er Smaabønderne og Husmændene, der 
kører ned til deres Købmænd og sætter Bæsterne paa
Stald der. De har en Favnfuld Grøntfoder eller en Sæk
Hakkelse liggende bag i Vognen; og Mellemmaden
til sig selv har de, indsvøbt i Avispapir, i 
Skødefrakkens Baglomme. De fortærer Maden inde i Butikken,
siddende paa den lange Træbænk henne under 
Vinduerne eller paa en Sæk Kunstgødning, en Pakke 
Klipfisk eller en Fjerding grøn Sæbe. Der skænkes da
gerne en gratis Snaps til dem! og naar Maaltidet er

endt, trakterer Købmanden med en Cigar, skummel som
Natten og rivende som spansk Peber.

-- -- -- --

Mange af Landboerne har deres Koner og Børn med,
og disse ses da i Smaahobe at drage op og ned ad
Hovedgaden; og naar de skal købe et Bændel eller en
halv Alen Sirts til en Hue, myldrer hele Klumpen ind
i den paagældende Butik; og alle skal de se paa
Bændlerne og afgive deres Skøn om Huetøjet, medens
Købersken prutter, tinger og vrager, som Kvinder har
for Skik, hvad enten de saa nævnes Komtesser eller
Bønderkoner.
	
Er de saa færdige og har faaet Varerne indpakket
og afpruttet Ekspedienten en Øre eller to, myldrer de
igen ud paa Gaden og begynder deres Vandring op og
ned, standser udenfor Vinduer og Udhængsskabe og
udpeger sig beundrende Hatte, Parasoller, Brocher, 
Ringe og Kæder, som de imidlertid sjældent eller aldrig
køber paa en gemén Lørdag; thi det er kun paa 
Markedsdage og ved Auktioner, at Bønderfolk giver deres
Penge ud til „Gøgl og Skidt og Dikkedarer“, men saa
kan de undertiden ogsaa anskaffe sig det umuligste.
	
Saa siger pludselig en lækkersulten Kone:

-- Ja, vi skal vel hen og ha' de Basser?
	
Spørgsmaalet bliver modtaget med brede Smil og
skæmtefulde Albuestød af de andre Kvinder. Og hele
Banden søger hen til den nærmeste Bager, hvor der
føles paa Wienerbrød og jages med Fingre i Boller,
vælges og vrages og byttes, indtil man har plukket sig
de Stykker sammen, der finder mest Naade for hvers
Øjne.
	
Og naar man saa har forsynet sig, vandrer man ned
ad Gaden gumlende af hver sin „Basse“. Og de mere
velhavende bærer forsigtig og omsorgsfuld foran sig
paa den fladt udstrakte Haand en Ladning Wienerbrød
indsvøbt i en Avis. Det er til Søndagskaffen; og det
er fornemmeligst for den Sags Skyld, at Madammen er 
kørt med til Byen, thi „Bysbrød“ til Kaffetaaren om
Søndageftermiddagen er meget nær det „vildeste“, der
kan præsteres i Retning af Traktemente.

-- -- -- --

Henne hos Købmanden finder man saa Fatter, som
oftest i en lidt hævet og menneskekærlig Stemning.
Han har i Beværtningen ved Siden af truffet Søren 
Mikkelsen og Per Klemmensen og Rasmus Graabæk, og
de har givet „smaa sorte“ paa Omgang alle fire; og
de snakker og ler og dasker hinanden rundt paa 
Lemmerne, og Helligaftensglæden skinner dem i Øjnene,
mens de alkærlige dikker Butiksdrengen i Siden med
Tommelfingrene.
	
Mutter smiler stramt ved at se dem, men benytter
ikke desto mindre Situationen til at faa skrevet endnu
et halvt Pund Kaffe og et Par Stænger Cikorie i 
Kontrabogen.
	
Omsider spændes der saa for. Og man stiger til
Vogns under kælne Galanterier fra Mandens Side. Han
kniber Madammen og Døtrene i Læggene og klapper
dem skæmtefuldt paa Bagen, medens de staar 
krumbøjet oppe paa Hjulegerne for at vinde op i Agestolen.
Men endelig kommer man da i Orden: Fatter sidder
med Drengene paa det forreste Sæde. Hatten har han
bag ad Nakken, og Piben dingler ham i den ene
Mundvig; rød er han i Ansigtet, og han snakker og
gestikulerer og vil absolut handle om Pisk med Per
Klemmensen, der staar i sit lovlige Ærinde henne i et
Hjørne af Gaarden og vender Ryggen til det hele. --
-- Og Mutter og Tøsene sidder paa det bagerste Sæde,
stive i Pudsen og dydig forargede over, „at <sp>han</sp> 
saadan kan skave sig“.
	
Endelig ruller man flot ud gennem Porten og ned
gennem Byen, medens Pigebørnene udstøder et 
angstfuldt: Jesses Kos! hvergang Vognen er ved at slingre
over mod en Trappe eller karambolere med en 
Lygtepæl.


-- <sp>Fatter</sp> dog! varskor Madammen og dunker ham
i Ryggen.

Men Fatter sidder bare og smaagriner og nynner og
hilser med Pisken til Vinduer og Døre.
	
Saa vender han sig paa én Gang om til Konen og
hilser med brede Gestus og en lidt snøvlende Stemme:

-- Jeg vil uvilkaarligt sige Dig én Ting, Krestine,
... Dig og saa Børnene: at paa en Helligaften skal
der være Glæde over det hele ... <sp>ren</sp> Glæde over
det hele, Krestine! for det er lige ud a' Skriftens Bud
og Befalinger, ser Du! og jeg vil sige en Snaps eller
to ... eller jeg vil sige <sp>tre</sp>, det har ikke no'et at sige!
for jeg har danderet Jer frem paa Kloden, Krestine, i
saamange Herrens Tider lykkelig og vel, saa ska' jeg
Fanden sprutteme nok dandere Jer fuldkommen lyksalig
til Enden ... Krestine!

Og derpaa slaar han et Knald, saa de to tykmavede
brune Hopper danser hen over Stenbroen som 
Daahjorte.

*


DET SVAGE KØN

Her er Paulsens Værelse, sagde Inspektøren. -- Værsgod, 
vil Herren og Fruen træde ind!
	
Han aabnede Døren, og de to Besøgende tittede
først forsigtig ind i Værelset og traadte saa over 
Tærskelen, hun først og saa hendes Mand og til Slut 
Inspektøren.
	
Herren og Fruen var hvidhaarede. Han var tarvelig,
næsten sjofelt paaklædt, og optraadte tavs, bukkende
og høfligfaaret. Hun var udstyret med en presset 
Fløjelskaabe, Hat med Fjer og Blomster, Silkeparaply og
Handsker. Hans Ansigt var askegraat og stift med lange,
afblegede Whiskers. Hun var buttet og rødmosset og 
bevægelig.
	
De standsede lige indenfor Døren, og Fruen saa' sig
nysgerrig omkring:
	
Værelset var møbleret med tunge, massive, 
gammeldags Møbler. Henne i et Hjørne laa Paulsen i en 
mægtig Mahognitræs-Seng med mange Dyner og sov. Hans
store krogede Næse ragede højt frem over hans 
indfaldne Kinder, hvor graa Skægstubbe saa' ud som
Smuds. Hans Haar hang ham ned i Panden, svedigt og
i Tjavser; og hans Mund stod halvt aaben, saa man
kunde se hans tandløse Gummer.

-- Hvor han dog har tabt sig, Fatter! sagde den
gamle Frue og trak sin Mand i Frakkeærmet.
	
-- Ja--a, han har skam tabt sig, Mo'er.


-- Han har ellers haft det rigtig godt hele Tiden,
medens han har været her, forklarede Inspektøren. --
Men saa var det, at han for et Par Uger siden fik ondt
i Brystet.

-- Ja, hans Formynder skrev, at han var meget 
daarlig. -- -- Er han ellers tilfreds?

-- Ja, han er saamænd den gladeste af alle 
Patienterne! Og saa blev han jo saa henrykt, da jeg 
udnævnte ham til Inspektør over de andre, der arbejdede
nede i Haven.

-- Det vil jeg tro, ja! -- -- Er det hans egne
Møbler?

-- Alle sammen, ja; han bragte dem med sig.

-- Har han nu en Fortegnelse over dem?

-- Ja--a, den fik jeg.

-- Det er rigtig rare Møbler, Fatter!

-- Ja, det er skam nette Møbler, Mo'er.

-- Har de alle sammen hver sit Værelse? Det var
stadigvæk den gamle Frue, der førte Ordet. Manden
stod stiv og stille et Par Skridt bag hende med sin
rødsvedne, sorte Filthat i begge Hænder foran sig paa
Maven!

-- Nej, det har de ikke; der er nogle, der ligger
paa Fællesstue, to og to; de betaler ottehundrede; 
Enestuerne betaler tolv.

-- Det maa være underlig for Dem altid at gaa
imellem saadan nogle ... saadan nogle ... blandt
Mennesker, der ikke er saadan rigtig i Hovedet?

-- Aa, vi er jo vant til det.

-- Ja--a, det gør naturligvis meget! -- -- Har din
Fætter altid været saadan Idiot, Fatter?

-- Næi, han fik det efter Mæslinger, da han var syv
Aar.

-- Aa, Herregud, stakkels Mand, og nu er han 
otteoghalvfjerds! -- -- Tror De, han kan kende os, Hr.
Inspektør? for nu er det snart seks Aar siden, han 
besøgte os fra Rødby med sin salig Søster.

-- Nu kan vi jo prøve, sagde Inspektøren og traadte
hen til Sengen. -- Paulsen! Paulsen! her er nogen,
der vil hilse paa Dem!
	
Den syge aabnede Øjnene og saa' sig sløvt 
omkring. Men saa rejste han sig over Ende, fuldstændig
vaagen.

-- Ska' jæ ha' Ma'? spurgte han.

-- Nej, her er nogen, der vil besøge Dem.

-- Er det de to dér? Hvem er det?
	
-- Ja, gæt engang, Paulsen! sagde Inspektøren 
venlig -- hvem tror De, det er?
	
-- Det ved jæ ikke no'et om, det kender jæ ikke
no'et til! sagde den syge og rokkede forlegent frem og
tilbage paa Hovedet.

-- Jovist saa, Paulsen! tænk Dem om! Det er jo
Deres Fætter og hans Kone, der er kommet for at
hilse paa Dem.

-- Min Fætter? gentog Paulsen, -- min Fætter?

-- Ja vist saa, Deres Fætter og hans Kone!

-- Min Fætter Kris'jan?

-- Aa, Herregud, udbrød den gamle Frue, -- nu
kender han Dig! hils paa ham, Fatter!
	
De gik begge nærmere hen til Sengen, og Manden
sagde:
	
-- Goddag, hvordan har Du det, Jakob?

Og Konen sagde:

-- Kender Du ikke ogsaa mig, lille søde Jakob?

-- Jo, Du er min Fætters Kone.

-- Aa Herregud, ja det er jeg saarnænd! Hvordan
har Du det, lille Jakob? Din Formynder skrev, at Du
var syg, og saa vilde vi da ud og se til Dig. Var det
ikke pænt af os?
	
-- Det har varet no'et læ'e, inden I kom!

-- Det har det, søde Jakob, men vi bor jo saa langt
borte.

-- Jæ tror Dig ikke, min Fætters Kone!

-- Herregud, han tror mig ikke! jo, det ved Gud vi
gør; vi bor s'men helt ude paa Østerbro! -- -- Se
her, hvad jeg har til Dig! vedblev hun og trak et halvt
Pund Chokolade op af Lommen.
	
Den syge saa' lækkersulten paa Pakken, men rørte
den ikke.

-- Er det, fordi I ska' arve mig? spurgte han saa.

-- Men, kære lille Jakob ...

-- Jo, jæ kender Jer, jæ kender Jer! det har jæ
studeret! lo Idioten og viste sine Gummer.
	
Den gamle Frue blev lidt nervøs og skottede hen
til Inspektøren.

-- Han taler vist i Vildelse? sagde hun. -- Værs'god, 
søde Jacob, vedblev hun og rakte igen Chokoladen 
hen mod Fætteren -- det er til Dig!

-- Jæ ta'er 'et ikke, min Fætters Kone, jæ ta'er
'et ikke! jæ holder mejet a' Suggerla'e; men jæ ta'er
'et ikke!
	
Den gamle Frue bed sig i Læben, og det saa' ud,
som hun vilde give et heftigt Svar, men saa vendte
hun sig mild og kærlig om mod sin Mand og sagde:

-- Tal lidt til ham, Fatter.

-- Du er nok blevet Inspektør, Fætter Jakob? 
begyndte Manden.

Men Jakob afbrød ham. Han strakte én af sine
magre Hænder ud og klappede Fætteren paa Armen:

-- Du er god nok, Fætter Kris'jan! sagde han --
Dig kan jeg godt lide. Men hun der lukkede mig
inde, da I ha'de fremmede! -- Ka' Du huske det, min
Fætters Kone? Du lukkede mig inde paa 
Pulterkammeret, da I ha'de fremmede.
	
Den gamle Dame rødmede helt op til sine hvide
Haar, og der lyste et Glimt op i hendes Øjne, der
tydede paa, at havde Inspektøren ikke været til Stede,
skulde hun nok have lært Fyren i Sengen mores.
Men nu stod hun lidt tvivlraadig og pillede ved 
Kvasterne paa sin Fløjelskaabe. Og ved hendes Side stod
Manden og gemte Ansigtet bort i pinlig 
Forlegenhed.

Men om Fætter Jakobs smalle, blodløse Læber 
spillede et ondskabsfuldt Smil; han blinkede polisk ud for
sig, rokkede med Hovedet og vedblev:

-- Jæ véd nok, a' I ska' arve mig, det véd jæ nok!
det sa'e mi' Søster, før hun døde: "Nu ska' Du paa
Idioten, Jakob, og naar Du dør, saa ska' Fætter 
Kris'jan arve Dig! ... <sp>Men jæ lever læ'e endnu</sp>,
min Fætters Kone! <sp>jæ lever læ'e endnu</sp>! gentog
han med et klukkende Grin.
	
Saa blev der stille i Værelset. To Fluer summede
oppe under Loftet, og nede fra Haven kom en Lyd
som af en Rive, der blev trukket hen over Gruset.
	
Den syge sad stiv og strunk i sin Seng og 
skævede mistroisk rundt paa de andre; mistroisk, men
dog med et stille triumferende Smil om Læberne. Det
var, som nød han en Hævn, han længe havde ruget
over.

-- Ska' jæ si' Dig no'et, Fætter Kris'jan, tog han
saa fat igen med en vigtig Mine, -- ska' jæ si' Dig
noget? Hun har osse lukket Dig inde paa 
Pulterkammeret; det sa' mi' Søster, hi hi! hun har osse lukket
Dig inde paa Pulterkammeret! Sikke no'et Tøj, Du har
paa, og se, hvor fin hun er! Du ska' ikke sætte 
Næsen for højt i Vejret, min Fætters Kone! Du ska' ikke
sætte Næsen for højt i Vejret, for saa ka' det let regne
i 'en, hi hi! for saa ka' det let regne i 'en!
	
Den gamle Herre var ved at synke i Jorden af
Skam og Forlegenhed. Han stod og trippede, og hans
Fingre spillede krampagtig langs Hatteskyggen. Men
han sagde ingenting, han kunde ikke faa et Ord frem;
men han sendte sin Kone et Øjekast, der tydede
paa, at han ventede, at Hjælpen skulde komme fra
hende.

Og pludselig traadte ogsaa den gamle Dame helt
hen til Sengen. Hendes Ansigtsmuskler dirrede, og
hendes Øjne lynede. Men hun strøg mildt og 
venligt det svedige Haar bort fra den syges Pande og
sagde:

-- Se nu snart at blive rask igen, søde Jakob; jeg
hører, at Du er blevet udnævnt til Inspektør nede i
Haven, og De kan vist ikke undvære Dig dernede.
	
Jakob saa' op paa hende, og der lyste ligesom 
Beundring i hans Øjne.

-- Du er haard i Filten, min Fætters Kone! sagde
han, -- Du er haard i Filten, Du gi'er Dig ikke!
	
Men nu havde Fruen fuldstændig genvundet sin 
Selvbeherskelse. Hun klappede den syge paa Armen og
vedblev:

-- Og saa kommer Du nok ogsaa snart ud til os
paa Østerbro? Vi har en lille Have, som jeg vil spørge
Dig til Raads om. Du maa blive der en hel Dag,
Fatter kan hente Dig og bringe Dig hjem igen. Maa
han ikke nok det? spurgte hun, henvendt til 
Inspektøren, der under den sidste Del af Besøget havde
staaet og set ud af Vinduet. -- Vi vil saa gerne se
ham hos os; og Familie er dog Familie; ikke sandt,
Fatter, vi har saa tidt talt om at faa din kære Fætter
lidt ud til os? Og nu vil min Mand og jeg sige
Dem Farvel og Tak for Deres Venlighed. Det har 
rigtig gjort os godt at se, hvor rart den kære Jakob har
det herude, og hvor glad han er ved at være her!
	
... Farvel, søde Jakob! saa kommer Du? og her
lægger jeg Chokoladen, som den gode Inspektør nok
lader koge til Dig, naar Du har Lyst til en lille Kop!
	
... Sig nu Farvel, Fatter, nu maa vi skam skynde os,
at vi kan være hjemme til Middag ...
	
Saaledes kørte hun Fanden et Øre af, den gæve
Dannekvinde; hvorpaa hun tog sin kære Mand under
Armen og trak ud af Værelset med ham.


Men da hun var kommen ned ad Trapperne og ud
paa Gaden, lænede hun sig op ad Muren og sagde:

-- Puh--h! den Tur gør vi sandelig ikke saa snart
om igen! men det behøves jo heller ikke, nu har vi
jo gjort vor Pligt ligeoverfor Familien.
	
Og saa sendte hun Fatter hen efter en Droske.

<chapter name="Menneskenes børn">

<h2>MENNESKENES BØRN</h2>

*

<big><b>H</b></big>ans Hus laa lige op til Vejen. Til højre for det var
Skov, og til venstre og bag det var Skov. Og lige
foran det ovre paa den anden Side af Vejen strakte
Herregaardens Have sig med sit Hegn af Tjørn og 
Liguster, sine vældige bredbladede Kastanjer inde paa
Plænerne og sin Park af Eg og Bøg, der nede ved den
gamle Pavillon fortsatte sig over i Skoven.
	
Huset var hans eget. Han havde købt det for en ti-
femten Aar siden af Jægermesteren, dog paa den 
Betingelse, at det efter hans Død skulde falde tilbage til
Gaarden, medens Arvingerne saa igen skulde have 
Købesummen betalt.
	
Først mente Jægermesteren, at han ligesaagodt kunde
tage det i Fæste, men det vilde Anders saa nødig. Nu
havde han i femogtredive Aar gaaet og lagt den ene
Skilling oven paa den anden for engang i Tiden at
kunne komme til at sige: <sp>mit</sp> Hus og <sp>min</sp> Have og
<sp>min</sp> Mark; og saa skulde det ende med, at han bare
skulde sidde der som Fæster! Næi, vilde 
Jægermesteren ikke sælge ham Huset, saa vilde Anders hellere
blive ved at bo oppe i Krattet i Skovløberboligen og
passe sin Dont, til han styrtede!
	
Og saa var det, at den gamle Jægermester havde
nikket og sagt ja. Og Anders havde taget sin Afsked
som Skovfoged og flyttede med Konen op i

Havehuset, som det kaldtes, og købte sig en Hest ved Navn
Lotte og en Ko og en Gris og begyndte at blive
Agerdyrker; thi der hørte syv Tønder Land Jord til
Huset.
	
Men han blev dog alligevel ved at kaldes Skov-
Anders. Og det Navn satte han nok særdeles Pris paa;
for hvis nogen i Betragtning af hans nye Stilling 
begyndte at titulere ham Anders Jensen, saa bad han
dem straks holde inde med Skydningen: han var 
pensioneret Skovfoged, sagde han; og som saadan lige
saa fuldt værdig til at bevare Titilaturen som han, den
gamle Pastor inspiritus inde i Købstaden!
	
Anders' Areal laa unægtelig noget splittet: to en
halv Tønde Land havde han lige bag ved Huset 
foruden Haven, der var paa et Par Skæpper. Saa havde
han fire Tønder mellem Storskoven og Krattet. Og saa
en halv Tønde Engjord spidset og vinklet ind mellem
de andre Lodsejeres nede ved Aaen.
	
Men denne Splittelse af Jorderne, som mange andre
maaske vilde klage over, fordi den forøgede Arbejdet,
tog Anders let paa. Ja, han var endda ikke fri for i sit
stille Sind at betragte den som et Tegn paa Stordrift.
Og naar han og Marie kom kørende med et Læs Rug
omme fra Skovstykket, eller med et Læs Sylthø nede
fra Engen, saa knejsede han med Hovedet og skød
Hatten bag ad Nakken som selve Sognefogden, naar han
kørte Hvede hjem. Og Lotte prustede og svansede med
Bagkroppen ligesom Frøkenens egen Ridehest, naar den
kom for Stadskareten.
	
Selve Huset var kun lille. Det var Bindingsværk og
hvidkalket med brune Stolper og grønne Vinduer og
Døre, og saa Straatag. Der var kun én Opholdsstue i
det; men saa var der Forstue og Køkken. Ved den
østre Gavl var der en Sidebygning med aabent 
Vognskur og Stald til Koen og Hesten. Grisen stod for sig
selv i en Skyne, et lille bitte, lukket Hus, der var lavet
af Risbrænde og Halm mellem nedrammede Pæle og
med et fladt Tag, hvorpaa der laa nogle flade 
Kampesten, at ikke hele Stadsen skulde blæse væk.
	
Men det blev holdt saa overmaade pynteligt alt 
sammen. Udenfor var det Anders, der gik og tækkede og
malede og lugede Græs væk inde i Gaarden og vaskede
Vognen og striglede baade Koen og Hesten og kørte
paa en Trillebør Gødning fra Stalden om i den lille
indhegnede Møddingsplads bag Svinestien. Og forinden
var det hans Kone, der skrubbede og skurede og 
skyllede, saa Gulvet og de Fyrretræs Møbler skinnede, som
om de lige var blevet færdige fra Snedkerens Haand.
Og ude i Køkkenet stod Fade og Tallerkener ordnede
i Tinrækken, de store paa den øverste Hylde og de
smaa paa den nederste, og Gryder og Kasseroller 
straalede, som om de aldrig blev brugt.

-- -- -- --

Det vil sige, saadan <sp>havde</sp> det været.
	
Men saa for fem Aar siden døde først Jægermesteren,
og præcis et halvt Aar efter gik ogsaa Anders' Kone
hen og „tog Billetten“, og fra den Stund af at regne
blev Anders saa underlig ligegyldig med det hele. Han
passede naturligvis Bedriften, saaede og høstede og
tærskede og solgte sit Korn; men alt, hvad der kunde
henregnes til Puslerier, det tog han sig ikke mere af.
Kalken faldt af Væggene, og Græsset groede i 
Gaarden, og Taget saa' forrevet og laset ud; og der 
voksede endogsaa baade Tidsler og Fandens Mælkebøtter
deroppe. Koen striglede han ikke længere og næppe
nok Hesten.
	
Der var kun en Ting, der blev ordentlig passet, 
nemlig Haven. Og det var endda ikke saa meget Anders,
der besørgede den, som Gartneren inde fra Gaarden.
Det vil sige, Anders hjalp naturligvis til, gravede og 
gødede og saadan noget; men det var da Gartneren, der
sagde, naar Kartoflerne skulde lægges, Kaalen plantes
og Ærterne rises.


Han hed Lars, Gartneren, og havde været paa Gaarden 
næsten lige saa længe som Skov-Anders.
	
Han var en høj, mager Mand med tæt, graasprængt
Haar og et langt, sort Skæg, der naaede ham ned paa
Brystet. Han havde været urimelig køn i sin Ungdom,
sagde de ældre Koner paa Egnen; og han var skam
ogsaa en smuk Mand endnu. Men han var jo godt
oppe i Halvtredserne, og saa havde hans lidt vel store
krumme Næse antaget saadan en underlig vinblaa Farve
ligesom Druerne ovre i Drivhuset om Efteraaret.
	
Og man sagde, at han og Anders holdt sammen,
fordi de begge satte Pris paa Øl, Rom og andre 
flydende Delikatessér. Men det var kun noget, man 
mumlede om, thi ingen havde nogen Sinde set dem drukne,
ja ikke engang beskænkede.
	
Men der var ogsaa andre Ting vedrørende Lars, de
gamle Koner tiskede om, naar de sad over deres 
Kaffekopper om Søndag Eftermiddagene. Thi baade Ane
Høys og Dorthe Rørbæks og Clarisse Slentens havde
tjent sammen med ham oppe paa Gaarden for en tyve-
tredive Aar tilbage. Men der havde ikke været Tale om,
at han havde set til den Side, hvor de stod; og ingen
af dem havde dog været saadan til at kimse ad! Næi,
men han havde haft sine Øjne højere til Vejrs, ha'de
han! og hvis de vilde fortælle, hvad de ha'de 
observeret nede i Skoven og i Parken og inde i den gamle
Pavillon, naar Jægermesteren var i Byen eller ovre hos
Naboerne, saa ... Men Gud bevare <sp>deres</sp> Mund, for
nu laa den Gamle jo i sin Grav, og <sp>hun</sp> og Datteren
var inde i København den meste Tid af Aaret, saa det
var vel glemt, og Pestinak-Lars gjorde s'men ikke en
Sjæl Fortræd længer, det sølle Skrog. Han var værst
mod sig selv, var han, at han ikke kunde la' de 
Smaasnapse staa for det, de var; for vel var Brændevin og
Rom en vís Vej, naar én var daarlig i sin Mave, eller
Brystet var galt paa én; men saadan hver gudsskabte
Dag baade Sommer og Vinter, næi!


Saaledes talte de gamle Kvinder paa gamle Kvinders
Vis.
	
Man kaldte ham Pestinak-Lars paa Grund af hans
Haandtering. Og det var Clarisse Slentens, der havde
givet ham Navnet en Aften for femogtyve Aar siden
paa et Skovbal, da han gik rundt med Hænderne i
Lommen paa Stumpjakken ligesom en anden Junker og
ikke vilde danse med Pigerne.

-- -- -- --

Da Jægermesteren døde, var der megen Snak paa
Egnen om, hvad Enken nu vilde gøre. Om hun vilde
sælge, eller hun vilde blive. Men hun gjorde ingen af
Delene. Hun fik en Fætter af sig til at bestyre 
Gaarden og rejste selv til Hovedstaden med Datteren, der
den Gang var fjorten et halvt Aar.
	
Men saa var der det, der fik Folk til at stikke 
Hovederne sammen og blinke og sige, at nu var den jo
tydelig nok: Haven og Parken skulde Fætteren ikke
have den mindste Smule at sige over, dér skulde Lars
regere. Han fik et Par Heste til sin Raadighed, og
Mandskab til at hjælpe sig skulde han selv sørge for.
Og saa skulde han aflægge Regnskab for Fruen, naar
hun om Sommeren opholdt sig paa Gaarden.
	
Fætteren, fortalte man, havde gjort alt, hvad der stod
i hans Magt, for at hindre en saadan Ordning; men
Fruen havde staaet ved sit, og derved var det blevet.
Hun havde først haft en Samtale med Pestinak-Lars
inde paa Jægermesterens Kontor, og baade Jomfruen og
Stuepigen svor paa, at de havde hørt hende true og
bede derinde. Og to Dage efter var hun rejst bort med
Datteren. Men Lars havde faaet skriftlig Sikkerhed for,
at han skulde blive paa Gaarden saalænge han levede,
og passe Haven saalænge han havde Kræfter dertil.
Det Løfte havde hun givet sin afdøde Mand, stod der.
	
Og det var paalideligt nok, det med Papiret, for
Lars havde flere Gange vist det baade til Skov-Anders
og til Bestyreren og til Degnen oppe fra Uglemose.

Naa, det hele viste sig jo ogsaa at kunne gaa 
udmærket. Bestyreren passede sit, og Gartneren sit, og
de lagde ikke hinanden et Halmstraa i Vejen. Til at
begynde med havde der jo nok været et Par smaa
Trakasserier fra Fætterens Side, men Lars havde 
ganske sindig gjort, hvad han vilde, alligevel. Og da han
inderst inde var et stille og fredsommeligt Menneske,
der ikke gjorde en Kat Fortræd, naar den da ikke lige
rev ham, saa blev Forholdet imellem dem snart jævnt
og godt, og de talte sammen og røg en Pibe sammen;
og Bestyreren kunde ikke andet end rose Lars i sine
Rapporter til Fruen: De siger jo nok, at han holder af
at tage sig en Snaps, skrev han, men det spores ikke
i hans Arbejde, det er propert og godt, og Haven og
Drivhusene ser ud, som de er blæste.

-- -- -- --

Men saa var der den gamle Pavillon nede i Skellet
mellem Parken og Skoven.
	
Det andet Foraar, Fruen skulde komme, fik 
Bestyreren Ordre til at rive den ned. Og en Morgen, Lars
gik sin Runde i Haven, mødte han ham dernede og
fik Besked af ham om, hvad der var i Gære. Først
blev Gartneren helt hvid i sit Ansigt og stod ret op
uden at sige et Ord. Men saa fór Blodet ham til 
Hovedet og han gik den anden helt ind paa Livet.

-- Det vover De ikke! sagde han.

Bestyreren traadte forskrækket et Skridt tilbage.

-- Er De gal, Mand?

-- Den staar paa <sp>min</sp> Grund! sagde Pestinak-Lars,
den staar her i Haven!

-- Deres Grund! Jamen, naar Fruen vil ha' den ned!

-- Har De Papirer for det? spurgte Lars.

-- Ja, Gu' har jeg Papirer for det! sagde Bestyreren
vred, -- jeg fik Brev igaar.

-- Lad mig se?

-- Hør nu, Christensen, sagde Bestyreren rolig, --
jeg ved ikke, med hvad Ret De optræder her som den
kommanderende, og det kan ogsaa være mig det samme!
Men jeg vil blot sige Dem, at jeg holder mig til mine
Ordrer, og i Morgen Klokken syv la'r jeg Rasmus 
Terkildsen og Kresten Tækkemand begynde paa at rive
det gamle Skrammel ned, hvad enten De saa piber
eller galer!

Aa, gør det ikke, Hr. Bestyrer, gør det ikke!
sagde Pestinak-Lars i en helt anden Tone, og hans
Stemme og hans Holdning bad saa mindelig for ham,
-- gør det ikke! sagde han, -- jeg véd godt, at De
er i Deres gode Ret, og jeg be'r Dem om Forladelse
for det, jeg sagde før, men ...

-- Jamen, Herregud, naar nu Fruen skriver det til
mig!

-- Ja--a, ja--a ... sagde Lars raadvild, -- men
Fruen ... men De kan jo vente til paa Torsdag, saa
vil jeg skrive til Fruen, og <sp>vil</sp> hun saa ha' den ned,
saa ...

-- Hør nu, Christensen, sagde Bestyreren igen, og
denne Gang smilede han, -- vær dog ikke no'et Barn!
Er det fordi Pavillonen staar paa „Deres Grund“, som
De siger, saa kan <sp>De</sp> sgu godt faa Lov til at vælte
den!

-- Nej, sagde Lars og saa' ned i Jorden, -- det er
ikke det, det er slet ikke derfor! men ... ja ... men,
hvis De bare vil vente til Torsdag, saa ... <sp>Nu</sp> har
jeg gaaet og puslet om <sp>den</sp>, saalænge jeg har været
her paa Gaarden, vedblev han, -- og jeg har siddet
derinde og leget med den lille Frøken paa mine Knæ,
og ...

Jaja, sagde Bestyreren godmodigt -- jaja, 
Christensen! det haster jo heller ikke; vi kan jo godt vente
et Par Dage. -- -- Naa, Godmorgen! jeg skal videre
fort!

-- Tak, Hr. Bestyrer! sagde Gartneren og greb hans
Haand, -- Tak skal De ha'! sagde han, og han havde
Taarer i Øjnene. Bestyreren gengældte hans Haandtryk, 
men rystede paa Hovedet og syntes, at Pestinak-Lars
var et underligt Stykke Mandfolk! men det maatte vel
skyldes dette Smaasnapseri!
	
Og Lars gik hjem og skrev til sin Frue. Og allerede 
om Onsdagen kom der Besked til Fætteren, at
Pavillonen skulde skaanes. Det var et Telegram, saa
slap hun for at skrive:


Herregud, saa lad den blive staaende, stod der, gamle
Lars er jo vant til at faa sin Vilje.

<tab><tab><tab><tab><tab> Annette Kirshner.


Og saa blev Pavillonen staaende.
	
Men da Historien rygtedes omkring i Sognet, som
alle Historier gør, sagde man, at det lod til, at 
Pestinak-Lars havde mere at sige over Gaarden, end selve
Fruen. Og Ane Høys og Dorthe Rørbæks og Clarisse
Slentens blinkede endnu heftigere over deres 
Kaffekopper om Søndag Eft<chapter name="">ermiddagene.
	
Og dog var Sagen kun simpelthen den, at 
Jægermesteren, der var blevet Enkemand, da han var 
halvtredsindstyve Aar, havde giftet sig igen, da han var
tres, med en ung Pige, som i flere Aar havde været
Mejerske der paa Gaarden, og hun var fireogtyve Aar,
da Brylluppet stod.
	
Og saa var der <sp>det</sp>: at de fem første Aar af deres
Ægteskab havde været barnløse; men at der saa en
skønne Dag var blevet født en lille Pige.

-- -- -- --

	
Den gamle Pavillon laa, som sagt, lige i Skellet
mellem Parken og Skoven. Det var en ottekantet 
Bindingsværks-Bygning med tre høje, buede Vinduer med
Jærnsprosser og et hættelignende, spidst opløbende Tag.
Den laa paa en lille Jordhøj, med Trætrappe op til
Indgangsdøren, en perlefarvet Fløjdør med Ruder. Højens
temmelig bratte Nedfald var beplantet med Roser, 
Jasminer og Ribis og andre lave Buskvækster, der i 
Blomstringstiden opfyldte Luften omkring den med en 
døvende Vellugt og et Sur af Bier og Fluer og en Flagren
af hvide og brogede Sommerfugle, der undertiden 
næsten kunde blive for meget af det gode. Langs op ad
Muren snoede sig vild Vin, Klematis og Slyngroser,
der fuldstændig dækkede det hvide Kalkpuds og krøb
helt op paa Taget, hvor det dannede en tæt 
sammenfiltret Pude af Stængler og Blade.
	
Højen laa paa en aaben Plads, og sad man inde i
Pavillonen, naar Solen var naaet op over den og stegte
og bagte, medens Insekterne summede og brummede
omkring én, saa var det akkurat, som om man sad
midt i en glohed, kogende Konkylie. Og selv ved
Aftenstid, naar Solen var gaaet ned, blev Varmen 
hængende derinde under Loftet, og saa tog Myggene fat og
dansede og summede én om Ørene; og store søvnige
Nattesværmere kom daskende ind gennem de 
aabentstaaende Døre og slog én i Ansigtet med deres 
pudrede Vinger. Og Ørentviste og Tusindben og 
Edderkopper kom kravlende frem fra Sprækker og Hjørner
og pilede hen over éns Hænder eller sænkede sig ned
paa éns Hals, saa man skreg ved det.
	
Og det var rimeligvis alt dette, Jægermesterinden
ikke kunde lide ved den gamle Bygning.
	
Men saadan bare at se paa, tog jo Pavillonen sig
særdeles virkningsfuld ud med sine Blomster og sine
Blade og sine buede Kirkevinduer. Og kiggede man
ind gennem Dørene og saa' de morsomme skævbenede
Rokokkostole omkring det hvidlakerede Bord og den
store Empiresofa op ad Væggen i Baggrunden, og det
falmede, storblomstrede Tapet og Glaslygterne i Loftet,
saa syntes det hele en levende Illustration til en eller
anden gammel Æventyrbog.

-- -- -- --

Naturligvis var Pestinak-Lars den ledende Aand i alt,
hvad der vedrørte Haven; men han lod dog fornemmeligt 
Arbejdet udføre at andre. Han sagde, hvorledes det 
skulde gøres, og gik selv fra og til for at se, om man
parerede Ordre. Kun i Drivhusene tillod han ingen at
røre et Blad -- ikke bare at bære en skaaret Urtepotte
ud engang! Og den gamle Pavillon! dér gravede og
gødede han endogsaa egenhændig omkring Blomster og
Urter, rev og skuffede Gangene omkring den og 
snittede, beskar og bandt op Roserne, Vinen og 
Klematisen. Ja, om det saa var Gulvet inde i Pavillonen, var
der dem, der paastod, at de havde set ham ligge paa
Knæ og vaske det! Men det var vel nok Løgn, det,
thi Pestinak-Lars holdt skam paa sin Værdighed.
	
Dog én Ting var sikkert og vist: Pavillonen og dens
allernærmeste Omgivelser stod for Lars som Gaardens
Navle, og om den drejede alle hans Tanker sig baade
Sommer og Vinter. Og maaske særlig om Vinteren,
naar Herskabet var rejst, og han gik som Enehersker
rundt mellem de rimpudrede Træer og halmdækkede
Roser.

-- -- -- --

Det var i Begyndelsen af Juni Maaned. Næste Dag
skulde Fruen og Frøknen komme med Eftermiddagstoget 
fra København. I Hovedbygningen havde man 
vasket, skrubbet og skuret, banket Møbler og hængt 
Gardiner op, Gaardspladsen var luget og fejet, Hundehuset
tjæret og Flagstangen malet.
	
Pestinak-Lars havde de sidste otte Dage været paa
Færde fra fem Morgen til syv Aften. Og i Haven og
Parken var der ikke et vissent Blad at finde, eller en
udgaaet Gren at øjne. Plænerne var slaaet, Gangene
revet, og Blomster var plantet ud i Grupper. Og nede
omkring Pavillonen stod Roser og Jasminer opbundne
og duftende, og Vin og Klematis hang i lange, svajende 
Ranker ned for Vinduer og Døre, hvis vejrbidte
Ruder var polerede, saa de skinnede i alle Regnbuens
Farver.
	
Om det saa var Skov-Anders, saa var han blevet
smittet af den almindelige Festtravlhed, og havde til 
den Ende forskaffet sig en halv Tønde Kalk oppe fra
Købmanden for at give sine blakkede Mure en ensfarvet
Overhaling. Men Kalken stod da endnu ulæsket i sin
Tønde ovre i Vognskuret.
	
Det var Fyraften, Uhret ovre paa Ladebygningen havde
slaaet syv, og Folkene var gaaet hjem.
	
I Indgangsdøren til Gartnerboligen, der laa nede 
mellem Drivhusene, stod Pestinak-Lars og støttede sig med
begge Hænder til en omvendt Rive og saa' ud over
Haven. Og man kunde læse paa hans Aasyn, at han
fandt, at alt var saare godt.

-- Naa, Christensen, kommer De saa ind og faar
den Nad're, spurgte Skov-Anders, der sad lille, 
gammel og sammensunken inde i Stuen i Sofaen under
Spejlet.
	
Lars satte Riven fra sig op mod Muren udenfor 
Døren og gik ind gennem den stenlagte Forstue ind i
Værelset, men først byttede han dog Træskoene om
med et Par nedtraadte Kapsko og lagde Hatten op
paa Knagerækken, hvorpaa der allerede hang forskellige
Reb og Snore og Plantestokke og Basttrevler til at binde
Blomster op med.
	
Stuen var kun lille med to Fag lave, smaarudede
Vinduer ud mod Haven og en Dør ind til 
Sovekammeret og saa Forstuedøren. Lejligheden var jo kun 
beregnet til en ugift, der enten gik op og spiste i 
Hovedbygningen eller ogsaa, som Lars nu havde faaet det
indrettet, fik Maden bragt ned. Der var ikke mange
Møbler derinde. Kun den lille, højryggede, stenhaarde
Sofa henne under Spejlet, et gammelt Mahognitræs-
Bord og tre Stole. Paa Væggen, der var beklædt med
forrevet, gulgraat Tapet, hang der intet. Og der var 
ingen Gardiner for Vinduerne. Men saa var der 
naturligvis en Kakkelovn. Og henne i Vindueskarmen stod der
en Kardus Tobak, og et Par Piber med 
Porcelænshoveder var anbragt paa Gulvet i Hjørnet ud mod 
Forstuen.

-- Er der Mad nok? spurgte Lars og tog en Stol
og satte sig ved Bordet lige overfor Anders, -- jeg
sa'e da til hende, at De kom.

-- Jo--o, sagde Anders, -- det er der! ... Med
Forlov?

-- Værs'god!

Og Anders lagde for med en Rullepølsemad, der stod
øverst i Stabelen. Brødet var skaaret i trekantede 
Smaastykker, der var stillet ovenpaa hverandre paa en 
meget sindrig Maade, omtrent som man bygger 
Brændestabler. Der var Rullepølse og Spegepølse og 
Flæskesteg og salt Kød, og saa var der Ost. Hele Bygningen
var anbragt paa et hvidt Fad, der stod paa en nøgen
Bakke. Og ved Siden af Fadet stod en Flaske Hvidtøl
og to Glas og en Karaffe med Brændevin og to andre
Glas, to Snapseglas. Karaffen var Larses egen; han
havde tidligere faaet Brændevin serveret i Flasken,
men nu vilde han ha' det i en Karaffe. Han havde i
det hele faaet saamange løjerlige Idéer paa det sidste.
	
Nu tog ogsaa Gartneren et Stykke Mad og gav sig
til at spise i Tavshed. De sad begge og stirrede frem
for sig og tyggede; og naar de var færdige med det
ene Stykke, tog de øjeblikkelig fat paa det næste. 
Anders sagde hver Gang: Med Forlov? Og Lars sagde
hver Gang: Værs'god!
	
-- Vil De skænke, Christensen? spurgte Anders
pludselig og nikkede op mod Brændevinskaraffen. Han
sad saa sammensunken, at kun Hovedet naaede op over
Bordkanten.
	
Gartneren tog Karaffen og skænkede, og bag efter
tog han Ølflasken og skænkede.

-- Singgot! sagde han saa og løftede Snapseglasset.

-- Tak! sagde Anders.

Og saa drak de. Og bag efter drak de Øl, og 
Anders sagde: Ahh! Men Lars sagde ingenting. Saa 
spiste de igen, og nu var der kun fem Stykker Mad 
tilbage paa Fadet.


-- Ska' vi prøve en lille en til? spurgte Anders.

-- Ja--a, sagde Lars og skænkede en ny Snaps. --
Singgot!

-- Tak!

Og de drak.

-- Med Forlov? sagde Anders og tog et Stykke
Ostemad.

-- Værs'god.
	
Nu var der tre Stykker tilbage. Og da de igen havde
forsynet sig, stod der kun et enligt Stykke med salt
Kød midt paa Fadet.

-- Ja, vi skal vel ha' en Dram til? spurgte 
Gartneren.

-- Ja--a, hæ! sagde Anders.

-- Singgot!

-- Tak!
	
Og saa blev der ogsaa skænket Øl op, og de drak.

-- Velbekomme! sagde saa Anders og gav sig i Lag
med at rense sine Tandstumper med Tungen.

-- Der staar et Stykke endnu, skal De ikke ha' det?
spurgte Lars.

-- Næi Tak ...

-- Jo, vist saa, vel skal De spise det! Det er da
ikke værdt at levne.

-- Ja--a, sagde Anders og kløede sig i Kindskægget, 
-- jeg ka' jo godt spise det, men jeg ka' jo osse
godt la' vaarre!
	
-- Næi, vist skal De spise det!
	
Og saa langede Anders Haanden ud og tog 
Saltkødet.

-- Tak! sagde han saa, da han var færdig.

-- Sæl Tak! sagde Gartneren.
	
-- Klokken var bleven otte. Det var saa stille udenfor, 
at man kunde høre Uhrets Slag ovre fra Ladebygningen.

-- ... seks, syv <sp>otte</sp>! talte Anders højt, - nu er 
hun allerede <sp>otte</sp>! ... Hva' Tid er det, de kommer i
Morgen?

-- Klokken fire, sagde Lars og rejste sig, -- De kan
vel saa være her Klokken fem.

Anders havde trukket en lille Pibe op af sin 
Brystlomme, en lille, kortrøget Træpibe med lang Slange og
Kvaster ved Mundspidsen. Og Lars gik hen i Hjørnet
og tog en af Piberne, som stod der.

-- Her er Tobak! sagde han og pegede paa 
Kardusen i Vinduet.

-- Tak ellers, nikkede Anders og tændte, -- men
hun er da stoppet til den første Omgang.
	
Og da Lars ogsaa havde tændt, kom han tilbage og
satte sig paa sin Plads.
	
Og saa sad de længe og dampede uden at sige et
Ord.
	
Men pludselig rejste Gartneren sig igen.
	
-- Ja, vi skal vel ha' det Bæger? sagde han.

-- Ja--a, nikkede Anders det er vel Meningen.

Og saa gik Lars med Piben i Munden ind i 
Sovekammeret, hvor man hørte ham aabne et Skab og klirre
med Flasker.
	
Anders sad tilbage og dampede og tittede sig 
omkring: op og ned ad Væggene og hen paa 
Kakkelovnen og ud af Vinduerne, hvorigennem han kunde
overse en Del at Haven. Toppen at det store 
Kastanietræ midt ude paa Plænen skinnede i fuldt Lys; 
Stammen og Grenene var ganske rødbrune, og Bladene
straalede klare og lysegrønne; men den nederste Del
af Træet laa i en diset Halvskygge; thi Solen var ved
at gaa ned og havde allerede skjult sig omme bag
Staldbygningerne.
	
Anders gabede: Aa, jaja! sagde han; og saa strakte
han mekanisk Haanden ud og pillede nogle 
Brødkrummer og Kødsmuler op fra Fadet og puttede dem i
Munden.

-- Jeg fik da'nne kalket mit Hus, Christensen! 
sagde han, da Lars kom tilbage fra Sovekammeret med en
optrukket Flaske i Haanden.

-- Det skulde De dog se at faa gjort, sagde Lars --
det trænger svært.

-- Ja--a ... aa--aa Gu' ja, gabede den gamle og
strakte sig velbehageligt ved Synet af Flasken, -- men
jeg faar sgu aldrig Stunder til saadenno'et!

-- Jo--o, om Søndagen, mente Gartneren.

-- Ja--a, om Søndagen ... aa--aark, jajaja!
	
Anders blev ved at gabe. Det var saadan en 
underlig, kildrende Vellystfornemmelse, der betog ham, en
Forudnydelse af den hyggelige Time, han havde i
Vente, naar nu Lars havde skænket i Glassene og de
første Par Slurke var nede under Vesten.

-- Nu ska' jeg rydde Bakken a' Vejen, sagde han
og satte geskæftig Ølflasken og Brændevinskaraffen og
Glassene op paa Fadet.

-- Næi, Glassene skal vi jo beholde! sagde 
Gartneren.

-- Det er sgu da aa sandt! nikkede Anders og tog
begge Ølglassene og holdt dem op for Lyset og 
kiggede igennem dem. Og da der var lidt Øl tilbage i
dem, tjattede han det hen ad Gulvet ved at slaa frem
i Luften med dem.

-- Saa! sagde han og skubbede Bakken saa langt
bort fra sig som muligt -- saa! ... Værs'go'! sagde
han og skød det ene Glas over til Kammeraten.

Lars tog Proppen af Flasken og skænkede i 
Glassene. Han skænkede dem trekvart fulde. Anders' Øjne
fulgte troligt alle hans Bevægelser, og han lagde 
Hovedet lidt paa Siden, medens der samtidig om hans
Mund lejrede sig et stille, lyksaligt Smil, da Flasken
tog paa at klukke polisk under Opskænkningen.

-- Skaal! sagde Lars og smagte paa Mosten. Det
var Rom.

-- Skaal! nikkede Anders, -- Skaal, Christensen ...

Ah-h! sagde han og satte Glasset fra sig -- jeg synes
sgu, hun kradser umanerlig i Aften!

-- Naa--aa, det er vist bare den første Mundfuld.

--Ja--a, det er det vel.
	
Og saa sank de atter hen i Tavshed. De rejste sig
af og til og gik ud i Døren for at komme af med 
Vandet eller for at blæse Pibehovederne ud! og saa 
stoppede de paa ny af Kardusen henne i Vindueskarmen.
Og hvert Øjeblik sagde de „Skaal“ og nikkede og
drak. Og naar den ene havde tømt sit Glas, skænkede
den anden i.
	
Det blev mørkere og mørkere. Solen var gaaet ned,
og gennem Vinduerne kunde man næppe skelne 
Træerne ude i Haven fra hinanden; de stod med utydelige
og udviskede Konturer og dannede én stor langstrakt
Silhuet, der tegnede sig med store Spidser og Takker
mod den skinnende staalblaa Himmel. Af og til gik
der et stille Brus gennem Trætoppene, og Bladene paa
de høje Popler henne ved Laagen raslede svagt. Men
saa var <sp>det</sp> forbi, og saa hørte man kun en Fugl
pippe og en Hund gø langt borte.
	
-- Pestinak-Lars tog Flasken og skænkede i begge 
Glassene.

-- Jeg synes, her bli'er saa beklumret inde, sagde
han.

-- Ja--a, sagde Anders, -- det er vel Tobakken.
	
Nu sagde de ikke mere „Skaal“ til hinanden, naar
der skulde drikkes; de stødte bare den øverste Kant at
Glassene sammen og drak saa i Tavshed.

-- Hør, Christensen, begyndte saa Anders pludselig,
-- der falder mig sgu no'et ind!

-- Ø?

-- Jo, jeg traf her forgangen Søren Buchtrup oppe
hos Købmanden, da jeg var oppe og hente Kalken! og
han ha'de faaet Brev fra sin Søn ovre i Brasilien med
no'en Frø a' en Plante; og nu vilde han gerne spørre
Dem til Raads, om hva' De mener, a' det er.


-- Saa--aa?

-- Ja, og han ha'de Frøene med sig i Vestelommen,
og de lignede sgu Agurkekerner.

-- Saa var 'et vel Agurkekerner.

-- Ja, det sa'e Rasmus Slentrup osse; men Søren
mente nej. For hvorfor skulde saa Søren skikke ham
dem saa langvejs fra?

-- Næi?

-- Det er hellesens en svær Glæde, Søren har a'
den Søn! vedblev Skov-Anders.

-- Saa--aa?

-- Jo, for se nu har han jo faat Plads paa en 
Blantasje og har ikke mindre end som trehundrede Folk
under sig hver Dag. Det hører der sgu Ho'ede til!

-- Skal Kæresten saa rejse over til ham?
	
-- Ok Gu' nej, véd Di'nne det? Det er forbi! Hun
er jo gaaet hen og er ble'en frugtsommelig ved Jens
Peter Munkholm!

-- Hum!

-- Jo--o, hun er saamen; og nu skal de giftes her
til August.

-- Ja--a, der er jo osse Fruentimmer nok foruden
hende, sagde Gartneren og stødte sit Glas mod 
Anders's.

-- Tak, sagde denne og drak. -- Ja--a, sagde han
saa, idet han satte Glasset fra sig -- nu bli'er det vel
hereftertids et Stød ovre hos mig, a' vi samles?

-- Nej, sagde Lars haardt og slog sin flade Haand
ned i Bordpladen, -- nu si'er vi Stop!

--Men ko'sbevares! gentog den Gamle forskrækket
og hoppede op i Sofaen.
	
Det kom saa uventet, dette her Udfald, thi i Stuen
var der efterhaanden bleven saa mørkt, at de to Mænd
ikke kunde se hinandens Ansigter. Og Anders havde
siddet i Sofaen og haft det rarere og rarere for hver
Mundfuld, han drak; og han troede naturligvis, at det
gik Gartneren ligesaadan.
	
-- Men Jøsses Ko's, Christensen, forsøgte han igen
-- hva' er der løs?

-- I skal ikke komme til mig med Jeres brasilianske
Agurkekerner! brummede Gartneren.

-- Jamen Herregu', Christensen, sagde Anders 
sagtmodigen, -- er det no'et, a' ta' Jer saa nær? I mente
jo sæl, a' det var Agurker.

-- Jeg mente ingenting! sagde Lars vredt, -- men
jeg troede, at I og jeg var altfor fine Venner til, at
den Slags Basseruller kunde opføres imellem vos!

-- Jamen Herregu', Christensen, gentog den Gamle
med Taarer i Røsten, -- det er vi jo da ri'nok osse!
I har s'men vaaren mig en fuldtro Ven, siden Marie
gik hen og døde; og ha'de jeg ikke ha't Jer i 
Baggrunden, saa véd jeg s'men ikke, hvordan det skulde
ha' klaret sig for mig!

-- Saa skulde De ikke gøre Dem gemén med at
rende Søren Buchtrups Ærinder, Anders Skovfoged!
sagde Lars lidt forsonligere.

-- Jamen, Søren ha'de da ri'ti or'entlig Argurkerne i
Vestelommen! riposterede Anders.

-- Kan De da ikke forstaa, at det hele var en Skose
til mig, fordi Musene aad mine i Fjor?

-- Næ--i, det har jeg sgu'nde tænkt over, sagde
Anders og rev sig i Nakken. -- Tror De, <sp>det</sp> var 
Meningen? Hi, hi, den Satan!

-- Og det griner De a'? brusede Pestinak-Lars op.

-- Næj! sagde den gamle forfærdet og huggede 
Kæberne sammen, saa der fløj Ild af Tandstumperne --
jeg griner sgu'nde!
	
Og saa tav de begge en Stund igen og dampede
løs paa Piberne.
	
Uhret ovre paa Laden slog halv ti. Og pludselig 
begyndte en Nattergal at fløjte i et Træ tæt udenfor 
Huset, og en anden svarede ovre fra Skoven.

-- Det er dog alligevel mest Plaser, naar det er
Sommer! forsøgte Anders indledende.

-- Aa ja, sagde Lars -- Tiden gaar jo bedre.

-- Ja, det har De sgu Ret i, Christensen! nikkede
den gamle, -- saadan Vinterdage, naar Solen hun 
putter sig ved Firtiden, kan det sgu være spydsk nok at
faa Ende paa Timerne! ... Skaal!

-- Skaal! sagde Gartneren og klinkede.

-- I Gaar var Clarisse Slentens indenfor og spurgte,
om hun ikke kunde faa Arbejde med aa hjælpe mig i
Høsten, sagde Anders, der var bleven mildt bevæget
ved den andens Forsonlighed og derfor snakkede løs
for hurtigst mulig at komme helt paa den anden Side
af de brasilianske Agurker. -- Hva' mener De, 
Christensen? hun har jo arbejdet her i Haven i mange Aar.

-- Hvorfor vil De ikke ha' Ane Høys ligesom i
Fjor? spurgte Lars og skænkede paa ny i Glassene.
Det var det sidste, der var i Flasken, hvilket han 
akcentuerede ved at slaa Proppen haardt i.
	
-- Næi, for hun er en So til sit Arbejde, sagde 
Anders, -- hun kan aldrig blive færdig.
	
-- Jo--o, hva' det angaar -- sagde Gartneren, --
saa er Clarisse s'men flink nok. Men De skal se 
hende lidt efter paa Fingrene, for der hænger let no'et
ved dem.

-- Rapser hun?

-- Ja--a, det kan jeg ikke sige hende saadan fri
for, men hun er jo et Jærn til at udrette no'et.

-- Saa De har mærket, a' hun rapser? gentog den
gamle.

-- Ja, det var her forleden Aar, -- vedblev Pestinak-
Lars med sin rolige og sindige Stemme, -- hun hjalp
til at pille Frugt ned; saa mærkede jeg jo nok, at det
svandt i Dyngerne og kunde forstaa, det var 
Fruentimmerne, der transporterede dem væk; det var altid de
største, der blev borte ...

-- Det er en vis Vej! nikkede Anders.

-- Og saa si'er jeg det jo til dem en Fyraften.

Dorthe og Maren si'er jo ganske rolig, at de ha'de ingen
Æbler ta'et; men Clarisse ta'er paa Vej og skriger op
om, at hun vil melde mig til Herredsfogden, og at hun
tog de andre Koner til Vidne paa min Mund, og saa
vidste jeg jo Besked.

-- Ja, det er sgu sikkert nok, det! nikkede Anders
igen.

-- Jo, og saa sa'e jeg jo til hende, at hvis hun
ikke kom frem med Æblerne godvillig, saa klædte jeg
hende a' til Særken, for sæl a' hitte dem.

-- Naa! sagde Skov-Anders oprømt, han var saa
sjæleglad over, at Pestinak-Lars havde faaet Munden
paa Gled.

-- Men Clarisse hun bandte og skældte og 
endevendte sine Lommer og Madkurv for at vise mig, at
hun ha'de ingen Æbler taget. Men jeg blev jo staaende
ved mit, at hvis hun ikke gik til Bekendelse, saa vilde
jeg selv undersøge hende.

-- Naa! sagde den gamle igen.

-- Jo, saa begyndte hun da endelig a' græde og
forsikre, at jeg maatte ikke gøre hende evig ulykkelig
og saadanno'et; og hvis jeg vilde gaa lidt ind i 
Drivhuset, saa skulde hun komme frem med Æblerne. Men
jeg lod mig jo ikke dopere ... (Nej, det er en vis
Vej! nikkede Anders) ... saa jeg sa'e til de andre
Koner, at nu kunde de gaa hjem; men Clarisse skulde
følge med herind i Stuen. Hun hylede og græd jo,
men med maatte hun ... (Ja vel saa, hi!) ... Og da
vi saa var kommen herind, saa si'er jeg: Nu gaar jeg
her udenfor, saa kan Du imidlertid lette Dig for 
Æblerne.

-- Hi, hi! grinte den gamle og tog en Mundfuld af
sit Glas. Han glemte rent at klinke med Lars.

-- Og lidt efter kom jo Clarisse listende ud i 
Døren, fortsatte Gartneren, -- og si'er, at nu er hun 
færdig. Og da jeg saa kommer ind i Stuen, ligger der

femten af de allerstørste Æbler baade Gravenstener og
Flaskeæbler her paa Bordet.

-- Femten! udbrød Skov-Anders, -- men hvor 
Fanden kunde Konen ha' alle dem paa sig.

-- Ja, det spurgte jeg hende jo osse om, men hun
vilde ikke ud med Sproget.

-- Jamen, et <sp>Steds</sp> maa hun sgu ha' ha't dem,
Christensen.

-- Ja naturligvis! nikkede Lars rolig, -- og jeg fik
da osse senere hen at vide hvor.

-- Naa! spurgte den gamle utaalmodig og rejste sig
halvt op i Sofaen for at komme nærmere hen til 
Gartneren.

-- Jo, hun ha'de s'men haft dem i sine Bukser.

-- I sine Bukser, men hvor Satan var der <sp>Plads</sp>?

-- Jo--o, Fruentimmerne har jo Susebukser paa,
Anders Skovfoged.

-- Hæ, hæ! lo den gamle, -- ja de Kvindfolk er
s'men mange Gange meget mere udspekulerte end
som vi andre! Næ--æ! saa tror jeg sgu'nde, jeg vil
ha' hende!

-- Ja, der er ikke noget i Vejen for, at hun er flink
nok til sit Arbejde; og naar man passer paa hende ...

-- Ja-a ... næ--i ... ja, jeg ka' jo tænke over
det! sagde Anders tvivlraadig -- Høet ka' jeg jo sæl
klare ... Naa, Skaal, Christensen! nu maa jeg nok se
at tridse hjem efter!

-- Skaal! sagde Lars.
	
Og saa tømte de Glassene.

-- Næi, De skal ikke hjem endnu! sagde saa 
Gartneren, -- De har jo ikke no'et a' haste efter.

-- Næi, det har jeg jo ikke, men ...

-- Der staar en Flaske til inde i Skabet, vedblev
Pestinak-Lars ligesom mod sin Vilje.

-- Naa, gør der det ... Ja--a, saa ...
	
Gartneren rejste sig og gik igen ind i Sovekammeret.

Og Anders gik hen til Vinduet for at stoppe sin Pibe;
denne Gang blæste han den ud midt paa Gulvet og
hældte Saucen bag efter.

-- Skal vi sætte vos udenfor? spurgte Lars, da han
kom tilbage med Flasken, som han havde trukket op
inde i det andet Værelse.

-- Ja--a, nikkede Anders, -- her er jo no'et 
beklumret.

-- Stop Piben først, Anders Skovfoged.

-- Tak, det er da besørret.
	
-- Vil <sp>De</sp> ta Glassene?

-- Jovel!

Lars satte Flasken fra sig i Vinduet, stoppede sin
Pibe, tog igen Flasken og gik ud. I Forstuen satte
han Hatten paa. Anders stod allerede udenfor med 
Glassene.

-- Riven skulde ogsaa gerne med, sagde Lars.

-- Hvor ska' vi hen?

-- Aa, jeg tænker vi gaar ned til Pavillonen.

-- Hvorfor ska' <sp>hun</sp> med? spurgte Skov-Anders og
tog Riven.

-- Fordi hun <sp>ska1</sp>! sagde Lars.
	
Og saa gik de, hen forbi Drivhuset og op ad 
Parken. De gik med ludende Hoveder og lidt usikre Skridt.
Nu, de var ude i Luften, kunde de ligesom mærke, at
de havde drukket de Par Glas. Det vil sige, det var
Skov-Anders, der troede at kunne mærke det paa 
Gartneren, for Anders gik bagest, og han syntes, at han
var klar nok.

-- Der er sgu Maanen! sagde han pludselig og
pegede opefter med Riven, -- nu faar vi sgu 
Oplysning.
	
Men Lars sagde ingenting; han marcherede videre
med Flasken under Armen og drejede nu om forbi de
tre store Graner, der stod paa Grænsen mellem Have
og Park og kastede tre vældige kegledannede Skygger

hen over Plænerne, helt op imod Hovedbygningen. 
Anders drejede bag efter med sin Rive og sine Glas.
	
Og dér laa Pavillonen lige foran dem midt paa den
aabne Plads. Maanen var endnu ikke naaet saa højt op,
at hele Bygningen laa i dens Lys, kun enkelte 
Straaler, der borede sig frem mellem Grenene og Bladene
paa de høje Træer henne i Skoven, spillede ind 
gennem Ruderne. Dørene stod aabne, og man kunde se
Maanestraalerne vugge sig frem og tilbage henover
Møbler og Vægge som lange, sølvglinsende 
Spindelvævstraade.

Pestinak-Lars satte Flasken fra sig paa det øverste
Trappetrin.

-- Vi bli'er herude, sagde han.

-- Javel saa! bekræftede Skov-Anders og stillede
Glassene ved Siden af Flasken. Men Riven stod han
endnu med i sin Haand.

-- Kom her med <sp>den</sp>! sagde Lars og tog den fra
ham.

-- Jeg ka' nu ikke faa i mit Ho'ede, sagde Anders
i en bekymret Tone, -- hvorfor Fa'en jeg har slæbt den
Rive med, Christensen!
	
Gartneren stillede Riven fra sig op imod en Busk.
Og saa gik han tæt hen til Anders og sagde:

-- Jeg vil nu bare ganske rolig underrette Dem om,
Skovfoged, at jeg taaler ikke Deres Ondskabsfuldheder!
De er jo svirende, er De!

-- Men Herre ... begyndte den gamle befippet.

-- Og fordi De nu er Deres egen Mand, vedblev
Gartneren og holdt den anden fat i Frakkeopslaget, --
og jeg kun i en tjenende Stilling, saa kan jeg dog paa
mange Maader kanske baade sige Sparto og Sparfire til
Dem paa mange Maader, forstaar De?

-- Jamen, Herre ...

-- Nej, ti nu stille! nikkede Lars rolig, -- og lad mig
stille Dem et Spørgsmaal fuldt og sandt ud: hva' ha'de
De kanske været uden mig, Anders Skovfoged?

-- Næi det er sandt, men Herregu' ...

-- Hva' ha'de De været uden mig? spør' jeg!

-- Næi vist ikke nej, men ...

-- Skal jeg sige Dem det? spurgte Gartneren og
flyttede sin Haand op paa Anders' Skulder.

-- Ja ...

-- Maa jeg sige Dem det?

-- Ja, værs ...

-- Og De bli'er ikke vred for det?

-- Næi, vel gør jeg ...

-- De ha'de været en <sp>Svinepe1s</sp>, Anders 
Skovfoged! nikkede Lars og gav den anden et Stød, saa han
tumlede to-tre Skridt tilbage. -- Og saa snakker vi
ikke mere om <sp>det</sp>! sluttede Gartneren derpaa og vendte
sig højtidelig bort fra Kammeraten.
	
Anders stod ret og og ned og klippede nervøst med
Øjnene og skulede hen efter Gartneren, der vendte
Ryggen til ham og stod bøjet over Pavillontrappen og
klirrede med Flasken og Glassene.

-- Jamen, Christensen ... begyndte han saa.
	
Den anden drejede Ansigtet om imod ham:

-- Vi taler ikke en Kende mer om <sp>det</sp>, Anders
Skovfoged! sagde han. Og saa satte han sig paa
det nederste Trappetrin og gav sig til at tænde sin
Pibe.
	
Anders blev staaende et Par Minutter endnu og 
klippede med Øjnene. Saa gik han stille hen og satte sig
ved Siden af ham.
	
Og nu sad de en Stund tavse og smøgede, medens
Maanen langsomt hævede sig over Trætoppene, og 
Skyggerne paa Plænen blev kortere og kortere.
	
Paa én Gang lød der Stemmer ude fra Vejen, en
Mands og en Kvindes. De nærmede sig ikke, de var
der pludselig, som om ogsaa de længe havde været
tavse. Der blev ikke talt højt, det var kun en utydelig
Hvisken og Mumlen og saa noget, der lignede Klagen,
og derpaa en brummende Tyssen. Og saa blev alt stille
igen.
	
Men de to Venner havde intet hørt; de sad i dybe
Tanker og stirrede ud over Haven.

-- Ja, vi skal vel smage paa den ny Flaske? sagde
saa Pestinak-Lars og langede op efter Glasset.

-- Ja--a, sagde Anders og tog ligeledes sit.

-- Skaal!

-- Skaal!

Lars bøjede sig tilbage og hentede Flasken ned ved
Siden af sig og skænkede igen.

-- Sig mig saa, Christensen, forsøgte Anders med
Lempe, idet han paa en særdeles grundig Maade 
stoppede Tobakken fast i Pibehovedet med Langfingren --
saa samles vi vel herefter ovre hos mig?

-- Jeg drikker ikke, saalænge <sp>de</sp> er her! det véd De
jo godt! sagde Gartneren.

-- Jamen ...

-- Jeg drikker ikke en Draabe, saalænge de er her!
gentog Lars og huggede den knyttede Haand ned i
Trappen. -- Det er sgu tilstrækkeligt, at man er et
Udskud de ni Maaneder af Aaret!
	
-- Ja--a ... sagde den anden tankefuldt.
	
Gartneren vendte sig om imod ham:
	
-- Tror De kanske, at jeg drikker for min 
Fornøjelses Skyld?
	
Den gamle rettede sig op:

-- Jeg kan nu ikke lide, Christensen, sagde han
sygt, -- a' De immerhen snakker om a' <sp>drikke</sp> og
a' <sp>drikke</sp>! Der er sgu ingen a' vos, der drikker!
fordi vi ta'er vos et Glas og en Passiar imellem om
Aftenen, det er sgu da ikke no'et aa lave Konkylier
over.
	
Han var virkelig indigneret, Anders, det kunde man
kende paa, at han nu tømte sit Glas uden at klinke
med Pestinak-Lars, der havde stillet Piben fra sig og
sad med Albuerne støttet imod Knæene og med Hovedet 
i Hænderne.
	
Skov-Anders listede Flasken hen til sig og skænkede
i Glasset.

-- Skaal! sagde han saa.
	
Gartneren løftede Hovedet og saa' forundret paa
ham, som om han for et Øjeblik havde glemt, at der
sad nogen ved hans Side. Saa greb han ogsaa sit Glas
og nikkede:

-- Skaal! Anders, Skaal! og skidt med det hele!
	
Og da de havde drukket, rakte han Glasset frem
igen og sagde:

-- Skænk!

-- Jovel! sagde Anders geskæftig.

-- Tror De, den lille Frøken er vokset noget siden
ifjor? spurgte saa Pestinak-Lars pludselig.

-- Naa--aa, de vokser jo ikke i den Alder, mente
Anders, -- men hun har vel lagt sig ud.

-- Hvor gammel er det vel hun kan være? vedblev
Lars og skævede prøvende hen til den anden.

-- Aa--aa jeg véd sgu'nne! en atten, nitten vel.

-- De har jo aldrig haft Børn, Anders Skovfoged?

-- Nej, sagde den gamle sørgmodig, -- det faldt nu
ikke saadan til! Marie hun jamrede sig saamen nok for
et; men naar der ingen <sp>ska1</sp> komme, saa kommer der
ingen.

-- Om De nu ha'de haft en Søn eller en Datter!
sagde Lars og blinkede næsten ondskabsfuldt.

-- Ja, saa sad vi ikke her og drak!

-- Haahaa! det er sgu ikke sikkert!

-- Jo--o, det er sikkert nok! for saa ha'de hele
Kommersen faaet en anden Lyd, Gartner Christensen, det
kan De være vis om! Men naar ma' hverken har Kone
eller Børn aa stræve for, saa er der ikke no'et, der
holder igen, ser De, for ...

-- De snakker! afbrød Pestinak-Lars, -- men hva'
skal saa en anden sige? De har dog været gift engang 
og har baade ha't Glæde og Fornøjelse af Deres Kone,
mens hun levede; men hva' har jeg?

-- Næi, sandt nok! nikkede den gamle; -- men
De har jo osse paa en Maade Tiden for Dem, 
Christensen.

-- Hæ, ja! men har De no'en Mening om, hva' det
er for en Tid? Tror De, at jeg no'ensinde sætter 
Flasken ind i Skabet og slaar Tolden i for evig?

-- Næi ...

-- Nej, det kan De rolig bande paa! vedblev 
Gartneren ophidset, -- har man først begyndt at plante i
det Bed, saa holder man sgu ikke op, før man sæl
graves ned i Jorden! ... I gaar allesammen og tror,
at jeg har mine kronede Dage her paa Gaarden! 
nikkede han, -- hæ! og saa rinder der dog ikke en
Dag til Ende, uden at jeg ønsker mig godt og vel
borte herfra!

-- Jamen, I kunde jo da osse nemt faa Jer en 
anden Plads, Christensen, saa dygtig I er, sagde Anders
blidt.

-- De kunde vove paa det! truede Lars, -- de 
kunde vove paa at jage mig herfra!

-- Jamen, det er der jo <sp>he11er</sp> ingen, der snakker
om, Gartner Christensen! jage Dem herfra! hvorfor
Fa'en sku' de jage Dem herfra?

-- Jojo jojo! jeg kender dem! baade hendes Broder
derovre paa Falster og Fætteren her! ok, jo, jeg ken-
der dem! de vilde s'men ofre en Femdalerseddel, den
Dag jeg vendte hele Herligheden Ryggen!
	
Og Lars drejede sig hastig om mod sin Kammerat,
lagde sin Haand paa hans Skulder og saa' ham ind i
Ansigtet:

-- I er mig en fuldtro Ven, Anders Skovfoged!
sagde han.

-- Det er jeg, Christensen! Lige siden Marie hun
lukkede sine Øjne i evigt Blund, har jeg itte ha't 
anden Støtte ved min Side!

Pestinak-Lars saa' paa Vennen som i en Slags 
religiøs Betagelse. Saa vendte han Ansigtet om mod 
Pavillonen, som nu stod fuldt belyst af Maanen, der var
kommet op over Trætoppene. Den skinnede ind 
gennem de aabentstaaende Døre, og Bordet og Stolene og
Sofaen derinde traadte utydeligt frem i det hvide, rolige
Lys. Og gennem de buede Vinduer kunde man se 
Rankerne af den vilde Vin hænge ned, mørke, stive og
ubevægelige, som om de var støbte af Jærn eller 
udskaarne af Træ.
	
Lars tog sit Glas og drak af det. Saa satte han det
fra sig igen og sagde langsomt:

-- Forbandet er den Grund, vi sidder paa, Anders
Skovfoged!
	
Anders drejede paa Hovedet og klippede med Øjnene,
men sagde ingenting.
	
Saa lagde Gartneren igen sin Haand paa hans Arm
og vedblev:

-- Der er ikke en Menneskesjæl paa Jorden, der
véd, hva' Livet kan bringe a' godt og ondt, forinden
han ligger stiv og strakt mellem fire Planker!
	
Den gamle blussede et Øjeblik op og nikkede 
ivrigt:

-- Nej, det er sgu vist og sandt! sagde han, -- det
er sgu vist og sandt! En gaar hernede i Blinde og
famler og leder, som skrevet staar, og ved aldrig en
eneste Stund eller Time, hva' Ende det ta'er!
	
Efter disse kraftige Udtalelser sank de begge længe
hen i Tavshed.
	
De sad krumbøjede, stive og ubevægelige og stirrede
ned i Jorden. Imellem drak de af deres Glas, men uden
at hilse paa hinanden. Rusen var ved at faa Magten
over dem. Anders var blevet søvnig og lukkede Øjnene,
medens Varmen tog paa at prikke ham over hele Kroppen. 
Hatten havde han forlængst taget af, den laa paa
Trappen ved Siden af ham, og han sank mere og mere
sammen, med Hagen bøjet helt ned over Brystet. Men 
pludselig skød han i Vejret som en Kikkert, vrissede
med Hovedet, spilede Øjnene op og mumlede:

-- Hva' ... hva' si'er De? hva' er 'et for en Grund,
De si'er vi sitter paa, Lars Christensen?
	
Gartneren løftede langsomt Ansigtet op mod ham:

-- Ska' jeg si'e Dem no'et, Anders Skovfoged?
sagde han, -- De er drukken, er De! Og det er jeg
med! Men derfor er Livet li'e sørgeligt!

-- Ja-a, det er det, mumlede den gamle, -- det er
det! det er en evig Sandhed!

-- Men vi er no'en Svin! vedblev Lars og slog ud
med Haanden, -- baade De og jeg ... <sp>baade</sp> De og
jeg, vi er no'en Svin!

-- Aa, Gu' hjælpe vos alle tretten! sukkede Anders
sønderknust.
	
Og nu blev Gartneren paa én Gang ganske overvældet 
af Sorg og Selvforagt. Han skjulte sit Ansigt i
Hænderne og stønnede højt.
	
Anders saa' paa ham med et sløvt, melodisk Blik,
og gav sig til at klappe ham:

-- Herregu', lille Christensen, trøstede han, --
Herregu', lille Gartner Christensen ... der er jo saa
mange, der drikker ... og jeg anklager dem saamen
ikke!

-- Anders Skovfoged? mumlede Lars.

-- Ja ...

-- Anders Skovfoged?

-- Ja!

-- Véd Du slet ikke no'et om det?

-- Om hva' for no'et?

-- Om mig og Fruen?

-- Jo--o, jeg har jo nok hørt ... jeg har jo nok
hørt ymte.

-- Er Du min Ven, Anders?

-- Ja, det er jeg, Lars, det er jeg! .. li'e til min
sidste salige Blund er jeg det!


-- Anders Skovfoged?

-- Ja ...

-- Det er mig, der er Fa'er til den lille Annette.

-- Ja, de si'er jo saadan, men Beviserne?

-- Kan De saa forstaa, vedblev Lars, -- at det sømmer 
sig kun daarligt for mig at sidde her og drikke til
Pægls med Dem?

-- Ja-a ...

-- Men jeg gør det nu paa Trods, Anders Skovfoged, 
for hva' Glæde har man a' et Barn, der ikke maa
vedkendes En?

-- Næi, det er en vis Vej.

-- Véd De, hva' jeg somme Tider tror? vedblev
Gartneren, han sad igen med Albuerne støttet mod
Knæene og Hovedet i Hænderne og syntes nu ganske
uberørt af Rusen, -- jeg tror mange Gange, a' 
Fruentimmerne er skabte a' li'som en hel anden Materie end
som vi andre!

-- Saa--aa? sagde Anders aandsfraværende og 
blinkede som en Ugle. Han begyndte atter at blive søvnig.

-- For vi andre kan jo nok være ondskabsfulde og
saadan no'et, lød det fra Lars -- men det er ikke no'et
i Sammenstilling med, som naar et Fruentimmer først
ta'er paa at vise, hva' hun indeholder.

-- Næi, nikkede den gamle og vaagnede lidt op, --
men Marie ka' Du sgu ikke sie no'et paa, Christensen, 
for hun var ... det ve' Gu' hun var .... baade
Dag og Nat!

-- Ja vel saa, indrømmede Lars, -- der er Forskel
paa dem, det véd jeg godt! men hun her listede 
omkring mig som en Kat, og hvor jeg satte min Fod,
saa stod hun der og snakkede sødt til mig og saa'
paa mig med no'en Øjne, der mange Gange fik mig
til at se ned for min Fod; for hun var jo da Frue.

-- Ja--a, men Jægermesteren var jo no'et gammel!
undskyldte Anders.

-- Det var han, ja; og var der ingen Børn kommet, 
saa ha'de hun jo ikke arvet det hele. Men det var 
saamen osse ligemeget; hvor jeg viste mig her i Haven,
saa passede hun mig op, baade ovre i Drivhusene og
her ved Pavillonen ... -- Ja, Fruentimmerne ka' sgu
stundom være forlejne nok! mente Anders. -- Men rørte
Du hende da aldrig?

-- Jo--o, nikkede Gartneren, -- saa var det jo det
Efteraar, at Jægermesteren laa syg, at jeg en 
Eftermiddag gik hernede og rev Blade sammen. Jeg ha'de
smidt Frakken, for det var da varmt nok. Saa kommer
hun jo spadserende inde fra Skoven med Polluks, og
da hun ser mig, gaar hun lige hen og stiller sig ved
Siden a' mig: De har det nok med Varme, Lavs, spør'
hun saa; og jeg si'er begribeligvis ja, for varmt var
'et. Og saa ser hun igen paa mig med disse hersens
Øjne og lægger sin ene Haand paa min Arm helt oppe
paa det tykke: Er De da ikke bange for at bli'e 
forkølet? si'er hun saa. Jeg ryster bare paa Hovedet. Nej,
De er jo osse en rigtig Kraftka'l, si'er hun og trykker
sine Fingre ind i min Arm, saa det næsten gjorde
ondt. Men saa kunde jeg ikke styre mig længer! 
vedblev Lars og hans Stemme rystede, -- jeg smider 
Riven og slaar begge mine Arme omkring hende og 
kyssede hende.

-- Naa, naa! sagde den gamle, der nu var 
lysvaagen, -- Skreg hun saa?

-- Næi, hun saa' bare forskrækket omkring sig, og
saa sa'e hun: Pas dog paa, Mand! og jeg stod og
bævrede over hele Kroppen. Men saa kom hun til mig
igen, helt hen, og sa'e ganske rolig: Vil De komme
her ned i Pavillonen i Aften Klokken ti, jeg vil gerne
tale med Dem? ... Og saa gik hun og Polluks op ad
Hovedbygningen til.

-- Hi! blinkede Anders og tog en Slurk af sit Glas,
-- mødtes I saa! spurgte han og drejede Hovedet og
saa opmærksomt op og ned ad den gamle Pavillon,
som om det var første Gang han tog den i Øjesyn.

-- Ja--a, vi mødtes her baade den Aften og mange
Gange siden efter.

-- Hi, hi! gnækkede den gamle igen. -- Men det
er sgu da ellers ikke saadan no'et aa være trist i 
Koløren over, Christensen, for det er jo da en Fornøjelse,
saa længe det staar paa.

-- Ja--a, sagde Gartneren -- og jeg bryder mig
Fanden osse om Fruen! hun kan være for mig, hva'
hun være vil! Men det er haardt nok, Anders 
Skovfoged, naar Ens egen Datter ikke maa vedkendes En.

-- Sandt nok! nikkede Anders, men det vilde jo
da bli'e en evig Skændsel for alle Parter.

-- Og saa vilde hun ha' mig til at rejse til 
Amerika! lo Pestinak-Lars haanlig, -- dengang hun 
mærkede, at hun var bleven frugtsommelig ved mig, saa
vilde hun ha' mig til at rejse til Amerika!

-- <sp>Før</sp> den gamle døde?

-- Ja--a, ligestraks! hun skulde nok gi' mig rigelig
med Penge, sa'e hun.

-- Det var dog Satans! bandede Anders og rystede
indigneret paa Hovedet, -- har En dog kendt Mage!
Hun vilde altsaa kun ha' det Barn?

-- Det var det, det hele gik ud paa, ja, for at hun
kunde beholde Gaarden og Pengene.

-- Næi, jeg tror Dem sgu ikke, Christensen! sagde
den gamle afgjort.

-- Hva' gør De ikke?

-- Næi, gentog han, -- jeg tror Dem sgu ikke! For
ingen Mennesker kan være saadan til Sinds, som De
dér beretter!

-- Ok, ok, lo Lars, -- De snakker, Anders Jensen!
Fruentimmerne er s'men meget værre, end som no'en
kan tænke sig!

-- Ja, er det sandt, sagde Anders og saa' 
harmglødende ud for sig, -- saa er osse Fruen den værste 
udspekulerte Taske, <sp>jeg</sp> har kendt!

-- Det er hun! bekræftede Gartneren, -- saa mild
og naadig hun ellers tér sig.

-- Men De har li'godt Krammet paa hende! Se nu
her med Pavilongen!

-- Fa'en med den! mumlede Lars, -- det er den,
der har voldet hele min Ruin!

-- Aa, I ha'de sgu nok hittet et andet Sted at gaa
hen! -- mente Anders. -- Men hvorfor vilde hun nu
absolut ha' den væk?

-- Det er da forklarligt nok, synes jeg!

-- Ja--a, det er det vel.

-- Og saa er der osse det, vedblev Pestinak-Lars,
-- at naarsomhelst hun kommer ned her i Haven,
saa sørger jeg altid for, at ha' lidt og pusle med her
omkring.

-- Hi, hi! og det skær hende i øjnene.

-- Forstaar sig!

-- Begriveligvis ja, hæ!

-- Og saa lokker jeg immer den lille Annette 
herned for at se paa Roserne.

-- Hæ, naa, ja, hun er jo osse Jer egen Datter!

-- Ja--a, sukkede Pestinak-Lars og tog paa at blive
sentimental igen, -- og mange Gange naar hun staar
her og snakker mildt og venligt til mig, Anders 
Skovfoged, er jeg ved at si'e hende, hvordan det hele 
forholder sig.

-- Jamen, det ska' I sgu'nne gøre, Christensen,
sagde den gamle angest.

-- Jamen, I forstaar mig da?

-- Ja-a, jeg forstaar Jer godt nok ... men I ska'
sgu'nne gøre det alligevel!

-- Næi vist saa, jeg gør det jo heller ikke, og
jeg er jo heller ikke værdig dertil! men i Fjor, da
tog jeg hendes Haand og kyssede den, jeg kunde ikke
la' det være for aldrig det! og saa saa' jeg paa hende
og sa'e: min lille Annette!

-- Naada!

-- Ja hun blev begriveligvis saa bange, at hun
løb sin Vej. Og saa Dagen efter kommer Fruen og
melder mig, at hvis jeg prøvede paa saadan no'en
Hundekunster tiere, saa skulde jeg blive jaget fra 
Gaarden den samme Dag, for der var ikke én, der vilde
tro paa mine Historier, sa'e hun, da alle og enhver
vidste, at ...

-- Vidste a' hva'? spurgte Anders, da den anden
stoppede op.

-- Vidste, at jeg <sp>drak</sp>! sagde Lars haardt.

-- Sa'e hun <sp>det</sp>?

-- Jamen, det er jo osse sandt, Anders Skovfoged!
det er jo osse sandt! der er jo ikke den Aften, jeg
gaar ædru i min Seng.

-- Naa--aa, nu overdriver De, Gartner Christensen!
Vi er jo da ikke sammen hver Aften.

-- Jamen, -- jeg drikker osse, naar jeg er alene!
mumlede Gartneren og saa' ned, -- det véd i Ikke
no'et om, men jeg sidder hver eneste Aften derinde og
drikker.

-- Hva' er det, I si'er! udbrød Skov-Anders 
forfærdet, og den sidste Rest af Rusen ligesom rislede
af ham.

-- Det er sandt hvert eneste Ord! nikkede 
Pestinak-Lars klagende. -- Og det er mig, der har faaet
Jer til at drikke. -- Anders Skovfoged, det er mig, der
er en Svinepels, og jeg kan ikke holde op, jeg kan
ikke lade være! Forleden ha'de jeg smidt Nøglen til
Skabet ned i Brønden for at blive fri for den; 
saalænge det var lys Dag, og jeg gik mellem de andre
og arbejdede, saa var jeg helt stolt over, hva' jeg
ha'de gjort. Men da jeg saa kom hjem i Stuen og
ha'de spist min Aftensmad, begyndte det a' slide og
trække i mig, og jeg rev Tøjet a' mig og gik til
Sengs; men jeg maatte ligge og slaas baade med
det ene og med det andet, og tilsidst kunde jeg ikke
staa imod længer; og saa krøb jeg ud a' Sengen og
hen til Skabet, og saa ... og saa <sp>brækkede jeg
Laasen op med et Stemmejærn</sp> ... og saa
brækkede jeg Laasen op med et Stemmejærn! klagede
Gartneren og rokkede hjælpeløst frem og tilbage med
Overkroppen.
	
Skov-Anders havde rettet sig mere og mere i 
Sædet, medens Vennen aflagde sit triste Skriftemaal. Og
nu sad han stiv og rank paa Trinet ved Siden af
ham. Hans lille sammenskrumpede Ansigt var blevet
ganske blegt, og Sveden sprak ham ud rundt paa
Legemet. Han kiggede paa Skævs hen paa 
Pestinak-Lars, der sad krumbøjet med Ryggen i en stor
Bue og med Ansigtet begravet i sine Hænder; og
pludselig huggede han til den halvfyldte Romflaske,
saa den trimlede bag ud mellem Trinene ned paa
Jorden.

-- Fa'en osse med det Drikkeri! mumlede han 
dystert hen for sig. Saa rejste han sig paa en Gang med
et energisk Sæt, vrissede med Hovedet og klippede
med Øjnene og sagde:

-- Saa sandt jeg staar her som en Synder for
Gu', Christensen, saa sætter jeg aldrig min Mund
mere til et Glas, naar det da ikke li'e netop er for
Tørst!

Lars løftede Hovedet og saa' paa ham.

-- Og mener I, det <sp>nytter</sp>? spurgte han.

-- Javel, mener jeg, det nytter! nikkede Anders
overjordisk. -- Og rejs I Jer osse op, Gartner 
Christensen, og lov Jer sæl det samme i denne hellige
Stund!

-- Det har jeg gjort saa tit, mumlede Gartneren, --
men jeg er forloren!

-- Aa, vis vas, Gu' er I ikke nej! sagde den lille
Skovfoged inspireret, -- I har lovet Jer <sp>sæl</sp> det, og
det nytter kanske ikke! men nu kan I love <sp>mig</sp>
det en Gang, Christensen, nu ka' I love mig det en
Gang!


Pestinak-Lars rejste sig langsomt:

-- Og tror I, det nytter? spurgte han med et svagt
Haab i Stemmen.

-- Det <sp>skal</sp> nytte! sagde Gamlingen og slog tre
Fingre i Vejret.

-- Og hver Dag vil I minde mig om det? vedblev
Gartneren og greb Vennens Haand.

-- Hver eneste livfødte Dag! bekræftede Anders og
trykkede.

-- Gud i Himlen lønne Jer for <sp>det</sp>, Anders 
Skovfoged!

-- Sæl Tak! sagde Anders. -- Og nu ska' det hele
faa en anden Gænge, Gartner Christensen! nikkede
han. -- Se først river vi nu Pavilongen ned ...

-- Jamen, næi ...

-- Det er mig, der raa'er, Christensen! sagde 
Anders og slog ud med Haanden, -- det gamle Skrammel
har saamen voldt Jer Fortræd nok! ... Og saa 
hvidter jeg mit Hus og repererer Tagene og maler Dørene,
saa alting ka' bli'e ordentlig og rekommanderlig, som
da Marie levede.

-- Og naar vi sidder sammen om Aftenerne, saa
drikker vi Hvidtøl! sagde Pestinak-Lars, grebet af den
almindelige Begejstring.

-- Hvidtøl og en Bajer imellem, Christensen! for
ma' ska' ikke skride til Yderligheder!

-- Og saa vil den Tid komme, da jeg ikke 
behøver at skamme mig for den lille Annette!

-- Den Tid vil komme, da I ikke behøver at skamme 
Jer for et Menneske paa <sp>Jorden</sp>, Gartner 
Christensen! sagde Anders beaandet. -- Og gi' mig saa
Jer Haand paa, a' I sæl vil kæmpe som en 
Mandsperson, naar Fristeren melder sig!

-- Saa sandt jeg staar her som en Synder for Gud,
sagde Lars højtidelig og rakte Vennen sin Haand, --
saa vil jeg gøre, hva' der staar i et dødeligt Menneskes 
Magt for at staa imod, naar Fristeren kalder!


-- <sp>Det</sp> drikker vi paa, sagde Anders i Ekstase, -- 
<sp>det</sp> drikker vi paa! der er endnu en lille Slurk tilbages 
i Glassene ... Skaal, Gartner Christensen!

-- Skaal, Anders Skovfoged, Skaal! og Gud lønne
Jer for Jer store Venskabs Skyld, sagde Pestinak-Lars
dybt bevæget og slog Armene om sin Frelsermand.

*

</chapter>
<chapter name="Lystige historier">

<h1>LYSTIGE HISTORIER</h1>
<table o>
<td c><big>(1896)</big>
</table>


</chapter>



SPADER ES


-- Kender De Ordet „Prip“?

-- Nej, sagde jeg.

-- Vil De saa være saa venlig at ta’ Plads!

Og vi satte os ved „Berninas“ Hjørnevindue, det,
der vender ud mod Vimmelskaftet og Badstuestræde.

Min Ven Bent bankede i Bordet med Svovlstikkeetuiet.

Hans kom springende med et imødekommende Smil
og en Serviet.

-- To Absint au lait! forlangte Bent.

-- Absint aa ...? purgte Hans med runde Øjne.

-- Au, lait, gentog Bent, -- og ingen Vrøvl.

Hans bukkede og fjernede sig.

Men førend han bestilte det forlangte, havde han en
hemmelig Konference med sine Overordnede Carl og
Casper inde i Buffetværelset.

-- Prip, prip ... prip, prip! sagde Bent langsomt
og taktfast som et gammelt Stueuhr.

Han smilede dertil fornøjet og nikkede underforstaaende. 
Jeg havde ikke set Bent i syv lange Maaneder,
da jeg havde ligget paa Landet ude i Provinsen. Men
jeg kendte hans Underligheder, saa jeg sagde 
ingenting.

Vi sad og kiggede ud paa Gaden. Der kørte 
Omnibusser og Drosker forbi. Og der gik Herrer og Damer
og Børn og Mænd og Koner og Hunde.


-- Menneskene er grinagtige, nikkede Bent. - Men
i Grunden ganske skikkelige.

-- Uhyre! sagde jeg. -- Jeg holder meget af dem.

Og saa kiggede vi ud paa Gaden igen.

Lidt efter begyndte Bent at smaale.

-- Jeg gik før ned gennem Østergade, sagde han
saa, -- og foran mig sejlede en prægtig Grossererfrue 
med alle Klude oppe. Hun pustede og stønnede
og svedte og standsede foran hvert Vindue med 
Damebeklædningsgenstande. Hun var saa varm, at Atmosfæren om
hende bølgede ligesom Luften over et Fyrfad med Gløder 
... Ude paa Asfalten kom en Handskemagerdreng 
fløjtende. Han bar en Bunke hvidgarvede Skind
over Armen. Han faar Øje paa den svære Frue og
kigger paa hende. Jeg kunde tydelig læse i hans Øjne,
at han tænkte: Det var Satan til Kutter! ... 
Pludselig gærer der en Idé op i ham; og et lille, stille Grin
fødes og dør paa hans Ansigt. Han sætter det ene
Ben op paa Fortovet og puffer til Fruen med Albuen.
Hun krummer Hals som en Svaneøgle og ser ned paa
ham foragteligt, forbitret. Men med en olympisk Ro,
som om han og Fruen var de eneste to Væsener, der
befolkede Kloden, stikker han hende Skindene tæt op
under Næsen og siger: Fjorten fede Navleskind, lille
Dame! og saa fløjter han: hy, hy, toleby, toleby! som
en Stær og vandrer videre ... Fruen segner mat 
tilbage mod et massivt Trappegelænder og mumler 
astmatisk noget som: Storartet! ... Gadedrenge! ...
Bedre Folk ikke gaa i Fred! -- -- Men jeg fik fat i
Drengen og gav ham en Femogtyveøre, endte Bent. --
For det er sgu den Slags smaa Arguments, der 
forsoner En med Tilværelsen!

Jeg svarede ikke. Thi dels syntes jeg, at Drengen
snarest havde fortjent en Lussing; og dels vidste jeg
jo, at Bent bare talte for at faa Luft.

Nu kom Hans med Absinten, og Carl og Casper 
tonede op i Horisonten for at overvære „Miksningen“.


-- Smager det virkelig godt? tillod Hans sig at
spørge i en bekymret Tone.

-- Tror De ellers jeg drak det? sagde Bent. -- 
Forsvind Skygge!

Hans forsvandt. Og der hørtes en undrende Mumlen
fra Buffetværelset.

-- Har De smagt dette før? spurgte Bent mig.

-- Aldrig!

-- Det skulde De vænne Dem til at drikke!

-- Ja, jeg drikker ogsaa en Absint engang imellem.

-- Jamen ikke i Mælk? ... Absint pur eller mikset
med Vand gør En bitter og ufordragelig! Næmen i
Mælk! Man bliver saa inderlig forsonlig, saa 
menneskevenlig stemt! Alt det bedste i En kommer ovenpaa!
Man faar Lune, man ... man smiler, man forliger sig
med Eksistensen, man bliver overbærende mod sig selv
og andre, og det trænger vi alle til! ... Skaal!

Vi klinkede og drak.

-- Det smager godt, hva’?

-- Ja--a ...

-- Bli’r De nu her i Byen?

-- Nej, jeg ta’r paa Landet igen.

-- Og saa siger det saa dejlig prip! nikkede Bent
drømmende. -- Kan De mærke det?

-- Hvor siger det prip? spurgte jeg.

-- Heroppe bagved Trommehinderne ... inde i 
Hovedet! sagde han og nærmede begge Pegefingrene til
Ørerne -- Hør! vedblev han -- prip, prip! ... prip,
prip! ... Der gaar Fanden gale mig Hertel! udbrød
han pludselig og pegede ud paa Gaden. -- Kan De
se <sp>ham</sp> derovre ved Buntmageren? Nu kigger han ind
ad Vinduet! Det er ham med den høje Hat og de 
opsmøgede Bukser.

-- Ja, sagde jeg.

-- Nu gaar han igen! ... Op ad Amagertorv til.

-- Ja, jeg ser ham nok!

-- Saa er han altsaa sluppen ud!

-- Har han været i Fængsel?

-- Næ, men paa Bistrup! ... han kan selv mærke,
naar det kommer. Saa gaar han hen til sin Broder,
Mægleren, og siger: Harald, siger han, nu maa jeg vist
lidt paa Huset igen. Og saa bliver han sendt derned
for en Maaned eller to ... Saa fornuftige skulde vi
allesammen være et Par Gange om Aaret! sluttede Bent.

-- Naa--aa, sagde jeg, -- vi er jo da ikke alle ...

-- Næ Gudbevares! De er naturligvis Satans normal,
kære Ven! Og det er I alle. Men det er netop Tegn
paa, at Galskaben er kronisk ... Naa, skidt med det!
det er jo det, vi Digtere skal leve af ... Hans, en
Absint!

Hans kom springende og skiftede Glas.

-- Skal De ikke ogsaa ha’ en frisk? spurgte Bent.

-- Nej Tak, sagde jeg.

-- Hertel er nu storartet! smilede han lidt efter. --
Han kom ifjor engang ind hos en Kukkenbager nede i
Roskilde og spiste en Masse Kager og drak Portvin.
Og medens saa Konditoren et Øjeblik var ude af 
Butikken, gaar Fyren hen og piller hans Taffeluhr i 
Stykker. Og da han saa siden skal klare Regningen, 
betaler han Manden med Tandhjulene! Hva’? Er det ikke
storartet? Er det ikke genialt? spurgte Bent begejstret.
-- Skaal! sagde han saa og tømte sit Glas.

-- Hør nu, hvor det pripper! smilte han lyksalig og
lagde Hovedet ned paa den ene Skulder. -- Hvad gi’r
De mig nu for ham, den fede Mand med Hatten i
Haanden derovre i Skyggen! udbrød han pludselig.

-- Hans!

Hans kom flyvende med Servietten bag ud under
Armen som en stækket Vinge.

-- Kan De se ham den tykke derovre ved 
Cigarbutikken.

-- Jo, Hr. Bent!

-- Har De Is?

-- Hva’ha’?

-- Jeg spørger, om De har Is her paa Kaféen, raa
Is?

-- Jo, vi har, Hr. Bent.

-- Har De ogsaa Pose?

-- Pose, Hr. Bent?

-- Ja, Ispose?

-- Nej ... hæ!

-- Gaa saa Fa’en i Vold.

Hans trak sig tilbage.

-- Giv mig en Absint til! 

-- Saa gerne, Hr. Bent!

-- Jeg elsker fede Mænd! vedblev Bent 
snakkesalig. -- Naar jeg undertiden tager paa Landet, er det
ene for deres Skyld. Det er mig en raffineret Nydelse
at se en saadan dampende Medborger med Hatten i
den ene Haand og en uhyre Svededug i den anden
vandre ud ad en støvet, solhed Landevej for at 
beundre Naturen. Men det er alligevel <sp>det</sp>, der har 
rokket min Tro paa et Forsyn! ... Særlig var der engang
en fed Mand, som hed Halvorsen, han udgav en 
Kogebog. Du gode Gud, hvor jeg elskede den Mand! Han
tog nu aldrig paa Landet, men søgte daglig de svale
Buegange nede ved Kristiansborg ... Kære, hvor han
svedte! Og saa pustede han som en Nilhest, og saa
ha’de han en ganske dejlig Astma, der spillede paa
Vandorgel nede i Brystet paa ham ... Jeg forsikrer
Dem, at hvis jeg var en rig Mand, saa rullede jeg
rundt med min Landauer og samlede fede Folk op ...
det vil sige fede Mandfolk, for fede Fruentimmere er
jeg ligefrem bange for. Sæt, at et sligt begyndte at nære
erotiske Tilbøjeligheder for mig! Jeg be’er Dem, hvor
vilde <sp>jeg</sp> blive af? ... Hans, mere Absint!

-- Kære Bent, forsøgte jeg, -- har man godt af at
drikke saa meget?

-- Jeg véd ikke. Skal De maaske ogsaa ha’ mere?

-- Næ ...

-- Naa; jamen, er det saa ikke bedst, at enhver er
moralsk for egen Regning?

Og Bent fik serveret den fjerde Absinth.

-- Se, nu er det først, nikkede han glad, -- at 
Livsglæden skal begynde at spire! Nu har jeg faaet dræbt
alle Larverne heroppe (han bankede sig paa Hjernen),
og nu skal man til at vande Frøerne med Mælk og
Honning!

Han drak af sit Glas, strakte Benene fra sig og 
stirrede drømmende op i det rudede Loft.

-- Nu er jeg lykkelig, som min Ven, M. M. siger!
fortsatte han. -- Og nu bryder jeg mig i Grunden ikke
mere om Deres Selskab.

-- Skal jeg gaa? spurgte jeg.

- Ja Tak, kære! For ser De, jeg er aldrig 
fuldkommen lykkelig, undtagen naar jeg er alene. To og tyve
Timer i Døgnet maa jeg være alene. Ser De, jeg
søger kun Menneskene som et Middel. Var det ikke
saa fjollet at gaa og snakke med sig selv, gjorde jeg
helst det! ... Prip, prip! Næmen, ser De; om Aftenen
hælder jeg Triple Extreit i syv, otte forskellige 
Smaakrukker; og saa stiller jeg dem rundt omkring i 
Værelset: oppe paa Reolen, i Vindueskarmen og foran
Barneskelettet paa Skrivebordet. Og saa tænder jeg Ild
i dem allesammen. Og de dufter, og de brænder med
smaa, hoppende, rødblaa Flammer. Og de vugger og
bølger hid og did. Snart ser man et af Billederne paa
Væggen og snart et andet. Snart lyser et nøgent 
Kvindeben frem henne over Døren, snart nikker en af 
Rafaels Engle til mig fra Væggen over Sofaen. Og snart
skinner Skelettet hvidt som Fosfor paa Skrivebordet.
Og Mester Vulkans Ansigt paa Velasques store Billede
paa Stafeliet i Krogen ser endnu mere 
hva’satanihedehelvedeagtigt ud! ... Jeg ligger paa Chaiselonguen,
og et stort Glas Absint hau lait staar paa Gulvet foran
mig. Og jeg ryger til Mælken ... og mit Hjerte 
udvider sig i mit Bryst, det bliver stort og altomfattende.
... De dejligste Landskaber glider mig forbi, høje,
snedækte Bjærge med Sol paa de øverste Tinder! Søer
og duftende Skove og Kornmarker og Enge med Blomster 
og Køer og brægende Faar .... Og Mennesker
ser jeg, gode og venlige Mennesker, der nikker 
smilende til mig og til hverandre og ser saa inderlig
skikkelige ud i al deres fede Venlighed .... Og jeg
tror paa Gud og paa et Liv efter dette .... Og det
dufter og lyser omkring mig, og jeg smiler og ler,
indtil mine Øjenlaage synker i, og det Hele forgaar i
én stor, blød, duftende og lysende Uendelighed ... og
saa er jeg lykkelig! ... Der er bare én Larve, én Orm,
jeg ikke kan faa dræbt ...

-- Og hvad er det for en? spurgte jeg.

-- Det er den, at jeg ikke kan stikke Spader Es;
og saa <sp>maa</sp> man jo blive sindssyg ...

Bent havde lænet sig tilbage i Stolen, og hans Øjne
havde lukket sig.

-- Farvel Bent, hviskede jeg.

-- Prip, prip! ... prip, prip! sagde han langsomt
og taktfast som et gammelt Uhrværk, og et saligt Smil
laa over hans Ansigt.

*


LIVSGLÆDE

I

Der skulde være Høstgilde paa Tutiput Ladegaard.
I fjorten Dage forud havde Madam Kanstrup 
truffet Forberedelser. Hun havde stukket alt det bedste af
Gaardens Forraad til Side.

-- Hvor Fa’en er den gode Ost bleven af? spurgte
Manden, han maatte døje en vindtør Skorpe til 
Mellemmaden, -- og den fede Trillepølse, Sofie? sagde
han. -- Hvad er det for noget Hakkelse-Mad, Du 
byder paa?

-- Det er gemt hen til Høstgildet, Ole.

-- Hør, Sofie, vedblev Manden indsmigrende, -- da
jeg nu skal tære disse hersens Høvlspaaner og denne
hersens røde Hakkelse (han hentydede til Osteskorpen
og noget hakket Faarelaar), kunde jeg saa ikke faa en
Snaps af Solbærrommen, Du véd?

-- Jo, til Høstgildet, Ole ... Og saa skal vi ha’
tolv Pund Hvedemel og seks Pund Pudder og fire Pund
Kandis! remsede hun pludselig op og førte resolut 
Krigen over i Fjendens Land -- og et Pund Rosiner og
en Fjerding Sukat og saa Svedsker til Gæssene, naar
Søren kører til Bys i Morgen med Svinene. Kaffe og
Sukker fik vi i Gaar.

-- Er der hellesens ikke andre Smaating? spurgte
Ole og huggede Tænderne kraftigt sammen for at
knække Osten.


-- Jo, der er sgu Lys, nikkede Madammen; hun
satte undertiden ved højtidelige Lejligheder en lille Ed
i, -- det ha’de jeg nær forglemt. Og saa et Glas 
Ansjaaser!

-- Fa’en med Ansjaaser! mente Ole, -- det Skidt er
der ingen, der æder alligevel!

-- Di ha’de Ansjaaser ovre hos Mikkel Hansens her
forleden.

-- Naa, ha’de di det! Ja, saa maa Du begribeligvis
ossensaa presentere di Hajfisk, hihi! Er der saa mere?

-- Ikke i Dag, det jeg véd ... Skal I ha’ Puns?

-- Gu skal vi ha’ Puns da!

-- Ja, saa er det Rom ... Og saa er det vel osse
bedst, at vi faar et Par Pund af denne hersens 
<sp>Melis</sp>?

-- Hør, Sofie, jeg spiller Kongkurs!

-- Aa--aa ...

-- Jo, Fa’en galeme spiller jeg Kongkurs!

-- Føj, saadan noget maa <sp>Du</sp> ikke bande paa!

-- Ja, gi’ mig saa en Solbær da, hi!

-- Hæ ... sagde Madammen. Men hun rejste sig
alligevel og hentede Solbærren.

*

II

Der var pyntet med Gran oppe i Storstuen, Gran
med Asters og Georginer. Stadsen var bunden paa
lange Reb og anbragt som „Gvirjlangder“ oppe under
det blaamalede Loft, Stuen rundt. Mellem Vinduerne til
begge Sider og Havedøren var der slaaet Lyseholdere
op: krogede Grene, der var boret Hul i (de var nu
gamle, kunde man se, thi der sad Tælle paa dem fra
i Fjor). Og midt under Loftet hang en „Krone“, 
omvunden med Havre-, Byg-, Hvede- eg Rugaks. Men Lys
kunde der ikke være i Kronen, da Loftet var for lavt.

Under Vinduerne paa hver Side af Stuen stod et
Bord, et stort til højre og et mindre til venstre. Som
Duge var benyttet nyvaskede Sengelagen.

Marthe, det var Husets Datter, og Johanne, Tjenestepigen, 
fløj ud og ind fra Køkkenet og „stillede frem“.

Marthe, der tjente paa en stor Gaard mange Mile
borte, havde for Resten først faaet Lov at komme hjem,
efter at Sofie havde sendt følgende Brev til hendes
Madmoder:

<tab><tab><tab> Tutiput Laegaard, den 24. September 1894.

<tab><tab> Fru Winge.

Unskjyl at jeg Skriver til dem det er i Anledning af
at Marthe Har Skriven Hjem at hun ikke kan kom
Hjem til vort Høstgilde den 28. September, der for 
beder jeg dem paa Hendes Vegne om at hun mote faa
lov at rejse i 3 Dage Ringere kan hun ikke gøre det
Hun skal da Reise Fredag Morgen om Hun skal kom
tilig nok.

Jeg hober at di er saa Venlig at lade bende Reise
jeg vil da og hobe at di er Saa god at lade Hende
faa en 5 kroner af Hendes løn og Rejse for uden
Penge kan hun ikke Reise her er jaa l4--15 Mil Her
Til Vi ville blive meget kjed af det om Marthe bliver
det negtet at Reise Hun er det eneste Barn

<tab><tab> nu Agter jeg deres Villighed

<tab><tab><tab> Ærbødigst tegener
<tab><tab><tab><tab> jeg mig

<tab><tab><tab><tab><tab> <sp>Sofie Kanstrup</sp>,
<tab><tab><tab><tab><tab> Marthes Moder.

Marthe fik naturligvis straks Lov at rejse. Hun var
kommen til Tutiput Fredag Nat Klokken to. Ole havde
været derude med Fjedervognen for at hente hende,
skønt Gaarden kun laa en god Fjerdingvej fra Byen.
Og saa glad var han over Besøget, at han beredvillig 
veg Pladsen i den store Ægteseng, „for at Fruentimmerne 
kunde faa pratet sig ud“.

Og nu havde altsaa Marthe og Johanne travlt med
at bringe Maden op paa Bordene i Storstuen.

-- Der skal være Plads til Oksekødet midt paa
Langbordet! raabte Sofie ude fra Bryggerset, -- det skal
Skomager Hansen skære for.

Hun stod og satte Boller paa Suppen, der kogte ude
i Grukedlen. Alle Gryderne var for smaa. Hun var 
færdig med „Trillebollerne“, som hun havde rullet i sine
hule, melpudrede Hænder, og var nu i Lag med 
„Stikbollerne“, der blev sat paa Suppen med Ske.

De slæbte ind og slæbte ind, Marthe og Johanne, saa
de pustede ved det. Men Sjov var det alligevel.

Ole stod midt paa Gulvet under „Kronen“ og saa’
paa Opdækningen.

-- Det var Satans! sagde han og sugede ind paa
Mundvandet, -- sikke Lækretæter!

Der skulde begyndes med Suppe. Og derpaa kom
Oksekødet med Peberrodssauee. Og saa var der 
Kalvesteg og Lammesteg og tre Gæs drysset over med 
Puddersukker. Og alle Madam Kanstrups syltede Sager var
kommen frem: Ribs og Stikkelsbær og Solbær, baade
hele og i Gelé. Og Kvæder var der og sure og søde
Asier og Lageagurker og Rødbeder.

-- Du faar fortne lidt paa Dig, Sofie, for nu 
begynder di at komme! sagde Ole, han havde været et Slag
ude i Porten og kigget op ad Vejen.

-- Jøsses! skreg Sofie.

-- Og ind i Gaarden rullede den første Vogn. Det
var Gæsterne fra Tutiput: Skomager Hansen, Skrædder
Rasmussen og Snedkermester Baldrian med Kone og
Børn. De havde lejet Vognmand Bruhns store Char-à-banc.

-- Goddag, goddag, Kanstrup, hudd, hudd! 
summede Skomager Hansen, endnu før Vogeen holdt.


Skomager Hansen gik ogsaa under Navnet: Humlebien, 
paa Grund af denne Summen: hudd, hudd!

Goddag, Hansen! ... Goddag Rasmussen! ... Goddag, 
Baldrian!

Ole gik rundt og stak paa Næven og hjalp Madammer 
og Børn ned.

Snedker Baldrian var Kusk. Han sad stiv i høj Silkehat 
og sorte Handsker, som om han kørte med Lig.
Han var Afholdsmand.

Søren Gaardskarl kom galopperende i Søndagstøjet og
tog sig af Hestene. Først da steg Baldrian ned fra
Bukken.

-- Værsgod aa gaa indenfor, sagde Ole til 
Mandfolkene, -- værsgod dov!

Damerne lod han skøtte sig selv.

-- Dejligt Vejr, sagde Skomager Hansen og gned
sig i Hænderne, -- prægtig Aarstid, hudd, hudd! 
hverken for kold eller for varm.

Nu kom Vogn efter Vogn rullende ind gennem 
Porten. Og der kom Gæster til Fods. Parvis eller i 
Klynger kom de vandrende fra alle Kanter over Mark og
Sti. Alle var de i Kisteklæderne, og alle havde de
glade, forventningsfulde Ansigter og Maver.

Men Landvæsenselev Benediktsen fra Skaftegaarden
kom ridende med Sporer.

Ole stod i Gaarden og bød bogstavelig Velkommen
med begge Hænder.

-- Her kommer nok Godtfolk til Huse i Dag! sagde
Sogneraadsformanden, den tykke Rasmus Nielsen. --
Jaja, Høsten har osse vaaren god nok!

-- Men Priserne er sløje! peb en lille, bleg Bondemand 
med et strikket Tørklæde svøbt femten Gange
om Halsen.

-- <sp>Det</sp> er di, Mads Persen; men det ha’de da 
vaaren værre, om Kornet ossensaa hade vaaren sløjt!

*




III

Der var Trængsel i Stuerne. Kvindfolkene stod 
opstillet i Havestuen og Sengekammeret, Mandfolkene i
Dagligstuen og Gangen.

Sofie borede sig af og til ind fra Køkkenet for at
byde Velkommen. Og saa borede hun sig ud igen.

-- Vi kan godt spise, Ole! sagde hun sidste Gang,
hun var inde.

-- Naa. Ja, saa værsgod, Karlfolk, værsgod! sagde
Ole, -- kom op i Stuen og ta’ en Bid Brød og en
Snaps.

Skomager Hansen havde af sig selv fundet op i
Storstuen, hvor han stod og summede for Marthe og
Johanne. Skomager Hansen satte Kvinden meget højt.

-- Aa, værsgod, Madam Rasmussen! Værsgod, 
Madam Baldrian! værsgod dov!

Det var Sofie, der drev Damerne op i Spisesalen.

Saa satte man sig. Mændene ved det store Bord, og
Kvinderne ved det mindre. Suppen blev baaren ind i
store Lerfade, og enhver øste op med sin Ske i sin
Tallerken. Der laa Skeer til alle, Tinskeer, som var
laant hos Købmanden. Men nogle gamle Bønder viklede
deres private Træskeer ud af Lommetørklædemne og gav
sig stille til at søbe af de store Fade. De var ganske
brune og blanke af mange Aars Tjeneste, Skeerne.

Ole gik rundt og skænkede Snapse. Man drak alle
af samme Glas. Og da han havde skænket for 
Mændene, gik han over til Konernes Bord.

-- I skal sgu osse smage paa Mosten, Fruentimmer!
Det er godt for Mellemgullet.

Og flere af Madammerne sagde: Tak, som byder! og
stak Snapsen ud.

Men Snedkermester Baldrian gjorde Korsets Tegn.

Sofie og Marthe og Johanne fór ud og ind med
tomme og fulde Fade. Guderne maa vide, naar de selv
fik Mad!

-- Værsgod, Madam Hansen! Tag dog end en Skefuld,
Madam Rasmussen!

Sofie var særlig omhyggelig for Købstaddamerne.

Saa begyndte Humlebien at skære Peberrodskødet for.

-- Det er <sp>Kyd</sp>! sagde han og jog Gaflen ned i det
gule, bævrende Fedt lige til Skaftet. -- Det er s’gunde
Knaldviskelær, hud, hud!

Bønderne fniste og puffede hinanden i Siderne: Hør
Skomageren! Hansen gik nemlig for at være „grinagtig“
og kunde som Følge deraf ikke aabne Munden, uden
at man lo.

Kødet blev spist paa den samme Tallerken som 
Suppen.

Og Ole gik igen med Snapsen.

Saa blev Tallerkenerne tagne ud og vaskede, og
man begyndte paa Stegen.

-- Er det Andrikker? spurgte Skomageren, da 
Gæssene blev sat hen for ham for at skæres for.

Selskabet vred sig af Latter, og Madam Hansen
sagde, smigret over Mandens Sukces:

-- Gui, Teobald, hvor Du skaver Dig!

Alle skulde smage paa alt, hvad der var paa Bordet;
og Tallerkenerne blev fyldt til Randen med Steg,
Sauce og Kartofler, Syltetøj, Asier og Rødbeder.

Nogle spiste med Fingrene, som de bagefter tørrede
af i Dugen.

Ole gik immer med Snapsen.

Saa kom der Risengrødskage med Rosiner. Den var
parteret ude i Køkkenet, og hver tog sin Stump i 
Haanden og gnavede af den.

Stemningen var bleven oprømt! man talte højt, lo og
gestikulerede. Og de gamle Bønder med Privatskeerne
ræbede stille.

Og saa var Ole der igen med Snapsen.

-- Hudd, Hudd! sang Humlebien, -- længe leve
Druesaften!


-- Tak! sagde Ole og tog sig selv en Snaps. -- Er
der ingen, der vil ha’ mere Kage, Folkens? Værsgod!

Men der var ingen, som havde Plads til mere. 

-- Ja, saa Tak for Mad da! sagde Ole; han mente
velbekomme.

Og saa rejste man sig fra Bordene ...

*

IV

„Spellekanterne“, en Violin og en Klarinet, havde
spist i Dagligstuen.

Nu gik der en Mumlen gennem Ungdommen, at
Dansen skulde tage sin Begyndelse. Marthe tog allerede 
nogle Pas ude i Spisekammeret med Gaaseskrogene 
paa en Lertallerken.

-- Gaa Du kun ind, sagde Sofie, -- gaa Du kun
ind, Marthe! Du har dov Lopper i Benene alligevel.

Marthe fór op i Storstuen og fik Bordene ryddede
ud i en Fart. Seks Veninder hjalp hende.

Henne i det fjerneste Hjørne havde man anbragt et
Mæskekar med en Vognbund over. Der oppe paa to
Stole skulde Musikken sidde. Den brugte ingen Noder.

Et Par tjenstvillige Koner hjalp Sofie med at sætte
til Side i Spisekammeret.

-- Hudd, hudd! summede Skomager Hansen og stak
Hovedet ind gennem Døren -- Levninger til fjorten
Barsler!

De andre Mandfolk var gaaet udenfor i Lo og Stald
for at se paa Bedriften. Nogle stod omme i Stakhaven
og betragtede de ni toppede Kornhæs. Snedker Baldrian
var imellem dem. Han havde igen faaet den høje 
Silkehat paa og saa’ stadig ud, som om han var attacheret
et Lig.


Men han drak heller aldrig andet end Hvidtøl Nummer 
tre, sagde han.

Pludselig spillede Musikken op inde i Salen, og den
tykke Rasmus Nielsen begyndte at danse rundt med
Smed Sørensen ovre i Kostalden.

-- Man har jo dog bevaret Elanstisitæten! sagde han.

Men oppe i Storstuen havde Landvæsenseleven fra
Skaftegaarden „lagt for“ med Marthe. Det var en 
Galopade, og Skørterne fog om hende. Hun havde paa en
eller anden vidunderlig Maade pludselig faaet en „klar“
Kjole paa.

Nu kom Skomager Hansen slæbende med Sofie fra
Køkkenet.

-- Di er da taavelig, Hansen! sagde hun og stred
imod. Hun var i opheftet Forklæde og Plysses 
Morgensko.

Men Skomageren svang hende ind i Dansen.

-- Hudd, hudd! sagde han, -- De danser som en
Sypige, Madam Kanstrup!

Manden mente vel Sylfide.

Flere og flere Par snurrede ud paa Gulvet.

Søren Karl havde snappet Johanne, der kom med en
Brødbakke fuld af Fintbrød til Kaffen; og nu dansede
baade hun og Søren og Fintbrødet Galopade.

-- Kaffen koger over! brøler saa pludselig Madam
Baldrian ind fra Køkkenet; og baade Madam Kanstrup
og Johanne slider sig løs fra deres Kavalerer og 
styrter ud.

*

V

I Dagligstuen har de mere alvorlige Naturer slaaet
sig ned. Det store Bord fra Salen er flyttet der ind, og
man faar sig en „Mis“ til to Øre pr. Stik.


Saa kommer Kaffen. Der drikkes Rommer i og 
spises Fintbrød til. Og midt paa Bordet, mellem 
Messingstager med tændte Lys staar desuden en Trækande fuld
af hjemmebrygget Gildesøl. Den drikker man skiftevis
af, idet man omhyggelig stryger sig over Læberne med
Bagen af Haanden, forinden man sætter Munden til.
Piberne er kommen frem, og Tobaksposen gaar rundt.
En tyk, graa, sødlig Piberøg fylder alle Værelser.

Kun Skomager Hansen og Landvæsenselev Benediktsen 
ryger Cigarer.

Lysene oppe i Storstuen har længe været tændt.
Flammerne blaffer rundt i Trækvinden, og Tællen 
drypper ned ad Ryggen paa de gamle Koner, der sidder
langs Væggene og fordøjer og mindes deres Ungdom.
Enkelte Karle har trukket Frakkerne af og danser i
Skjorteærmer. Violinen jamrer, og Klarinetten snøvler.
Der skriges og raabes og les og trampes. Og Madam
Skomagermester Hansen danser Tyrolervals med Madam
Snedkermester Baldrian.

-- Fa’en osse til Uheld, En sidder i! bander Rasmus
Nielsen inde i Dagligstuen og hugger den knyttede
Næve ned i Bordet. Han havde taget Missen i 
Forhaanden og var bleven bet.

-- Op med Søllet! sagde Ole og grinede, saa han
rystede ved det. Ole havde vundet hele Kagen, der 
udgjorde atten Øre. -- Op med Søllet, Rasmus!

-- Jeg har sgu ikke flere! brummede Rasmus og
gik til Bunds i Vestelommen.

-- Lad ham gi’ tilbage paa en Spædekalv, hudd,
hudd! foreslog Skomager Hansen, der havde forladt
Dansen et Øjeblik for at se paa Spillet.

Hele Stuen skrupgrinede med Undtagelse af 
Sogneraadsformanden.

-- Her er femogtyve Øre, sagde han og viste 
Mønten frem, -- jeg skal ha’ syv Øre igen!

-- Dem kan Du faa, naar vi har spillet.

-- Gu’ vil jeg ej; jeg vil ha’ dem straks!


-- Tror Du, vi snyder?

-- Næi; men jeg vil ha’ dem straks; ellers spiller
jeg ikke.

-- Naa--aa, Du kan da vel nok betro vos syv Øre?

-- Næi, jeg vil ha’ dem straks! Rasmus Nielsen
svedte af Stædighed.

-- Hudd, hudd! summede Bien.

-- Hvem griner <sp>Du</sp> a’, din Skomagersnude! brusede
Rasmus op og slog igen Næven ned i Bordet, saa
Glas og Flasker dinglede. -- Hva’ Fa’en ha’ Du her
at bestille, din Begslikker?

-- Naa, naa, naa, Rasmus! sagde Ole mæglende, -- 
ta’en nu med Sjemytlighed!

-- Jeg spiller ikke, saa længe den Sylepresser er i
<sp>Lokalet</sp>!

-- Han er jo allerede gaaet, Rasmus!

-- <sp>Er</sp> han gaaet?

-- Javel er han gaaet!

Rasmus Nielsen rejste sig og saa’ sig om.

-- Jeg vil <sp>tale</sp> med ham! sagde han saa.

-- Jamen, han er jo inde aa danse nu, Rasmus!

-- Jeg vil <sp>li’egodt</sp> tale med ham!

-- Naa, Rasmus, sæt Dig nu ned! sagde Ole og
tog sin Gæst venskabelig under Armen. -- Nu ta’r vi
en lille hal’ Rom til, og saa spiller vi. Det er Dig,
der skal gi’!

-- Jeg vil tale med ham <sp>li’e</sp> med det samme.

-- Javel saa! Her er Rommen! Skaal! Gi’ saa!

Rasmus tog Kortene og begyndte at give.

-- Nej, Du gi’r fejl! Det er til venstre! var der en,
der sagde.

-- Jeg vil gi’ til <sp>højre</sp>!

-- Jamen ...

-- Jeg <sp>vil</sp> gi’ til højre! Ellers spiller jeg ikke!

-- Naa, Fa’en ... Skal vi la’ ham gi’ til højre?

-- Ja--a, sagde de andre. Og saa gav Rasmus til
højre, og Spillet blev fortsat.

*



VI

Klokken slaar tolv. Rundt om i Stuens Hjørner 
sidder de ældste Bønder og blunder. De havde mest Lyst
til at komme hjem, men vil dog nok have Punsen og 
Æbleskive1ne med. Ogsaa Snedker Baldrian er falden i
Søvn. Han sidder stiv og stram op ad Kakkelovnen
med et Ansigt blegt og alvorligt som en Votivtavle. 

Landvæsenseleven fra Skaftegaarden kom farende ind.

-- Hvor er Frøken Kanstrup? Det er Sekstur!

-- Frøken? sagde Rasmus Nielsen, -- <sp>Frøken</sp>?
Kalder han hende <sp>Frøken</sp>? ... Jeg spiller ikke
mere!

-- Aa, Sludder, Rasmus! Du er da osse rent 
krakilsk!

-- Sa'e han kanske ikke Frøken, hva’?

-- Jo, Gu’ sa’ han Frøken, men hva’ rager det
Dig?

-- Hun er ikke mere Frøken end som min den
gamle So.

-- Næ, vel saa! Men stik nu bare det Es!

-- Se, <sp>det</sp> er en Frøken! sagde han.

-- Hun er s’gu heller ikke a’ di ægte! sagde Ole
og stak over med Trumfkonge.

-- Nu ska’ da Satan flytte og føre ...

Ole klukkede og strøg Pengene til sig. Han sad i
Held. Han havde vundet over en Krone ...

Eleven var faret ud og havde fundet Marthe i 
Køkkenet, hvor hun stod og hjalp Sofie med at drysse
Melis paa Æbleskiverne. 

-- Det er Sekstur! raabte han. -- Det er Sekstur!

Marthe svarede ved at kaste ham en Skefuld Sukker
i Ansigtet.

-- Nu er Di sokkersød, Benediktsen! lo hun.

-- Jamen, kom nu!

-- Nej, jeg hjælper Mo’r!

-- Maa hun ikke nok gaa med, Madam Kanstrup!


-- Jo, gaa Du kun, min Pige! Ungdommen skal
more sig!

Og Landvæsenseleven galoperede med Armen om
Livet paa Marthe ind i Salen.

Der var sat nye Lys i Stagerne derinde. Baade 
Havedøren og alle Vinduerne stod aabne, saa der var den
yndigste Gennemtræk. Men alligevel havde næsten alle
Karlene afført sig de unødvendigste Klædningsstykker:
Frakke og Vest.

Skomager Hansen sprang Seksturen med den lille
Madam Baldrian. De stampede i Gulvet som et Par
løbske Heste.

Søren Karl svang Johanne, saa hun hvinede ved det.
Og Eleven nynnede halvhøjt i Øret paa den blussende
Marthe:

<tab><tab> 	En Sekstur, ak, i det lille Ord
<tab><tab> 	En Verden af Fryd og Lyksalighed bor.

Saa hørte man Oles Stemme inde fra Dagligstuen:

-- Kommer ikke snart Ponsen, Sofie? Vi er 
tø’stige. 

-- Den skal I ha’ oppe i <sp>Salen</sp>! svarede Sofie
fra Køkkenet.

-- Nej, Fanden, la’ vos faa vor Part her ind; vi
har ikke Stunder til at holde op!

Ole sad stadig i Held. Nu havde han stukket fem
Kroner og fem og halvfjerds i Lommen.

Rasmus Nielsen var hvidglødende af Raseri. Han sad
hele Tiden og mumlede: Satan! Satan! og havde 
stillet en tykmavet Skindpung op ved Siden af sig paa
Bordet:	Om jeg saa skal gaa fra Gaarden!

Nu spillede de med tolv Øre i Indsats og Beten til
seks og tredive.

Det var Ole og Rasmus Nielsen, Søren Buch, Per
Klemmensen og Martin Sejersted, der spillede. Rasmus
tabte mest, men han var ogsaa aldeles hensynsløs til
at tage Missen.


Snedkermester Baldrian laa stadigvæk i Dvale op ad
Kakkelovnen. Men han maatte have haft et lyst 
Øjeblik, thi sin høje Silkehat, sin Hovedhjørnesten, havde
han faaet bragt i Forvaring under Stolen. Ogsaa de
gamle Bønder med Privatskeerne sov trygt i deres
Kroge. De snorkede som Kreaturer i en Fedestald. Det
gjorde Baldrian derimod ikke; han mere fløjtede.

-- Værsgod, nu er Ponsen bragt op i Stuen! meldte
Sofie.

-- Vi vil s’gu ha’ den her ind! bandte Ole.

-- Den staar oppe i Stuen! Vil I ha’ no’et, faar I
gaa der op! nikkede Madammen og forsvandt.

Det mindre Bord var igen flyttet op i Dansesalen og
stillet midt under „Kronen“. Punsen stod og dampede
i en vældig Gryde; og rundt om den stod alle 
Gaardens Spølkummer og Kopper.

Skomager Hansen øste Drikkelsen op af Bollen med
en Grødslev.

-- Ta’ fra! sagde han og langede Kopper ud til alle
fire Verdenshjørner. -- Det er <sp>Kyd</sp>suppe, dette her!
det er Fanden vælteme <sp>Kyd</sp>suppe, der er kogt paa en
fed, gammel Vinhandler, hudd, hudd! Har I nu 
allesammen faaet? <sp>Damerne</sp> osse? Saa skal vi ha’ en
Skaal! Syng med:

<tab><tab> O--<sp>og</sp> dette skal være
<tab><tab> Ole Kanstrup til Ære,
<tab><tab> Hurra ...

-- Det er min Skaal! sagde Ole, der endnu sad
inde ved Spillebordet, -- Den maa vi sla mig ind aa
drikke!

-- Spiller vi <sp>Mis</sp> eller spiller vi <sp>Halløj</sp>? spurgte
Rasmus Nielsen.

<tab><tab> Og Skam faa den, som ikke
<tab><tab> Ole Kanstrupses Skaal vil drikke,
<tab><tab> Hurra, Hurra--a!
<tab><tab> den Skaal var bra--a--Hurra!


-- Jeg <sp>maa</sp> s’gu derind! Vi kan jo spille siden
bagefter!

Og Ole rejste sig hurtig fra Stolen og fór op i 
Salen.

<tab><tab> Ole Kanstrup længe leve,
<tab><tab> Hurra--a--!
<tab><tab> I Fryd og Velstand svæve --
<tab><tab> Hurra--a--!

-- Tak, Hansen! Tak, Tak!

<tab><tab> Gid han maa høste lige saa meget
<tab><tab> til næste Aar som i Aar,
<tab><tab> Hurra--a--a!

-- Tak, Tak!

<tab><tab> Og gid vi allesammen maa komme
<tab><tab> med til Høstgilde igen.
<tab><tab> Hurra--a--!

Tak, Hansen! Tak, Tak, allesammen! Ole gik bredt
smilende rundt og stødte sin Kop mod Gæsternes.

<tab><tab> O--<sp>og</sp> dette skal være
<tab><tab> Madam Kanstrup til Ære --
<tab><tab> Hurra ...

tog Skomageren fat igen, og Koret stemmede i med.

Madammen paahørte Skaalen med nedslagne Øjne
og Punsekoppen i de foldede Hænder foran paa 
Maven.

-- Di skal rigtig ha’ saa mange Tak, Hansen! sagde
hun og klinkede rundt

-- Mine Damer og Herrer! begyndte Landvæsenseleven 
fra Skaftegaarden. -- Vi Agrarer ...

<tab><tab> O--<sp>og</sp> dette skal være
<tab><tab> Jomfru Kanstrup til Ære,
<tab><tab> Hurra! ...

sang Humlebien paa en frisk og druknede Elevens
Tale.

-- Fa’en til Skomager! nikkede Ole, -- sikken en
Røst!

Efter Marthes Skaal blev „Ungdommens“ udbragt,
derpaa Musikkens og saa „de gamles“ og endelig „vort
Selskabs“. Men saa var der heller ikke mere Puns i
Gryden ...

*

VII

-- God Nat, Hr. Kanstrup ... De er ... De er min
Ven! og Tak for i Aften!

-- Hva’ Fanden, Baldrian, er Di rigtig i Koløren?

-- Jeg maa nødvendigvis ... til mit Hjem ... Hr.
Kanstrup!

Snedkermesteren stod stiv og bleg med sin 
Hovedhjørnesten i Haanden. Han havde ogsaa faaet 
Handskerne paa.

-- Er Di gal, Baldrian? Hva’ Fanden vil De hjem
efter?

-- Jeg maa ... nødvendigvis i min ... Seng!
mumlede Snedkeren.

-- Gud, Baldrian, Du er jo fuld!

Det var Konen, der kom til.

-- Ja ... mit Barn! sagde Baldrian og forsøgte at
se Madammen stift i Øjnene.

-- Jamen, Du har jo ikke drukket no’et; Du er jo
i Afholdenheden!

-- Nej, drukken ... no’et, det ... det har jeg ikke
... Putte!

-- Jamen, hvor Satan kan De saa bli’e <sp>fuld</sp> da?

spurgte Rasmus Nielsen greben af den højeste Forundring.

-- Det skal jeg sige Dem, Hr. ... Hr. Nielsen! ...
det véd hverken Di eller jeg! Men vil Di ha' ... et
Klædeskab ... med Kna ... Knager ... med tre
Rækker Knager ...

-- Plads! Varsko! lød det fra de unge Karlfolk, da
Musikken i det samme spillede op.

En seks--syv Par fór ud paa Gulvet, og Baldrian
blev slynget baglængs hen i en Krog, hvor han sank
ned paa en Bænk. To Minutter efter sov han med 
Hovedhjørnestenen ned om Ørene.

Snedkeren var den eneste, der paa en for Guder og
Mennesker ubegribelig Maade var bleven slaget todt af
Punsen. De andre Gæster livedes tværtimod op. Om
det saa var de ældgamle Privatskeer, der før havde
følt Længsel efter Sengen, saa tumlede de hen og
gjorde Haneben til en Dame og kørte hende trods Gigt
og Ligtorne i sære Slyngninger rundt paa Gulvet.

Musikken var igen sat i med en hvinende Tyrolervals. 
Violinen trampede Takten med sin jærnbeslaade
Hæl mod Karrets Bund. Det klang som Hovslag over
en Bro.

Alle vilde nu ud paa Gulvet. Man puffedes og 
trængtes og masedes. Der lød Hvin og Skrig og Latter.
Rasmus Nielsen dansede med en Dame i hver Arm.
Sveden drev ham ned over Ansigtet, og hans 
Celloluidflip var revnet. Humlebien havde atter faaet fat i
Madam Kanstrup og svang hende, saa Hvergarnsskørtet
stod om hende som et Storsejl. Lysene blaffede og
hoppede som Lygtemænd. Et Par af dem gik ud.

-- Jeg orker ikke mere, Hansen! Jeg orker ikke
mere! stønnede Sofie og segnede om paa Bænken ved
Siden af Baldrian.

-- Aa Gu’, aa Gu’! pustede hun. -- Men det er
nu li’godt alligevel morsomt at more sig!


-- Kæde! brølede pludselig Skomageren, -- Kæde!
Ta’ fat, ta’ fat!

Og han greb igen Madammen ved Haanden og trak
hende op fra Bænken.

-- Kæde, Kæde!

Rasmus Nielsen tog Sofie i den anden Haand. Og
saa kom der ét Par til og ét Par til.

-- Op med Jer allesammen! raabte Skomageren, der
førte an. -- Op med hele Klirresiet! Over i Galop, 
Musik! over i Galop!

Musikken slog over i en strygende Galop, og 
Hansen fór rundt med Kæden, saa det knagede i Ledene.

-- Ta’ dem paa Bænkene osse!

-- Næi, næi! skreg de gamle.

-- Jo, jo! raabte de unge.

Og de rynkede Morliller, der kun var kommen til
Gaarde for at spise og for at mindes deres Ungdom,
maatte med, enten de vilde eller ej.

Der var næppe Plads til at røre en Taa længere 
derinde. Man stod presset sammen som Tangenterne paa
et Klaver og maatte nøjes med at hoppe op og ned.

Saa var der pludselig én, der raabte:

-- Ud i Haven! ud i Haven!

Og ud gennem den aabne Havedør væltede hele
Menneskeklumpen; frem over Dørtrinet, ned ad 
Stentrappen, ud paa de grusbelagte Gange og brune 
halvvisne Plæner.

-- Musikken maa med! Musikken maa med! var der
saa en anden, der skreg.

Og Musikken kravlede ned af Karret og stillede sig
i Døraabningen og hvinede paa Violinen og snøvlede
paa Klarinetten, saa Spurvene under Straataget fór ud
af deres Reder, og Lænkehunden ovre i Porten 
begyndte at gø.

Der var ingen Orden mere i Rækkerne, inden Kæde.
Man tog hinanden om Livet eller i Skuldrene og 
valsede rundt; eller man dansede tre--fire i Klynge.

Over Gange og Plæner og Blomsterrabatter fór man
under Latter og Glædeshyl.

Ole Kanstrup og Rasmus Nielsen rokkede rundt i
tæt Omfavnelse og tilsvor hinanden evigt Venskab.

Humlebien polkerede under ustandselig Summen foran
Madam Skrædermester Rasmussen, der var bleven 
hængende i en Stikkelsbærbusk.

Tre unge Piger snurrede med hinanden i Haanden
rundt om en halvfjerdsindstyveaarig Bondemand, der saa’
ud, som var han søsyg.

Madam Hansen og Madam Kanstrup sad paa deres
Haler midt i et Astersbed og lo, saa de var ved at
revne.

Og henne under Lindetræet slog Landvæsenseleven
fra Skaftegaarden Armene om Halsen paa Marthe og
kyssede hende tre Gange paa Munden, inden hun kunde
faa sagt, at han skulde lade la’ være ...



VIII

Men inde i den tomme, støvede Storstue sad, støttet
op mod Væggen, i ensom Højhed, Afholdsmanden,
Snedkermester Kristian Baldrian -- den Dumrian!

*





GLADE JUL, DEJLIGE JUL ...

Juleaften havde vi været til Træ hos Larsens.

Det var ellers ikke Bestemmelsen. Vi skulde have
fortæret vor Gaas i Ensomhed og spillet Tremands-
L’hombre med Romtoddy og Havannacigarer; og jeg
havde fattet det vanvittige Haab muligvis ad den Vej
at kunne fremskaffe de halvfjerdsindstyve Kroner, jeg
skulde betale den første Januar Klokken tolv præcis.

Men saa var der om Formiddagen kommet Bud ned
fra Familien oven paa, om vi ikke havde Lyst til at
komme op og se paa Juletræet Klokken seks, der kom 
en Del Børn.

Jeg stemte for L’hombren; men de to andre, der er
dybere Gemytter, holdt paa, at vi skulde tage Juletræet
og Børnene med. Og derved blev det.

Klokken slog seks, og vi begyndte at lette paa os.
Vi havde taget Gaasen til Middag Klokken fire og derpaa 
lagt os med Kaffe og Kognak; en paa Sofaen, en
i Gyngestolen og en paa Chaiselonguen i Hjørnet under 
Oldemoders Billede.

-- Aa Gud ja, ja, ja! sagde den ældste, der er 
Jurist, og i hvis Hjem vi var, -- her er rart i det lille
Danmark! og saa gabede han og strakte sig, saa det
ligefrem knækkede i Ledemodene paa ham.

-- Gu’ er der saa! sagde jeg og sukkede ved det.

Men den yngste, der er Baandhandlerkommis, sagde
ingenting, for hans Kæreste sad i Rødby.



Saa hørte vi en af Gutterne oppe fra trimle ned ad
Trapperne, og Døren blev vrikket op:

-- Nu tænder de, nu tænder de! raabte Drengen og
tog mig i Haanden og trak af Sted med mig. Op ad
Køkkentrappen maatte vi, ind gennem Køkkenet og
Sovekammeret og ind i Spisestuen. Dér stod en seks-- 
otte Børn stive og forventningsfulde.

-- Derinde tænder de! hviskede Drengen og 
pegede paa Portièren, der var trukket for ind til 
Dagligstuen.

Nu kom Juristen og den Forlovede. Juristen lod sig
straks dumpe ned i en Lænestol og tog en lille Pige
paa Skødet og begyndte at dikkedikke hende paa 
Halsen, saa Barnet hvinede af Glæde. Den Forlovede 
stillede sig op i en afsides Krog og smilede blegt ud
over Forsamlingen.

Portièren blev slaaet til Side. Og dér stod Træet med
alle sine Lys tændte, saa det skar mig i Øjnene. Jeg
vilde fugte dem lidt med det Øjenvand, jeg altid gaar
med i Lommen, men inden jeg vidste et Ord af det,
havde man taget mig i begge Hænder, og rundt gik 
det om Juletræet.

-- Halløj! tænkte jeg, -- det er ellers ikke 
Meningen. Men rundt maatte jeg. Og saa begyndte Børnene 
at synge:

-- Glade Jul, dejlige Jul ...! sang de.

-- Ja, I kan sagtens, tænkte jeg, -- I skal ikke 
betale halvfjerdsindstyve Kroner den første Januar Klokken 
tolv præcis!

Juristen var svært i sit Es.

-- Syng med! nikkede han til mig og pustede med 
sit røde Ansigt.

-- Jeg mangler Midler, sagde jeg, -- og jeg er 
hæs.

Lidt efter standsede Toget, og man gav sig til at 
rapse af Træet.

-- Om der nu var halvfjerdsindstyve Kroner til Dig!


tænkte jeg, medens jeg stod og fortærede en 
kandiseret Blomme. Og jeg kiggede over til Juristen, der for
mig repræsenterede Kapitalen. Jeg havde skrevet til
ham om min store Nød og sendt ham Brevet pr. Post
Lillejuleaften; men han havde ikke talt et Muk om det
hele den lange Dag. Nu stod han og blinkede polisk
med det højre Øje over til mig, medens han bandt en
Sløjfe under Hagen paa en Dukke i rødt Tarlatan,
som en af Smaapigerne havde faaet. Jeg fattede Haab.

-- Hvis der nu er en Pakke med halvfjerdsindstyve
Kroner i, tænkte jeg, -- hvor skal jeg da synge!

Den Forlovede opholdt sig stadig i Hjørnerne. Nu
stod han klemt inde mellem Bogskabet og Klaveret og
rev Konvolutten af et stort Brev i Kabinetsformat. Hans
Aasyn lyste med en mild Glans. Og da han havde
faaet Papiret fjernet, kyssede han stille det, der laa
indeni. Han ænsede ikke Omverdenen længere.

-- Herregud, tænkte jeg, -- det er vist fra Rødby!
Hvem der var ung som han! Og jeg blev vemodig
stemt ved al den Glæde omkring mig og ved Smerten
i mit eget sønderrevne Indre.

-- Her er noget til Dig! raabte pludselig en Stemme
ved Siden af mig. Og min lille Ven fra før rakte mig 
en Pakke.

Jeg følte nervøst paa den. Den var blød. Det kunde
godt være Tikronesedler. Jeg saa' over paa Juristen.
Han blinkede nu polisk med begge Øjnene.

-- Glade Jul, dejlige Jul! sang det indeni mig, da
jeg begyndte Udpakningen. Der kom noget blaagraat til
Syne. -- Det er Tikronesedler, det <sp>er</sp> Tikronesedler!
tænkte jeg, og Livsglæden blussede heftig op i mig.
Jeg følte pludselig det skønne i denne gamle Skik
med Juletræ, Sang, Knas og Pakker ... Men hvad
Fanden var <sp>det</sp>! Det var jo ikke Papir det graa, det 
var Uld!

Jeg kiggede igen over paa Juristen. Han ligefrem
gnistrede af indvendigt Humør.

Jeg halede Genstanden ud af Papiret, halede og 
halede. Og alt som jeg halede, blev mit Ansigt længere
og længere. Og jeg tror nok, jeg fældede en stille
Taare da jeg omsider stod med et Par Knævarmere i
Haanden, et Par graa Uldgarns Knævarmere med blaa 
Borter!

Juristen rev dem fra mig og ilede rundt til alle 
Husets Damer med dem.

-- Dem har jeg selv bestilt, Fru Larsen!

-- Nydelige! sagde Fru Larsen, -- og med hæklede 
Borter!

Og alle Damerne beundrede Arbejdet, medens 
Børnene glemte deres Legetøj, og selv den Forlovede 
nærmede sig efter at have stukket Pigen fra Rødby i 
Brystlommen.

Men jeg stod fortabt. Og jeg syntes, at Lysene paa
Juletræet kædede sig sammen og skrev med 
Flammeskrift oppe under Loftet: <sp>Første Januar Klokken 
tolv præcis!</sp>

-- Er Du ikke glad for dem? spurgte Juristen, da
han kom tilbage med Knævarmerne.

-- Jo, sagde jeg og smilte som et Svøbelsesbarn,
der har Mavekneb, -- jo, ganske overordentlig fornøjet.

-- Du fryser jo altid paa Knæene, siger Du?

-- Ja væmmelig!

-- Paa Knæene? spurgte han igen, og jeg syntes, 
at han blinkede. 

-- Nederdrægtig paa Knæene! sagde jeg med 
Overbevisning.

-- Jamen, er Du nu ogsaa rigtig glad for dem?

-- Ved Gud! sagde jeg og rev mig ud af mine triste
Tanker, -- <sp>det</sp> er jeg! Jeg er voldsom glad for dem!
Tak skal Du ha’, gamle Ven, jeg skal aldrig glemme
Dig denne Overraskelse!

Juristen smilte. Og jeg tror virkelig, at han gjorde
saa hastigt omkring og gik bort fra mig for at skjule, 
hvor heftigt han gottede sig -- -- den 
Prokuratorsnude!

Jeg kunde have visket ham om Næsen med hans 
infame Knævarmere! Og var han ikke gaaet, jeg tror, 
jeg havde gjort det!

-- -- -- -- 

Klokken otte en halv var Stadsen forbi, og vi gik
ned til os selv og satte os til at spille L’hombre.

Men først vilde Juristen absolut hale Bukserne af
mig for at se, hvordan Knævarmerne klædte. Jeg lod
ham gøre det for muligvis at blødgøre ham ved min
Føjelighed; thi jeg havde endnu ikke opgivet Haabet
om Ressourcer ...

Naamen vi spillede altsaa L’hombre, og vi drak 
Romtoddy, og vi røg Cigarer; og Temperaturen steg. De
uldne Knævarmere irriterede og kradsede, og de 
halvfjerdsindstyve Kroner legede Tagfat i min Hjerne. 
Juristens Øjne lyste som et Par Glødelamper, og hans
Overskæg vippede af Velvære. Den Forlovede trak
imellem Stunder sin Genstand op af Brystlommen og
henfaldt i Beskuelse. Men jeg lavede Toddy og lavede
Toddy og drak og drak paa Fædrelandets Vel, paa en
forbedret Retspleje, paa Jærnbane til Rødby og paa alt
mellem Himmel og Jord. Og det lykkedes mig virkelig
lidt efter lidt, om end ikke helt at glemme de 
halvfjerdsindstyve Kroner, saa dog at skyde den første 
Januar ud i en uoverskuelig Fremtid. Men til sidst maatte
ogsaa Juristen og den Forlovede tage mig under 
Armene og ved fælles Hjælp lægge mig ind paa mit 
Smertensleje ...

Saa gik jeg Morgentur ude paa Landevejen, der 
fører fra Byen op over nogle Bakker og langt, langt ud 
i Verden.

Der var Sne overalt. Hele Jorden var en eneste hvid
Flade; og Himlen var graa, og jeg havde Hovedpine.

Det vil sige, det var ikke saadan egentlig 
Hovedpine; men det stod bare ikke rigtig til deroppe. Der
var noget, der skulde huskes, men som jeg ikke kunde
faa frem i Forgrunden.

Imod mig kom gaaende to smaa Bønderdrenge i 
lyseblaat Vadmelstøj og med Træsko paa. Man kunde 
næsten ikke høre dem i den bløde Sne; og saa var de
saa ganske overordentlig smaa, disse Bønderdrenge,
syntes jeg; og midt imellem sig bar de en uhyre Kurv,
op af hvilken der stak Hovedet af et Vildsvin.

-- Uf! nu er der igen en Storborger, der skal 
mæskes! tænkte jeg.

-- Glædelig Jul! sagde Bønderdrengene og lettede
paa Huerne. Jeg sagde ingenting, thi mit Humør var
daarligt. Jeg kunde ikke forklare mig hvorfor. Men ved
at kaste et Blik ned af mig, opdagede jeg, at jeg ingen
Bukser havde paa. Jeg gik i bar Skjorte og med 
Knævarmere rundt i Sneen.

-- Saa er det sgu ikke saa underligt! tænkte jeg.

Der lød Skridt bag ved mig.

Det var en lang Mandsperson, som snart kom mig 
op paa Siden.

-- Glædelig Fest! sagde han.

-- Pas Dem selv! sagde jeg og vilde til at skælde
ud; men han var allerede forbi og gik videre med 
Ryggen mod mig.

Og jeg kom til at le, thi hans Ben var meget lange
og forsynede med skotskternede Benklæder. Og dertil
var han hjulbenet som Hovedet paa en Knibtang. Hans
Skødefrakke naaede ham ikke længere end til midt paa
Bagen, og ud af den ene Baglomme ragede der en
vældig Pibespids. Han havde et stort, blaastribet 
Uldtørklæde om Halsen. Enderne af Tørklædet hang frem
under Frakken foran, og i Rundingen mellem de 
hjulede Ben saa' jeg to blaagraa Kvaster dingle som 
Lodderne paa et bornholmsk Stueuhr; og Pibespidsen syntes
mig Viseren.

Pludselig faldt det mig ind, at det i Grunden var
knusende uforskammet af denne latterlige Person at 
tiltale <sp>mig</sp>; og jeg skyndte mig efter ham. Men han 
kilede ogsaa paa, saa Afstanden mellem os forblev lige 
stor.

-- Halløj, Kammerat! raabte jeg. Men Manden 
forstod mig ikke.

-- Hvad er Klokken? raabte jeg igen.

Og nu blev jeg Vidne til et Fænomen, der for 
Resten slet ikke vakte nogen Forundring hos mig: 
Pibespidsen bevægede sig langsomt hen over hans Bagdel
og standsede først da den stod lodret mellem Knapperne 
paa Skødefrakken. Derpaa hørte jeg tolv dumpe 
Lyde.

-- Allerede saa mange! tænkte jeg. -- Saa er det
vist bedst, at Du ser at komme hjemad!

Og jeg gik hjemad. Det arbejdede endnu inde i min
Hjerne, det jeg ikke kunde huske. Jeg gik med 
Hovedet bøjet og saa’ ned paa mine nøgne Fødder, der
traadte i den hvide Sne.

-- Underligt, at Du ikke fryser! tænkte jeg. -- Det 
maa være Tøvejr.

Jeg indhentede en gammel Kælling, der rokkede af
Sted med en vældig Kyse over Ansigtet.

-- Glædelig Fest! mimrede hun, idet jeg gik forbi.

-- Gamle Skohorn! mumlede jeg og satte Fart paa. 
Men hun greb mig i Skjorten og holdt mig fast.

-- Madam, sagde jeg oprørt. -- De krænker min
Blufærdighed!

-- Jeg er en fattig Kone ...

-- Ser De ikke, at jeg er omtrent blottet for 
Beklædning?

-- En lille Skilling?

-- Morlil, sagde jeg med Pathos, -- tror hun, jeg
gaar med Smaamønt i Knævarmerne?

Og jeg forsøgte at rive mig løs; men hun havde
haget sig ordentlig fast med sine krogede Fingre.

-- Slip mig!

-- En gammel Kone ...

-- Hvor gammel?

-- Halvfjerdsindstyve! grinede hun.

-- Halv ... gentog jeg, og der fór en Gysen 
igennem mig -- halvfjerdsindstyve, den første Jannar?

-- Ja ...

-- Klokken ... Klokken tolv præcis?

-- Ja, ja! nikkede hun ivrig; og Kysen gled bort,
og jeg saa’ et Mandfolkeansigt med en Pen i Munden
og en stor kroget Næse.

Jeg skreg himmelhøjt og rev mig løs. Men 
Mandfolket fik igen fat i mig; og vi sloges.

-- Jeg skal lære Dig! skreg han og dunkede mig i
Hovedet med sine Knokkelfingre. -- Jeg skal lære Dig!

Men jeg greb ham om Livet og spændte Ben for
ham. Og vi tumlede begge i Grøften. Jeg underst. Og
jeg mærkede, hvorledes den kolde Sne lagde sig 
omkring min Krop. Jeg slog fra mig; men han trykkede
mit Ansigt ned i Sneen, saa jeg var ved at kvæles. Da
samlede jeg mine sidste Kræfter og skreg hæst og fortvivlet:

-- Isaksen, Isaksen, De skal nok faa Deres Penge!

Da forsvandt han. Og jeg rejste mig over Ende og
gned mine Øjne og tørrede det vaade af mit Ansigt.

Og foran min Seng stod Juristen med et tomt 
Vandglas i Haanden.

-- Den er nok højbenet! sagde han.

-- Er det Dig? spurgte jeg.

-- Gu’ er det mig, ja! ... Hva’ Fanden, har Du
Knævarmerne paa i Sengen? Nu kan man da se, at Du
er glad for dem!

-- Vi drak nok .. drak nok ... noget i Aftes?

-- Det gjorde vi nok! ... Og Du vandt i L’hombre!

-- Gjorde jeg? spurgte jeg lysvaagen. -- Hvor meget?

-- Halvfjerds ...

-- Kroner?

-- Næ, næ; Øre, gamle Dreng, Øre! sagde Juristen,
vendte Hovedet bort og gik ud af Soveværelset.

Jeg blev siddende oprejst i min Seng og tænkte, at
Livet var meget, meget, meget trist at leve, 
Menneskene forstod mig ikke ...

Men lidt efter aabnedes Sovekammerdøren paa Klem,
et Par Øjne blinkede polisk ind gennem Sprækken, og
en dyb Bas deklamerede:

<tab>Op, gamle Dreng, alt Solen skinned længe ... 
<tab>Isaksen, Isaksen, her har De Deres Penge! 

Og der kom en aflang, trivelig Konvolut flyvende
hen i Sengen til mig.

Da jeg havde overbevist mig om, hvad der var i
den, tænkte jeg paa Træet i Aftes og nynnede stille:

<tab><tab><tab>Glade Jul, dejlige Jul, 
<tab><tab><tab>Jurister gøre godt i Skjul! 





SLIPSET

Klokken var vel et--to om Natten, da han kom
hjem fra Fødselsdngsgildet hos Nikolaj. Det var
om Lørdagen; altsaa Dagen efter, at han havde taget
det.
	
Han var kommen smaanynnende op af Trappen og
havde famlet sig frem over Loftet uden at tænke paa
noget særdeles. Men saa var det, at lige idet han 
aabnede Døren til Værelset, hørte han nogen rejse sig
fra Stolen henne ved Sengen. Han kunde ingenting
se naturligvis, for det var jo mørkt; men han vilde
alligevel have bandet paa, at der var en fremmed 
derinde.
	
Om han skreg? Nej, det gjorde han ikke; han 
huggede bare Døren i igen, saa Vinduerne klirrede.
	
Og saa stod han ganske stiv af Rædsel.
	
Han rystede ikke, han rørte sig ikke; men inden i
ham var det, som om han skulde dø, og alle Tanker
var borte.
	
Saa hørte han en Stemme inde fra Værelset spørge
i en søvnig Tone:
	
-- Er det Dig, Paul?
	
Og i samme øjeblik lo han næsten højt og blev
pludselig helt lind i alle Lemmer igen; Herregud, hans
Broder laa jo derinde! Det var naturligvis ham, der
havde rørt sig i Sengen.
	
Han aabnede dristig Døren og gik ind.
	
Er det Dig, Paul? spurgte Stemmen igen.

Og han strøg en Tændstik og holdt den op i 
Vejret: Ja, der laa jo Drengen henne i Sengen, rødkindet
og søvnig!

-- God Aften, Axel!

-- God Aften! ... Hvorfor slaar Du saadan med
Døren?

-- Aa, det var ... det var Blæsten. Sov Du bare
videre!
	
-- Er Klokken mange?

-- Næi! Sov Du bare!
	
Og Drengen vendte sig om paa den anden Side og
sov ind.
	
Paul gik hen og tændte Lyset paa Vaskebordet og
begyndte at klæde sig af:
	
Det var nu alligevel noget underligt noget med
denne Lyd før! Han havde ganske tydelig hørt En
rejse sig. Det var en Dame. Han var aldeles sikker paa,
at det var en Dame. Det var en Kjole, der havde 
raslet ... Sludder! det var Axel, der havde rørt sig henne
i Sengen.
	
Nu havde han faaet Jakke, Vest og Støvler af og
stod og fingererede ved Slipset, et lille Humbug af
lysebrunt, tykt Atlask. Det vilde ikke slippe 
Kraveknappen. Han blev hidsig og ruskede i det; og saa
gik det af.
	
Saa stod han et øjeblik med det i Haanden og 
stirrede tankeløst paa det.
	
Da var det pludselig, som om han følte Haarene rejse
sig paa sit Hoved, og der trillede ligesom en kold 
Skilling ned langs hans Ryg:
	
<sp>Det var hende, der havde været inde paa
Kammeret for at hente sin Sløjfe!</sp>
	
Han smed Slipset fra sig langt hen paa Gulvet, som
om han havde brændt sig: Aa, aa, aa, hvad er dog
dette her, hvad er dog dette her!

-- Men Paul dog, lød det saa igen henne fra 
Broderens Seng, -- hvad er der i Vejen?

Han tog sig sammen og begyndte at knappe 
Selerne af:
	
-- Ingenting, Axel ... Sover Du ikke endnu?
	
-- Nej, jeg kan ikke, klynkede den lille, -- naar Du
gaar og gør saadan et Spektakel!
	
-- Nu skal jeg nok være rolig ... nu skal jeg ...
	
Han satte sig paa Stolen foran sin Seng og trak
Benklæder og Strømper af. Og saa tvang han sig 
pludselig til at gaa hen og tage Slipset op fra Gulvet og
lægge det hen paa det store Bord under Vinduet; han
gik paa bare Fødder for at være rigtig flot:
	
Han skulde dog nok vise, hvad Ka'l han var! Bange?
h-næi! Han havde maaske drukket for meget Puns henne
hos Nikolaj, det var det hele! ... Hi, hi, da den lange
Carstensen havde holdt Tale for Damerne! ... Den
Diskenspringer havde ikke engang Præliminæreksamen!
Og sikken et Overskæg! Nej, vent bare til en anden
En blev nitten Aar, saa skulde Verden faa Overskæg at
se ...
	
Han sad paa Sengekanten og strøg sig med begge
Hænder ned af sine hvide, velformede Ben. Han syntes,
det var rart. Men saa løb der en Kuldegysen igennem
ham, og han drejede sig med et Ryk rundt paa Halen,
lod sig dumpe baglængs om i Sengen og trak Dynen
op under Hagen:
	
Lyset? skulde han slukke Lyset? ... Næi, det kunde
godt brænde lidt endnu! ... Mon Axel var falden i
Søvn? ... Ja-a, han kunde høre ham trække Vejret
... Fanden til Dreng til at sove! ... det var godt,
det var Søndag i Morgen, saa kunde han da ogsaa
slibe sig en ordentlig Skraber ...
	
Han gabede og vred søvnig Kroppen rundt under
Dynen:
	
Saa var det vel bedst at slukke det Lys dér, ellers
brændte det nok ned i Papiret ...
	
Hvor <sp>var</sp> han dog søvnig! øjnene sank i, og han
var ganske tung oppe i Hjernen ... Det var vist den
Puns ... Døren? ... mon han havde husket at lukke
Døren? ... Den Gang jeg drog af Sted, min Pige ...
	
Der snurrede nogle store Ringe paa gul Grund rundt
for hans Øjne. Og der stod pludselig et Lys foran
ham, et stort Lys ogsaa, med sort Flamme. Han 
pustede til det, og det sluktes. Og saa sov han.
	
Men et øjeblik efter ... ja det kan ogsaa gerne
være, at det var en hel Time efter, det vidste han ikke
... saa spærrede han pludselig Øjnene lysvaagen op:
	
Det var der igen -- <sp>det var der igen</sp>! Det sad
paa Stolen lige foran Sengen!
	
Han var bleven vækket ved, at Døren havde knirket.
Men han havde ikke hørt, at nogen var gaaet hen
over Gulvet, kun denne svage, uldne Støj, denne lille,
dumpe, bløde Lyd, der lyder, naar En i et stille 
Værelse forsigtig sætter sig paa en Stol:
	
-- Axel!
	
Han turde ikke rejse sig, turde ikke gøre den 
mindste Bevægelse. Han havde en Følelse af, at hvis han
strakte Armen ud for at faa fat i Tændstikæsken, der
stod paa Natbordet, saa vilde han røre ved det, der
... ved det, der sad dér foran ham. Maaske vilde han
faa fat i en Haand ... eller et Ansigt! ... Han vilde
maaske komme til at røre ved Tænderne, eller komme
til at stikke Fingrene ind i de tomme Øjenhuler ...

-- Axel!
	
Hvad var nu det! nu rejste hun sig! Det var den
samme stille, skurende Lyd som af en Kjolekant, der
støder mod Gulvet ... Han syntes, han følte 
Lufttrykket af En, der bøjede sig frem over ham ... og
Pustet af en Mund; men et iskoldt Pust.
	
-- Aa Herregud, aa Herregud, jeg skal nok bringe
det tilbage ... lille, gode Dame, jeg skal nok bringe
det tilbage! ... Axel dog! Axel dog!
	
-- Men Paul, Paul! er Du syg?
	
Aa, nu var Axel vaagen! Gudskelov, at Axel var
vaagen!

-- Er Du syg, Paul?

-- Nej, nej ... men ... men her er En herinde
... der sidder En ved min Seng! Tænd Lys ... Aa
tænd Lys, hva'? tænd Lys, tænd Lys!
	
-- Ja, nu skal jeg! ... Men hvor er 
Tændstikkerne?
	
-- Det véd jeg ikke ... Jo ... jo, de staar vist her
paa Bordet!

-- Jamen, Paul ...
	
-- Ja ...
	
-- Jeg tør ikke ...
	
-- Hvad er <sp>Du</sp> da bange for?
	
-- Jeg er bange ... fordi Du er bange!
	
-- Aa, det er noget rent Sludder! sagde Paul 
pludselig brydsk, -- der er ikke saadan noget til!
	
-- Jamen, Du sagde jo ...
	
-- Jeg er ikke bange! jeg har bare drømt. Vi fik
saamegen Puns at drikke henne hos Nikolaj.
	
-- Jeg synes, Du skulde tænde Lyset alligevel,
Paul ...

-- Det kan jeg sgu gerne!
	
Og han rejste sig paa Knæene og famlede efter
Tændstikkeæsken. Først greb han med Fingrene om
den kolde Messingstage og gyste. Saa fandt han Æsken
og tændte Lyset. Det skinnede til at begynde med
ganske svagt som en Stjerne eller en St. Hansorm. Saa
blaffede det op med en høj Flamme og gik saa 
pludselig ud igen. Og samtidig lød der en tydelig Knirken
og Knagen af Døren.

-- Her er vist Nogen inde alligevel, Paul ...

-- Aa, Vrøvl, Dreng! sagde Paul og strøg en ny
Tændstik af. (Han rystede paa Haanden og kunde
næppe faa Lyset tændt.) -- Det er bare Døren, jeg har
glemt at lukke!
	
Og da Lyset endelig brændte klart og roligt, saa'
de, at Døren ud til Loftet stod et helt Kvarter aaben.

-- Kan Du saa se, sagde Paul triumferende, -- at
det var Døren?

-- Ja ...
	
De sad paa Hug hver i sin Seng og stirrede blege
og forskræmte rundt i Værelset, særlig hen i Krogene,
der laa i Skygge bag Klædeskabet og Kakkelovnen.

-- Skal Døren ikke lukkes, Paul?

-- Naa--aa, det synes jeg egentlig ikke behøves!
nu véd vi jo, hvad det er.

-- Jo--o, hva' ...

-- Ja, saa kan Du jo selv gaa hen og lukke den!

-- Jamen, Paul, jeg ...

-- Men Du maa skynde Dig lidt, inden Lyset 
brænder ud!

-- Jamen ...

-- Ja, jeg <sp>kan</sp> ikke! Det er farligt, ser Du ...
<sp>Doktoren</sp> siger, det er farligt at staa op af Sengen,
naar man har drukket meget Puns, og er bleven varm
... man kan blive syg! ... Jeg er lige glad, om
Døren er lukket eller ej ... Men er Du bange, saa ...

-- Ja, nu skal jeg ...
	
Axel havde stukket det ene Ben ud af Sengen, men
sad endnu tøvende og stirrede hen mod Døren.

-- Skynd Dig nu lidt! sagde Paul nervøs -- Naa!
Naa! ... Nu er der gaaet Ild i Papiret! ... Men ...
tag mit Slips, Du véd, det lille brune, som Maren syede
i Gaar! Det ligger henne paa Bordet under Vinduet.
Du ved, det lille, brune Slips! ... Tag det med og
kast det ud paa Loftet ... langt ud, lige saa langt,
Du kan! Men skynd Dig, hører Du!

-- Jamen, hvorfor skal ...

-- Det skal Du nok faa at vide! Tag det bare ...
tag det bare! Nu gaar Lyset ud! nu gaar Lyset ud!
	
Ilden var naaet ned til Papiret i Lysepiben, det 
fængede og flammede op, medens den smeltende Stearin
sydede og kogte.

Axel tog pludselig Mod til sig, sprang ud af Sengen
og løb hen til Bordet.

-- Jeg kan ikke finde Slipset! sagde han. -- Det
ligger her ikke!

-- Jo, jo, jo! ved Siden af Kraven! ... til højre
... nej, til <sp>højre</sp>, Dreng! Har Du det?

-- Ja ... nej ... jo, her er det!
	
-- Naa, naa! (Paul næsten rejste sig op i Sengen.)
Kast det saa! ... Og luk Døren! luk saa Døren!
	
Axel havde taget Slipset og slyngede det af al Magt
langt ud paa det mørke Loft. Derpaa sparkede han til
Døren, saa den fløj i med et Brag.
	
Kom saa hen hos mig! sagde Paul hurtig, --
kom her hen ... her i min Seng! Det er ikke værdt,
Du ligger alene ... Du, Du kan godt ligge her ...
for Du er jo ... Du er jo en Kryster ... Du er jo en
lille Kryster.
	
Axel løb hen til Broderen, der allerede havde slaaet
Dynen til Side, og krøb ned ved Siden af ham.
	
Og saa gik Lyset ud.
	
De laa en Stund klyngede tæt op til hinanden og
med Øjnene fast lukkede.
	
-- Paul ...
	
-- Ja ...
	
-- Jeg er saa glad, fordi jeg maa ligge hos Dig!
	
Paul kyssede hans Kind. Man hørte det store Uhr
slaa nedenunder.
	
-- Klokken er allerede fire, sagde han, -- saa bliver
det snart lyst.
	
-- Bare det var lyst nu!

-- Er den lille bange?

-- Næ--æi, ikke naar jeg ligger her!
	
De talte med hviskende Stemmer, og Ansigterne tæt
inde ved hinanden paa Puden.

-- Hvad var det saa med det Slips, Paul?

-- Aa, det var ikke noget! Det var bare noget
Vrøvl.

-- Maren sagde, at det lugtede, ligesom det havde
ligget i Jorden ...
	
-- Det ... har det ogsaa!
	
-- <sp>Har</sp> det?

-- Sov nu, Axel!

-- Ja ... Godnat ...

-- Godnat.
	
-- Vil Du ikke bruge det Slips mere, Paul?
	
-- Nej! ... nej aldrig! ... I Morgen bringer jeg det
hen i Kirken igen.
	
-- Har Du fundet det i Kirken?
	
-- Ja ...
	
-- Er det en af dine Kammeraters?
	
-- Nej ... det er en Dames.

-- En <sp>Dames</sp>?

--Naa, ti nu stille, Axel, og hold Mund! Jeg vil
sove!

-- Ja ... nu skal jeg.
	
Og de tav begge. Den lille (han var tolv Aar) havde
lagt sin ene Arm hen over Broderens Skulder; han laa
ganske stille og var træt og søvnig. Men hver Gang,
han var lige ved at slumre hen, blev han pludselig
igen lys vaagen og stirrede med store Øjne ud i 
Mørket.

Ogsaa Paul laa rolig. Han følte sig saa tryg nu,
han havde Broderen hos sig. Blot det at høre hans
regelmæssige Aandedræt lige ved Siden af sig, var en
Beroligelse:
	
Hæ, sikke noget Sludder med det Slips! Han vilde
sgu ikke gaa hen med det i Kirken igen! Gud véd,
hvor langt det var kommet ud paa Loftet? Axel havde
ordentlig hevet til, det lille Skind! Maren og Sofie gik
naturligvis og fyldte ham med saa mange 
Røverhistorior; men dem skulde han nok faa pillet ud af ham
... Hys! hvad var det? Mus? Ja, for der var nu Mus
ude paa Loftet, han havde hørt dem før; ogsaa om
Dagen, den Gang, han sad heroppe og læste til
Præliminæreksamen ... Hør, hvor de kradsede! Jamen ...
det var jo ... det var jo her inde, henne ved Døren!
Det var nogen, der gik! Det var et Menneske! ...
Aa, nu kom hun vist igen, nu kom hun vist igen, nu
kom hun vist igen!
	
Han laa og lyttede. Øjnene havde han spærret
vidt op, og han turde næppe trække Vejret for bare
at lytte:
	
Der var hun! (han hørte tydelig Kjolens smaa, bløde
Slag mod Gulvet). Nu stod hun ved Stolen! ... Ja,
vent Du bare, vent Du bare! (Han anede ikke, hvad
han vilde gøre ved hende). Nu bøjede ... nu bøjede
hun sig ned over ham! Han syntes, han følte en Haand
famle ved sin Skjorte oppe ved Halslinningen, hvor
Slipset skulde sidde: --A--a--a, væk, bort!
	
Han fór over Ende i Sengen og slog om sig med
Armene. Og saa sikker var han paa at ramme noget,
noget fast, noget, der vilde gøre Modstand, at han 
næsten blev endnu mere angest ved at føle den tomme
Luft mellem sine Fingre.
	
-- Hvad er der Paul? Hvad er der dog?
	
-- Hørte Du ikke noget, Axel?
	
-- Nej ... nej, jeg gjorde ikke, sagde den lille
grædefærdig. -- Nu maa Du ikke begynde igen, Paul
... nu maa Du ... ikke ... begynde ... igen!

Paul drog et dybt Suk:

-- Aa, bare det var Morgen! sagde han. -- Du maa
ikke sove, Axel, saa skal jeg ... saa skal jeg fortælle
Dig det hele ... altsammen. Men Du maa ikke blive
bange, for det er bare noget Vrøvl! men ... men jeg
tror, at det er rigtigt, at jeg fortæller Dig det, for saa
kan <sp>Du</sp> maaske ogsaa høre det, og saa er det maaske
ikke andet end Musene alligevel! ...
	
-- Nej, sagde Axel og trykkede sig forskræmt ind
mod Broderen, -- nej, jeg skal nok la' være! ... Men
læg Dig ned, Paul, ellers bliver Du jo syg!
	
Paul sank dødtræt om i Sengen og lukkede Øjnene:

-- Det er underligt, mumlede han -- for jeg tror jo
ikke paa den Slags Ting! Det er bare gamle Kællinger,
der tror paa Spøgelser.
	
-- <sp>Har Du set Spøgelser, Paul?</sp>
		
-- Nej ... men jeg har hørt dem; og det er næsten
meget værre.
	
-- Hvad har Du da hørt?
	
-- Du maa ikke fortælle det til nogen, Axel, for saa
griner de bare ad mig!

-- Nej, jeg skal nok la' være!
	
-- Det var i Gaar henne paa Arbejdet ...
	
-- Henne i Kirken?
	
-- Ja ... Nikolaj Skrøder, som ogsaa skal være
Arkitekt, Du véd ham, jeg har været til Fødselsdag
hos i Aften! ... han og jeg arbejdede nede i 
Hvælvingerne; der var noget Puds faldet af, og det skulde
vi klaske op og kalke ...
	
-- Hvor turde I være dernede, Paul?
	
-- Turde? hæ! hvad skulde dér være at være bange
for?

-- Var der <sp>Kister</sp>?
	
-- Ja--a, Masser! De stod stablede op ovenpaa
hverandre, og vi maatte flytte dem for at komme til.
Saa var der en, hvor Laaget sad løst, der var bare en
Skrue i det ene Hjørne. Saa sagde Nikolaj, at det var
en fæl Bestilling den at gaa og rode mellem døde
Mennesker. Men jeg sagde, at jeg turde godt ta' Laaget
af Kisten og se efter, hvad der var i den. Og saa vilde
han ikke stikke op for Bollemælk, men sagde, at hvis
jeg turde, saa turde han ogsaa.
	
-- Og gjorde I det saa?
	
-- Ja, begribeligvis!
	
-- Og hva' ... hva' var deri?
	
-- Der var naturligvis et Kadaver! ... Det var en
Dame; hun var balsameret; helt brun! Hun havde vist
ligget der i mange, mange Aar!
	
-- Havde hun ikke noget Tøj paa, Paul?


-- Jo--o, en hvid Kjole med Sløjfer; de var ogsaa
brune ligesom hendes Ansigt. Hun laa og gabede, vi
kunde se alle Tænderne. Og saa havde hun hvide 
Handsker paa; men de var helt gule og plettede. Og da jeg
rørte ved den ene, saa ... saa faldt Haanden af!
	
-- Uh, Paul dog!
	
-- Ja, og Nikolaj blev ogsaa saa bange, at han løb
helt op ad Trappen og skreg, den Kryster! ... Nu
synes jeg, det begynder at blive lyst, Axel; kan Du se
henne paa Gardinet?
	
-- Ja; ... det er godt!
	
-- Naa--aa, for mig maa det for Resten gerne være
mørkt, saa kan man bedre sove!
	
-- Naa ... og hvad saa, da Nikolaj løb op ad
Trappen?

-- Ja, saa kom de andre jo rendende, for de troede,
at der var sket en Ulykke, saadan skreg han. Men da
de saa hørte, hvad det var, saa grinede de bare og
sagde, at Nikolaj var en Tøsedreng og Skørteprins, og
at han hellere skulde sidde hjemme under Kakkelovnen
... Og saa var der ham Mortensen, Haandlangeren,
ham de kalder Kartoffelbillen, fordi han altid har kolde
Kartofler med til sin Mad ... han er saa grinagtig!
han sagde, at han vilde spise sin Vesperkost dér nede,
for saa havde han <sp>Dame</sp>selskab!

-- Og gjorde han saa det?

-- Ja, naturligvis! og vi andre ogsaa! Men saa var
det, at Mortensen satte en af sine Kartofler ind i 
Munden paa Damen og sagde: tyg, min Tøs, det er vist
længe siden, Du har smagt en dansk Ka'tøffel! Og vi
andre lo. Men saa kom Formanden og sagde, at vi
værsgod skulde lægge Laaget paa Kisten, for man
skulde have Respekt for de døde. Og saa maatte vi jo
lægge Laaget paa igen.
	
-- Det var ogsaa rigtigt, Paul!
	
-- Naa--aa, de døde er jo døde! Men han 
Formanden, han hedder Meyer, han har jo aldrig lært noget.

han er bare en ganske simpel Arbejdsmand, der har
gaaet paa Kommuneskolen og der lærer de jo ikke
andet end Religion og Danmarkshistorie og den Slags,
ikke hverken Fysik eller Naturlære, som man har til
Præliminæreksamen. Den Klasse Mennesker er saa 
overtroiske!
	
-- Se, nu er det næsten helt lyst udenfor, Paul.
	
-- Ja--a, nikkede Paul og saa' glad smilende hen
mod Vinduet, hvor Dagslyset skinnede ind langs begge
Sider at det nedrullede Gardin. -- Naa, men saa var
det jo, da vi skulde gaa hjem om Aftenen, saa véd
jeg ikke rigtig, hvordan det kom; men Nikolaj sagde
da, at jeg turde ikke tage en af Sløjferne, der sad paa
Damens Kjole, og gaa med i Lommen i tre Dage. Men
jeg bad ham jo rende og hoppe! hæ, troede han, at
jeg var bange! Hvis han vilde gi' mig seks Cigarer til
halvtreds, saa skulde jeg tage en af Sløjferne og møde
med den som Slips til hans Fødselsdag!
	
-- <sp>Og det gjorde Du?</sp>
	
-- Ja, hva' Fanden! man er da ingen Pi'epatte ...
Nikolaj blev staaende oven for Trappen, mens jeg gik
ned og lettede Laaget paa Kisten og rev en Sløjfe af
... Hæ, det manglede bare.
	
Lyset voksede mere og mere i Værelset, og Pauls
Mod voksede med det. Han laa nu lunt og hyggeligt
i Sengen og snakkede frejdigt løs, som om der aldrig
var noget, der havde heddet Mørke.
	
-- Og det var den, Maren syede et Slips af? spurgte
den lille.
	
-- Ja ... begribeligvis!
	
-- Det skulde hun bare ha' vidst, saa ha'de hun ikke
syet det!
	
-- Nej, det kunde sgu ligne de Fruentimmer!
	
-- Jamen, Paul, Du sagde jo selv i Nat ...
	
-- Aa, Fanden! i Nat! ... Man var vel fuld! Vi
drak godt!
	
-- Vil Du da ikke hen med Sløjfen igen?

Paul gabede og strakte sig.
	
-- Hæ, sagde han saa, -- vil Madammen derhenne
ha' den, saa kan hun jo selv hente den! ... Men hør
Axel, nu vil jeg sove! Gaa hen i din egen Seng, hva',
Du ta'r saa meget Plads op ... Nu er Du vel ikke
bange mere?

-- Næ--æ ...
	
-- Skrup saa af med Dig da, din lille Kryster!
	
Axel smuttede ud af Broderens Seng og hen i sin
egen.
	
Og saa skudrede Paul sig velbehagelig til Rette og
trak Dynen op under Hagen:

-- Godnat, Axel!

-- Godnat ... men hvis hun nu kommer igen i
Nat ...
	
-- Sludder Dreng! Sov nu!
	
Den lille tav og lukkede pligtskyldigst Øjnene. 
Solen skinnede klart udenfor, og Morgentummelen var 
begyndt at lyde op fra Gaden. Men den generede dem
ikke, de syntes begge at være falden i Søvn.
	
Saa rejste Paul sig pludselig op paa Albuen og saa'
over mod Broderens Seng:
	
-- Axel?

-- Ja.

-- Hør lidt!

-- Ja ...

-- Vi kan jo godt gaa en Tur efter Middag, og saa
kan vi jo ta' det tossede Slips med! ... <sp>Mig</sp> er det
nu for Resten lige meget, for voksne Mennesker tror
jo ikke paa den Slags længere!



EROTIK

En Forelskets Optegnelser.

<tab><tab><tab><tab><tab><tab><tab><tab>3. Juli.

Alt Galanteri er Kønsdrift, siger Herbert Spencer, 
hvilket imidlertid turde være en Overdrivelse, al den 
Stund jeg gør kraftig Haneben til en fyrretyvearig 
Gærdestav med Overskæg og 200,000 i Medgift.

<tab><tab><tab><tab><tab><tab><tab><tab>11. Juli.

I Gaar friede jeg, og hun svarede ved at knække 
midt over i mine Arme, altsaa er den Ting afgjort.

<tab><tab><tab><tab><tab><tab><tab><tab>12. Juli.

Hun har ogsaa en Moder, en ældre Mumie med 
Strikke- og Snakketøj.
	
<tab><tab><tab><tab><tab><tab><tab><tab>20. Juli.

Vi skal snart have Bryllup. Det er hende, der har 
Hastværk. Gud maa vide, hvordan den Historie vil 
spænde af.

<tab><tab><tab><tab><tab><tab><tab><tab>Juli 23.

Jeg holder paa Raad- og Domhuset, Kvinderne 
holder paa Kirken. Nu faar vi se, hvem der er stærkest!

<tab><tab><tab><tab><tab><tab><tab><tab>28. Juli.

Kvinderne naturligvis! -- -- Kirkebryllup! nu be’r 
jeg Dem!

<tab><tab><tab><tab><tab><tab><tab><tab>2. Aug.

Min Svigermoder mener, at jeg bør købe mig en 
høj Hat. Vel, saa køber jeg mig en høj Hat. Jeg 
hader høje Hatte!

<tab><tab><tab><tab><tab><tab><tab><tab>6. Aug.

Nu stiger den! Middag i Koncertpalæet! Og jeg, 
som afskyer og foragter Bryllupsmiddage! Men hvad 
gør Tysken ikke for Penge!

<tab><tab><tab><tab><tab><tab><tab><tab>10de Aug.

I Dag om tre Uger skal Dommen eksekveres. 
Hellige Sebastian bed for mig!

<tab><tab><tab><tab><tab><tab><tab><tab>Aug. 11.

Hun var nedringet i Dag ved Middagsbordet! Ach 
Du lieber Augustin, alles ist væk, væk, væk!

<tab><tab><tab><tab><tab><tab><tab><tab>Aften.

Jeg tror sgu jeg stikker af, gør jeg!

<tab><tab><tab><tab><tab><tab><tab><tab>12. Aug.

200,000 paa Rente giver 8000 om Aaret. Assistent 
paa næstyngste Gage giver 1200 om Aaret. Jeg bliver 
og sætter min Lid til Influenzaen.

<tab><tab><tab><tab><tab><tab><tab><tab>13. Aug.

Hun er rent tosset efter at kysse nu. Alle gode 
Magter, hvem der havde lidt Udslet i Mundkrogene.

<tab><tab><tab><tab><tab><tab><tab><tab>14. Aug.

Tolv Retter Mad og syv Slags Vin. Jeg véd nok, 
hvem der bliver kraftig beruset!

<tab><tab><tab><tab><tab><tab><tab><tab>15. Aug.

Skulde jeg alligevel ikke absentere mig? -- Kunde 
jo stille en Vikar.

<tab><tab><tab><tab><tab><tab><tab><tab>16. Aug.

Nu vil Svigermoder Gud hjælpe mig ogsaa kysse!

	
<tab><tab><tab><tab><tab><tab><tab><tab>18. Aug.

Tror, jeg vil forsøge paa at faa Delirium <sp>inden</sp> 
Brylluppet.

<tab><tab><tab><tab><tab><tab><tab><tab>21. Aug.

Ak ja, ak ja! ak ja! hvo véd, hvor nær En er sin 
Ende!

<tab><tab><tab><tab><tab><tab><tab><tab>22. Aug.

Næ!!!

<tab><tab><tab><tab><tab><tab><tab><tab>23. Aug.

„Min Alfons” sagde hun i Aftes, da jeg forlod 
hende: „God rolig Nat, min Alfons!” Og saa trykkede 
hun en stridhaaret Tandbørste mod min Pande ... 
Pføj!

<tab><tab><tab><tab><tab><tab><tab><tab>24. Aug.

Mon man dog ikke kan købe Guld for dyrt? Om 
otte Dage - Heil Dir im Siegeskranz, <sp>om otte 
Dage</sp>!

<tab><tab><tab><tab><tab><tab><tab><tab>25. Aug.

Alle mine Bekendte lykønske mig paa den infameste 
Vis. 

<tab><tab><tab><tab><tab><tab><tab><tab>26. Aug.

Min Svigermoder vil bo hos os! 

<tab><tab><tab><tab><tab><tab><tab><tab>Aften.

Skulde man ikke med lidt Fornuft kunne leve 
ganske lykkelig af 1200 om Aaret?

<tab><tab><tab><tab><tab><tab><tab><tab>27. Aug.

To ældre Slægtninge med Hængekrøller taler om at 
logere sig ind hos Familien ovenpaa. -- Nu véd jeg 
snart, hvad jeg gør! 

<tab><tab><tab><tab><tab><tab><tab><tab>28. Aug.
En gammel Onkel med Polyper i Næsen og Ligfald 
over det hele har set paa Lejlighed i Stuen!

<tab><tab><tab><tab><tab><tab>29. Aug. Morgen.

Har forsøgt Oprør, men blev ynkeligen undertrykt.

<tab><tab><tab><tab><tab><tab><tab><tab>Middag.

Min Svigermoder sagde for en Time siden, at <sp>hun</sp> 
nok skulde ordne det hele.

<tab><tab><tab><tab><tab><tab><tab>Aften Kl. 6.

Danmark, dejligst Vang og Vænge -- nu gaar jeg 
til Hamborg.

<tab><tab><tab><tab><tab><tab><tab><tab>31. Aug.

Ankommen til denne kraftige Hanseby afsendte jeg 
følgende Telegram:

<tab><tab>Frøken <i>Elvira Kaspersen</i>,
<tab><tab><tab>Solitudevej 101,
<tab><tab><tab><tab>København.

Paa Grund af ændret Livsanskuelse bedes De 
undskylde mig ved Festen i Morgen.

<tab><tab><tab><tab><tab><tab><tab><tab><i>Alfons.</i>



EN HISTORIE OM EN PELS OG EN KRONE

(Af en „Viveurs” Dagbog.)


-- -- -- --

Jeg anskaffede mig i Gaar en Pels.
	
Det var hundekoldt, og iført Pelsen og en dertil 
svarende laadden Hue vandrede jeg ned ad Byens 
Hovedgade. Jeg hilste paa de forbipasserende ved at slaa
aimabelt ud med Haanden, eller, naar det var en mere
velsitueret Borger, jeg mødte, ved at løfte Fingrene op
til Huens Skindkant og trække i den, medens jeg 
samtidig bøjede Hoved og Krop til en ret eller stump 
Vinkel, alt efter vedkommende Persons Rang og større
eller mindre Skatteevne.
	
Uden for Boghandlerens Vindue, foran hvilket jeg
altid plejer at standse op for at holde mig à jour med
Literaturen, det jo ligefrem fyger med Digtere! stod et
Par Proletarer, en yngre Mandsperson og et ditto 
Fruentimmer i Samtale. Hun var barhovedet og bararmet
og tjente rimeligvis i et af de omliggende Huse. --
Han var, trods Aarstiden, i Sommerdress. Hænderne
havde han begravet dybt i Bukselommerne, 
Frakkekraven var smøget op, og Hovedet sad ham helt nede
mellem Skuldrene. Sammenkrøben stod han, skrutrygget
og med krumme Knæ. Øjensynlig gjorde han sig
Umage for at gøre sig saa lille som mulig i den 
Hensigt at frembyde den mindst mulige Overflade for 
Kulden at virke paa.

-- Og hvor skal Du nu hen? spurgte Pigen.

-- Jeg gaar til Rømming; kanske der er Arbejde
at faa.
	
Hans Ansigt var <sp>hvidt</sp> af Kulde. Og man saa'
hans magre, kantede Ben inden for de tyndslidte 
Sommerbukser, der forneden hang i Frynser og Laser 
omkring et Par gamle Fjederstøvler uden Fjedre, og saa
smaa til hans Fødder, at hans Hæle sad oven for de
nedtraadte Bagkapper.
	
Dog, hvad kom <sp>det</sp> mig ved!
	
Jeg svøbte Pelsen tættere omkring mig og gik.
	
Ud gennem Byen gik jeg, og ud ad den nøgne
Landevej, hvor Østenvinden skar ind fra Havet som
Knive.
	
Men jeg trak bare Huen længere ned om Ørene,
stak Hænderne i Pelsens Ærmer og skridtede af Sted
med min sølvknappede Stok under Armen.
	
Det begyndte at mørknes. Klokken var halv fem, og
Solen havde forlængst puttet sig bag Bakkekammen
mod Vest.
	
Ude over Havet hang nogle store, sorteblaa Skyer,
der saa' ud, som om de havde ondt i Sinde. De gled
stille, lurende højere op paa Himlen. Det endte vel
med Snestorm.
	
Dog jeg maatte ud til det røde Hus, det daglige
Maal for mine Eftermiddagsspadsereture. Lige ud for
en Lem, der sidder i Gavlen af dette Hus, plejer jeg
at gøre omkring og vandre hjemad, glædende mig til
Cigaretten og Absinten før Dineren.
	
Vejen laa øde og tom med sine forkrøblede, 
vejrbidte Smaatræer langs Grøftekanterne. Ingen 
Mennesker var der at se, ingen Køretøjer at høre. Kun 
Telegraftraadenes klagende Jamren og det dumpe Brus
af Bølgeslaget ude fra Havet lød uhyggeligt omkring
mig.
	
Og jeg forstærkede mine Skridt for hurtigst muligt
at naa det røde Hus.

Da lød der paa én Gang slæbende Trin bag mig.
	
Jeg drejede nervøs Hovedet om.
	
Det var Fyren, jeg havde set staa og tale med 
Pigebarnet inde i Byen.
	
Jeg slap uvilkaarlig Hænderne ud af Pelsærmerne og
greb kraftigt fat om min sølvknappede Stok. Man ved
sig jo aldrig sikker for den Slags forsultne Eksistensers
dyriske Brutalitet.
	
Den franske Revolution med dens udskrevne fraterne-
liber- og égalité, Socialistkongresserne, Attentaterne paa
de kronede Hoveder, Sardindaaser og Anarkistbomber
og Mordet paa Præsident Carnot myldrede mig rundt i
Hjernen, medens jeg ilede fremad mod det famøse røde
Hus, som jeg allerede begyndte at skimte ret forude i
Skumringen.
	
Jeg kunde jo ha' vendt om straks eller være veget
ned ad en Bivej?
	
Paa ingen Maade! Aldeles ikke! Man skal ikke lade
sig terrorisere af Underklasserne!
	
Det manglede sgu bare, at en velklædt og 
bosiddende Mand, der punktlig betalte sin Husleje, skulde
mirnix, dirnix vige ned ad en Bivej for enhver 
skævhælet, frynsebukset Lazaron af en Landstryger, som
den ene Nat sov i en Halmstak, den anden i en 
Vejgrøft og den tredje Nat maaske slet ikke sov! Hæ!
	
Nej, hvis man virkelig levede i et velordnet 
Samfund, burde Øvrigheden, der betaltes af os Skatteydere,
aldeles ikke tillade disse Knægte at færdes ude efter
Mørkets Frembrud!
	
Den burde tage dem i Forvaring Klokken henad
fire--fem og først slippe dem løs igen ved 
Solopgang! ...
	
Nu havde jeg naaet Huset, stod midt for Lemmen
og gjorde højre om.
	
Banditten var ikke at øjne. Jeg lyttede: Jo, jeg hørte
dog hans slæbende Trin. Og der kom han selv ud at
Mørket.

Herregud, hvor han i Grunden saa' mig skikkelig
ud! Armene var boret ned i Lommerne til Albuerne,
og han syntes endnu mindre, end da jeg før saa' ham
inde i Byen. Og hvor Bukserne dog blaffede ham om
de tynde Ben! Gad overhovedet vidst, om der i det
hele taget fandtes Kød og Knogler inden for Tøjet!
	
Hu, ha, hvor han maatte fryse!
	
Havde man endda haft et Glas Madeira dry eller en
Flaske Chambertin at hælde i ham! -- Og nu 
begyndte det oven i Købet at sne med smaafine 
Isnaale ...
	
Han skumplede af Sted paa sine nedtraadte Støvler
langs Grøftekanten med Kraven oppe om Ørene og de
sløve Øjne stirrende mysende frem af det blege Ansigt.
Han havde Blæsten og Isslaget lige imod sig ...
	
Pludselig skraaede jeg over til ham.

-- Den skal De have, sagde jeg og rakte ham en
Krone, som jeg havde fisket op af Lommen. -- Den
skal De have, fordi De ikke har sprængt mig i Luften!
 
Fyren saa' paa mig med store uforstaaende Øjen.
Men han strakte dog Haanden frem og tog
Pengestykket.

-- Tak, Herre, Tak! mumlede han, -- og Gud 
velsigne Dem!
	
-- Det gør han nok! sagde jeg, men var allerede
langt henne ad Vejen. Det sneede stærkere og 
stærkere, og jeg skyndte mig hjemad; thi det er meget
ubehageligt, naar Ens Pelsværk bliver vaadt .....     


SELMA TORNHJELM

Det var en Aften i forrige Uge. Jeg var gaaet ud
Klokken syv og vendte hjem Klokken henad ni.
	
Som sædvanlig kiggede jeg ind ad Glasset i min
Brevkasse for at se, om det vidunderlige skulde ligge
der.
	
Og det laa der virkelig i Form af noget hvidt.
	
Jeg gik ind paa mit Værelse, tog Overtøjet af og
hængte det op; og tændte derpaa Lampen.
	
Jeg gav mig i det hele god Tid. Jeg ligesom 
forhalede Nydelsen. Thi naar det vidunderlige først ligger
i Brevkassen, er man det jo sikker nok.
	
Og jeg stoppede langsomt min Pibe og tændte den
med Omhu; tog saa endelig Nøglen til Brevkassen og
gik ud og aabnede.
	
Det var bare et Visitkort.

-- Jeg tænkte det, sagde jeg resigneret til mig selv,
-- jeg tænkte det nok! Livet er ikkun én eneste lang
Kæde af Skuffelser!
	
Saa lukkede jeg Brevkassen i med et Smæld og gik
ind.

-- Formodentlig Tante Stine, tænkte jeg, -- hun har
jo længe svævet i Horisonten. For Resten er det da
en underlig Tid for en ældre, enligstillet Kvinde at
gøre Visit paa. Naa, men godt var det, at Du ikke var
hjemme!
	
Og jeg gik hen til Lampen for at læse min gamle
Tantes Navn paa Tryk. Kortet var et af disse
mærkelige Kort, der ligner en stille Vandflade, man har 
kastet en Haandfuld Smaasten ud i: en Masse Centre,
hvorfra der udgaar Ringe til alle Sider. Marmorerede
Kort kalder man dem nok. Og dette havde Guldsnit.

-- Pokkers saa den gamle opper sig! tænkte jeg. --
Men det tærer paa Arven!
	
Og jeg vendte Kortet:

<tab><tab><tab><i>SELMA TORNHJELM</i>
stod der.

-- Selma, tænkte jeg stille, -- Selma? Du kender
jo ingen Selma! Selma Tornhjelm ... Hvorfor mon der
ikke staar: Selma van Tornhjelm? Det vilde se endnu
flottere ud. Selma ... (Jeg blev arrig.) Ja, men hvem
Fanden <sp>er</sp> Selma? Hvor kan det falde det 
Fruentimmer ind at komme herop og lægge sit Kort i min
Kasse? ... Selma Tornhjelm ... Tornhjelm? det er
et kønt Navn. Fru Wied, født Tornhjelm ... jojo, det
lod sig høre! det smager af svensk Adel. 
T~o-r-n-h-j-e-l-m, stavede jeg ... Men saa kastede jeg 
pludselig Kortet paa Bordet, lagde en Bog ovenpaa og satte
mig til at læse.
	
Lidt efter havde jeg det imidlertid i Haanden igen.
Jeg vilde se, om der ikke skulde staa noget paa det.
Jeg vidste godt, at der ingenting stod, men jeg vilde
se efter alligevel.
	
Guldsnittet glimtede i Lampelyset og skar mig i 
Øjnene. Det var i Grunden et grimt Kort og smagløst
ogsaa, ordinært!
	
Og jeg stak det ind under Blækhuset, saa langt det
kunde komme.
	
-- Mon det ikke er fra en Vaskerkone? tænkte jeg,
-- Eller en Strygejomfru, eller en ... noksagt? ...
Nej, saa ha'de der vist staaet en Advesse paa? ... 
Jamen, staar der ikke ogsaa en Adresse paa?
	
Jeg halede Kortet frem igen: Der var ikke andet at
se end Guld og Marmor og Selma Tornhjelm.
	
Nu lo jeg og kastede Kortet ned i Papirkurven. Jeg
bankede min Pibe ud, stoppede den og tændte den
igen og satte mig magelig til Rette i Sofaen og gav
mig til at tænke over det Arbejde, jeg for Tiden er
optagen af ...
	
Der var saa hyggelig lunt i Stuen. Den røde Skærm
sad over Lampen; Gardinerne var trukket for, og 
Bregnerne skinnede lysegrønne henne i Hjørnet ...
	
Men hvad var det! Gik der ikke nogen ude paa 
Gangen? Jeg lyttede ... Nej! Jamen, jeg kunde dog gaa
ud og se efter ... Naa--aa, hvorfor skulde jeg det?
Var der nogen, saa bankede det vel!
	
Og jeg faldt igen i Tanker:
	
Jeg var sammen med skønne Kvinder i oplyste Sale.
Men især var der én, en lille, spinkel én med sort
Haar og blaa Øjne. Hun og jeg sad i en afsides
Sofa under nogle store Ørnebregner. Og hun hed
Selma ...
	
Nu puslede det ved Døren igen! Jeg stirrede 
derhen, som om jeg ventede at se nogen træde ind. Saa
rejste jeg mig og gik hen og lukkede op:
	
Naturligvis var der ingen. Jeg bøjede mig ud over
Trappegelænderet: Intet uden Gasblus og Trin og Trin
og Gasblus lige ned til Bunden. Jeg vendte mig. 
Glasset i Brevkassen skinnede og blinkede, som om det
kaldte paa mig. Da jeg gik ind ad Døren, satte jeg
Øjet helt ind til det: Laa der ikke noget hvidt? ...
Jeg satte det andet Øje til: Jo, saa minsandten laa der
da noget!
	
I en Fart kom jeg ind efter Nøglen. Da jeg fik 
aabnet Kassen syntes jeg alligevel ikke, at der var noget.
Men saa stak jeg Fingerspidserne derned og fik fat i
et Papir.
	
Jeg trak det op.
	
Det var en lille, bitte Pakke i et kvart Ark 
Skrivepapir med Streger.
	
Jeg følte paa den. Den var blød. Men det var, som
om det, der laa indeni, kradsede paa og vilde ud. Jeg
blev ganske underlig til Mode. Og idet jeg lukkede
Kassen, kom jeg til at tabe Pakken.
	
Jeg rev en Tændstik af, for jeg turde rent ud sagt
ikke tage den op i Mørke. Den laa paa Maatten foran
Dørtrinet; og da jeg bukkede mig ned efter den, 
syntes jeg, at den var bleven større. Papiret havde løsnet
sig. Jeg satte Pegefingeren ned paa den og trykkede
til. Blødere var den ogsaa bleven. Og Papiret skrattede,
da jeg trak Fingeren tilbage.
	
Nu greb jeg forsigtig Pakken med to Fingre, bar
den ind paa Skrivebordet og lagde den lige hen under
Lampen. Saa stod jeg og saa' paa den. Hvad Pokker
kunde det være? Mon det var noget, Selma havde
puttet i Kassen tillige med Kortet? ... Jeg puffede
til Pakken. Papiret begyndte at aabne sig. Jeg stirrede
og stirrede, og Pakken svulmede mere og mere op.
Jeg syntes at høre en kradsende Lyd.
	
-- En Snog! sagde jeg til mig selv, -- Du bedste
Gud, en Slange!

Og Papiret vedblev at aabne sig langsomt. Det 
ligefrem vred sig i Folderne for at komme op. Jeg vil
ikke nægte, at jeg ventede det værste.
	
Og jeg tog forsigtig Lampen og flyttede den hen
paa et andet Bord, i Tilfælde af, at den mystiske Pakke
pludselig skulde faa i Sinde at eksplodere.
	
Men nu blev den ganske stille, Papiret rørte sig
ikke mere.

-- Det <sp>maa</sp> være en Slange! tænkte jeg, -- 
Krybdyrene rører sig jo kun i Lys og Varme.
	
Og jeg flyttede forsøgsvis Lampen tilbage igen.
Straks begyndte det at krible og krable i Papiret.
	
-- Herre min Gud, sagde jeg højt, -- hvad er dog
dette!
	
Og jeg tog en Lineal og prikkede lidt til Uhyret.
Formodentlig har der været et Læg i Ombøjningen,
som har været fastere end de andre, og det stødte jeg
vel nu ud af sine Folder; thi pludselig aabnede 
Papiret sig og bredte sig ud til begge Sider.
	
Og foran mig laa en Haarlok.
	
Eller den maatte maaske snarere kaldes en Tjavs.
Halvandet Kvarter var den. Den havde været rullet
sammen til en Krølle; og derinde i Papiret havde den
saa ligget og anstrengt sig for at indtage sin naturlige
Stilling à la Kosteris. Jeg maatte le ad mig selv.
	
-- Gud bevares, sagde jeg, -- hvad vi Menneskenes
Børn dog i Grunden er for nogle Skrællinger!
	
Jeg tog Lokken i den ene Ende og holdt den op i
Vejret. Den hang lodret ned som en Pind. Den var
sort, og midt paa var den omvunden med et lyseblaat
Silkebaand.
	
Jeg strøg ned ad den, den var glat som Silke. Jeg
viklede den om en Finger, den var saa blød, saa blød.
Det var i Grunden noget Sludder, at jeg havde kaldt
den en Tjavs og et Kosteris! Det var en nydelig, 
silkeblød Haarlok, var det; ihvorvel den ganske vist ikke
kunde kaldes en Krølle.
	
Stuen var hyggelig og lun. Den røde Skærm sad
over Lampen. Gardinerne var trukket for ... Jeg stod
der foran Skrivebordet og faldt i Tanker ...
	
Masser af skønne Kvinder saa' jeg, men hun var
den mindste og den yndigste ... saa lille og slank og
sorthaaret! Vi sad sammen i Hjørnet under Bregnerne.
Jeg listede hendes Haand ind i min; men hun sad og
saa' ned til Siden og sagde ingenting. Jeg løftede
ganske stille hendes Fingre op til mine Læber og 
kyssede dem. Men hun rørte sig ikke, hun vendte bare
Hovedet endnu mere bort. Jeg lagde min Arm om
hendes Nakke og drejede hendes Ansigt om mod
mit ...
	
Da, ja jeg véd ikke, hvordan det gik til, men mine
Øjne gled pludselig hen over Skrivebordet og op ad
Væggen, og jeg stirrede lige ind i Ansigtet paa det

grinende Dødningehoved, jeg har hængende der; et
Dødningehoved med to store Terninger som Øjne.
	
-- Fordømte Tjavs! sagde jeg og smed Haarlokken
hen ad Bordet, -- hvad er dette her for noget 
nederdrægtigt Kogleri?
	
Men Lokken vred og vendte sig et Par Gange og
laa saa ganske stillle fladt ud henne foran Blækhuset.
Jeg saa' paa den og rystede paa Hovedet.
	
-- Er Du nu der igen, sagde jeg til mig selv, --
er Du nu der igen med dine tossede Nerver? Du 
bliver saamænd aldrig til noget, hvis Du ikke lægger
dem paa Hylden!
	
Og jeg rakte Haanden ud og tog Lokken paa ny.
Jeg snoede den ind mellem mine Fingre, og jeg
syntes, at det hvide Kød og det sorte Haar klædte
hinanden.
	
Men lige i samme Øjeblik kom jeg til at tænke paa
en gammel Bondemand, jeg som Barn havde kendt.
Hans Næse var hvidgul, og Pigerne derhjemme sagde,
at den var begyndt at visne paa Grund af en Sygdom,
han gik rundt med; og ud af denne underlige hvide
Næse stak der lange, sorte Haar ...
	
Jeg skreg af Væmmelse ved disse Tanker og vilde
kyle Lokken fra mig. Men da jeg havde snoet den ind
imellem mine Fingre, hang den fast og vilde ikke
slippe. Den var ogsaa pludselig bleven saa fedtet, 
syntes jeg, saa klæbrig. Mine Nøgler sad i 
Skrivebordsskuffen, og med en af dem rev jeg Haaret ud, saa det
faldt paa Gulvet ind under Bordet.
	
Jeg ligefrem segnede om i en Stol, og Sveden
sprak fra min Pande. Hvad var det for et Helvedes
Kvindemenneske, der havde bragt mig dette 
Djævelskab til Huse! Den gamle Bondemand og hans 
væmmelige Næse laa under Jorden for mange Aar siden og
havde ikke været i mine Tanker, siden jeg gik i Skole
og mødte dem paa Landevejen omtrent ud for 
Postpeters Hus. Og nu laa der i Aften en Haarlok i min
Brevkasse og trak frem af min Hjerne en saa 
modbydelig Erindring!
	
Jeg skævede ind under Bordet og rejste mig. Min
Lampe begyndte at gaa ud. Jeg tændte et Lys for at
hente Petroleum. Jeg vidste godt, hvor Flasken stod,
og havde ofte taget den i Mørke; men i Aften maatte
jeg nødvendigvis have Lys med. Da jeg gik forbi 
Entrédøren, hørte jeg listende Trin paa Trappen. Jeg
standsede og lyttede; men der var fuldstændig roligt i
Huset. Kun saa' jeg, at min Overfrakke bevægede sig
frem og tilbage og gned sig ind mod Tapetet henne
under Krogen, hvor den hang. Jeg havde rimeligvis
stødt til den, da jeg gik forbi. Nu blev ogsaa den
stille, og der var ikke en Lyd at høre. Saa hentede jeg
Flasken og fyldte Petroleum paa Lampen. Og da den
igen blussede klart op, syntes jeg, at det hele var en
latterlig Affære. Jeg tror endogsaa, at jeg smaalo, da
jeg slukkede Lyset og bar Flasken ud paa sin Plads i
Køkkenet.
	
Og jeg satte mig igen i Sofaen og følte mig 
hyggelig til Mode. Jeg tændte en Cigaret, og mine øjne
fulgte den graa Røg, til den forsvandt oppe under 
Loftet. Mit Hoved sank ned mod Sofaryggen, og jeg 
vuggede det blidelig frem og tilbage og begyndte at 
hviske halvhøjt for mig selv:

-- Selma, mumlede jeg, -- Selma Tornhjelm, kan en
enkelt Lok af dit Haar sætte min Sjæl i saa heftig en
Svingning, hvad vil saa ikke hele din yndige, lille 
Person kunne udrette? Tro ikke, hvad onde Mennesker
fortæller om mig! Aa, vidste Du, hvor trofast jeg er
(her kom jeg til at nyse. Det var Cigaretrøgen, der gik
mig op i Næsen. Men jeg vedblev): vidste Du, hvor
ofte jeg har længtes efter den sande, den ægte, den
store Kærlighed! vidste Du det, Selma Tornhjelm, Du
vilde banke paa min Dør, og den skulde oplades og i
hinandens Arme ...
	
Yndige Syner drog mig forbi; og i dem alle var hun
Primadonna, den lille mørkhaarede med de blaa ejne!
Hun vinkede og kaldte, og jeg fulgte hende. Igen sad
vi under Bregnerne i Krogen. Musikken bruste, og
Dansen gik. Men vi dansede ikke, vi sad stille Haand
i Haand. Og jeg spurgte hende, hvad hun hed, og hun
svarede: Selma! Og jeg spurgte hende, hvad hun vilde
mig, og hun slyngede Armene om min Hals og løftede
sit Ansigt op imod mit ...
	
Da saa' jeg igen Dødningehovedet for mig (jeg sad
endda med Ryggen mod det), og jeg saa' Terningerne
i de tomme Øjenhuler; og bag mig hørte jeg Latter
og Lyd som af klaprende Tænder, der slaar sammen i
Kulde.
	
Hurtig drejede jeg mig om. Billedet hang stille
henne over Skrivebordet, og Terningerne gloede dødt
frem for sig.
	
-- Begynder det nu igen, tænkte jeg, -- begynder
det nu forfra igen? Det er nok bedst, vi gør Ende
paa det i Tide! Nu har det forheksede Fruentimmer
længe nok drevet sit Hokuspokus!
	
Og jeg rejste mig og hentede Visitkortet op og lagde
det ved Siden af Papiret, hvori Lokken havde været
svøbt. Men Lokken selv kunde jeg ikke finde. Jeg
flyttede Skrivemappen og Blækhuset og søgte og søgte.
Og jeg syntes atter, at Dødningehovedet paa Væggen
grinede ondskabsfuldt. Men jeg holdt mig tapper.
	
-- Det er sandt, sagde jeg ganske højt, for at 
Hovedet kunde høre det, -- Du rev jo Haaret paa 
Gulvet før!
	
Og jeg satte mig paa Hug og søgte under Bordet.
Med den flade Fiaand strøg jeg hen over Gulvtæppet.
Det kildede mig i Fingerspidserne; men jeg fandt 
ingenting.
	
Saa bøjede jeg mit Hoved ned for bedre at se efter.
Og medens jeg sad saaledes med Hovedet bøjet halvt
ind under Bordet, anede jeg, at noget vilde ske.
	
Og pludselig mærkede jeg ogsaa, at en Finger strøg
mig hen over Nakken lige under Haaret, hvor Halsen
begynder. Det rislede igennem mig, og mine Hænder
rystede. Men jeg rejste mig rolig op og gik hen og
tændte Lyset.
	
-- Bare ikke gi' Dig, sagde jeg til mig selv, --
bare ikke gi' Dig, lille Ven! Vi lever da vel i 
Slutningen af det nittende Aarhundrede!
	
Da jeg vendte mig om med det tændte Lys i 
Haanden, saa' jeg straks Haarlokken: den hang ned fra
Nøgleknippet, jeg havde kastet fra mig paa 
Skrivebordet, og det var den, der havde kildet mig paa Halsen
før, da jeg sad paa Hug.
	
Et øjeblik steg Raseriet op i mig. Men jeg betvang
mig. Man skal aldrig stille sig blot overfor et 
Fruentimmer; og jeg følte mig aldeles overbevist om, at
Selma sad et eller andet Sted i Værelset og iagttog
mig; eller kanske hendes Øje lurede i Nøglehullet 
derhenne i Entrédøren ... listede der ikke nogen af Sted
paa Hosesokker derude? Jeg syntes, jeg hørte en 
undertrykt Fnisen! Jeg fór hen og rev Døren op: Ingen!
	
-- Naa, <sp>det</sp> kalder Du at bevare Kontenancen?
sagde jeg haanlig til mig selv. -- Jo, Du er mig en
kraftig Herre!
	
Lyset blæste jeg saa ud og gik hen og løste 
Lokken fra Nøgleknippet. Jeg lavede den igen til en Krølle,
lagde den tilbage i Papiret og pakkede det sammen.
Visitkortet lagde jeg ovenpaa Pakken:
	
Selma Tornhjelm stod der! Det var i Grunden net
trykt! Typerne var smaa, slanke og fine og 
forlængede sig ud i smaa elegante Kroge baade foroven og
forneden.
	
-- Mon Du nogen Sinde vil faa opklaret denne 
underlige Historie? spurgte jeg mig selv. -- Hun kommer
maaske herop i Morgen for at hente Lokken og 
Visitkortet. Rimeligvis skulde hun ha' været op i Huset
ved Siden af, eller kanske ned paa Salen nedenunder.
Maaske har hun en lille Ven dernede, ham, den

lyslokkede Maler, „den blonde Murillo”! Pyt, jeg skal
sgu nok stikke ham ud! ... Jeg vilde blive hjemme
hele Dagen i Morgen. Og naar hun saa kom bly og
forlegen, vilde jeg byde hende indenfor ... Og hun
vilde sætte sig i Sofaen derhenne. Og jeg ... ja ...
ja, først vilde jeg blive staaende støttet til en Stol;
men naar vi saa var bleven lidt nærmere bekendt med
hinanden, vilde jeg sætte mig hen ved Siden af hende
og fortælle, spøgende naturligvis og med et tækkeligt
Glimt af Selvironi, hvor rent fjollet hendes Lok og
hendes Kort havde gjort mig. Og saa ... ja, saa vilde
jeg tage hendes fine, lille Haand i den brune 
Barnehandsker og betro hende, at hun og jeg havde siddet
saaledes sammen før ... at der havde været Musik og
Lys og Dans ... men vi havde ikke danset, vi havde
ikke danset, vi havde siddet ganske stille med 
hinanden i Haanden ligesom nu ... Og saa havde hun ...
og saa havde jeg ...
	
Mine Fingre var begyndt at lege med Visitkortet
foran mig; og nu tog de Pakken og vippede den op
og ned; den gled fra mig og faldt ned paa Bordet
med den flade Side opad ...

Det var ikke langt fra, at jeg havde udstødt et Skrig!
	
Thi paa den hvide opadvendte Flade var der med
Rødkridt eller med Vandfarve tegnet et grinende 
Dødningehoved, og neden under dette stod der med store
gloende Bogstaver: Ha, ha, ha!
	
Jeg kastede uvilkaarlig et Blik op til 
Dødningehovedet paa Væggen, det smilede. Og Dødningehovedet paa
Bordet smilede ogsaa: Ha, ha, ha!
	
Ikke andet, bare disse tre: Ha, ha, ha!
	
Da kunde jeg ikke mere. Jeg rev en Skuffe op og
kylede baade Pakke og Visitkort derned, tog mit 
Overtøj og fór ud af Døren, ned ad Trappen, ud af Huset,
ud i Natten ...
	
Men Lampen lod jeg staa og brænde paa Bordet,
for at der kunde være lyst i Værelset, naar jeg kom
tilbage.

Og efter et Par Timers Vandring vendte jeg hjem,
rolig og fattet. Jeg krammede en stor Avis sammen og
puttede den i Kakkelovnen, og ovenpaa Avisen lagde
jeg, ligeledes rolig og fattet, hin Haarlok og hint Kort;
hvorpaa jeg ved Hjælp af en Pægl Petroleum og en
Tændstik foranstaltede en flammende Autodafé ...
	
Men møder jeg nogen Sinde Selma Tornhjelm paa
min Vej, da ve denne Kvinde!



HØNSERIANA

(En Lignelse)

Der var engang en Hønsegaard, hvor Hanerne 
spankede stolte omkring med Kam og Sporer og 
andre mandlige Prydelser og elskede trofast deres Høner
i Flæng, som Haner skal. Fandt de paa deres Vej
nogle lækre Smaakorn, spiste de sig naturligvis selv
mætte først, thi det var jo dem, der havde Arbejdet og
Ulejligheden. Men blev der saa noget tilovers, stillede
de sig op og galede og kaldte paa deres Hustruer og
Børn og sagde til dem: Se, dette har vi fundet til
Eder! Og Hønsene kom pilende fra alle Kanter og
fyldte Kroen og takkede og nettede Fjerene og gjorde
sig lækre og var misundelige og hakkede hverandre og
skreg og sloges <sp>o.s.v.</sp>, hvad nu Høns saadan fra
Arilds Tid har pejet at slaa Dagen ihjel med. Men de
hyggede dog om deres Reder og lagde deres Æg og
rugede deres Kyllinger og følte sig forholdsvis 
lykkelige paa Jorden, idet de anerkendte den gamle 
Naturlov: Hanen er Hønens Hoved!
	
Se det var <sp>dengang</sp>! ...
	
Moster Meyer kaldtes en ældre, perlegraa Høne af
et noget kolerisk Temperament.
	
Allerede længe havde hun paa Grund af sin 
tiltagende Alder følt sig lidt tilovers i Hønsegaarden, og
derfor var Kraasen, det vil sige: Galden vokset i hende.
Og naar hun saa' en yngre varmblodet Høne give sig
hen med Fjer og Dun til en Hane, saa sagde hun vel
ikke ligefrem, at det var Svineri, thi hun kunde da
endnu, særlig i Foraarsmaanederne, dunkelt mindes sin
egen Ungdom; men hun kaglede dog halvhøjt noget
om, at Hønsene burde vide at holde paa deres 
Værdighed og paa ingen Maade finde sig i, at Hanerne
saaledes behandlede dem efter Forgodtbefindende.
	
-- For, sagde hun og satte Næbet lodret, -- naar
det kommer til Stykket, er der i Grunden kun en 
ubetydelig Forskel paa Høne og Hane, og den stikker for
det væsentligste i det rent ydre Apparat: Kammen, 
Sporene og ... og saa videre.
	
Saaledes talte hun, og flere og flere jævnaldrende
Hønseben begyndte at lytte til hendes Ord.
	
Og hun blev greben af hellig rabies. Først gik hun
ensomme Ture med enkelte særlig modtagelige Høns,
omme paa Brakmarken bag Vognskuret. Saa holdt hun
lukkede Seancer i Huggehuset og Kostalden, og 
endelig berammede hun offentlige Møder under Hyldebusken
og paa Plænen lige midt ude i Gaarden.
	
Og hun lagde aldeles ikke længere Skjul paa, at
det var Hanerne, hun vilde til Livs.
	
Det var saa yndigt at se Tilhørerindernes 
Opmærksomhed ved disse Møder, de lagde deres smaa 
Hønsehoveder melodisk paa Siden og saa' tænksomme ud.
Og de baskede henrykt med Vingerne, hver Gang hun
kaglede noget rigtig graverende om det andet Køn.
	
-- Hvad er Hanerne, sagde hun haanligt og fortrak
Næbet, -- at de bilder sig ind, at være Skabningens
Herrer? Hvad Fortrin besidder de i Grunden frem for
os?
	
-- Ja, de er da fri for at lægge Æg og ruge, ved
jeg! peb sygt en mager og forpjusket sort Høne med
femten Kyllinger.
	
-- Ruge! skreg Moster Meyer, ruge! (og Fjerene
rejste sig paa hende som Piggene paa en fornærmet
Pindso) -- Ruge! Altid stikker man os denne Rugning

i Næbet! Men det er dog vist til syvende og sidst 
noget, vi selv bestemmer!
	
-- Ja--a! kaglede Tilhørerinderne, -- det er noget,
vi selv bestemmer!
	
De fleste af dem var jo som sagt ældre tørre Høns,
der kun følte Afkomslængsler lige i de varmeste Dage
i Maj Maaned ...
	
Og Oprørets Aand bredte sig mere og mere 
indenfor Hønsegaarden. Og Moster Meyers Popularitet 
voksede til Kanonisering, da det Rygte begyndte at fæstne
sig, at hun ikke engang lagde Æg mere. Thi at hun
sagdes paa længe ikke at have haft Omgang med
Haner, kunde jo lige saa godt skyldes Brist paa Evne
som Overmaal af Vilje.
	
Hun blev højbenet af al denne Virak. Og naar hun
stod paa Stakittet omkring Møddingen eller paa Kanten
af Svinetønden og holdt sine Brandtaler, da var der en
saadan Energi i hendes Foredrag og en saadan 
fanatisk Ild i hendes øjne, at man undertiden kunde 
fristes til at tro, at der var gaaet Bræk paa hendes lille
Hønsehjerne.
	
Og saa var der tilmed det underlIge ved hende, at
bedst som hun kaglede op, kunde hun pludselig blive
saa sælsomnt urolig, trippe saa løjerligt paa Fødderne
og klippe saa nervøst med Øjnene, neje og forsvinde.
Hun forlod Talerstolen og gik afsides. Enten det nu
var ned i Laden eller op paa Høstænget eller ud i
Stakhaven, vidste man ikke, thi hun tillod aldrig 
nogen at følge sig. Godt ti Minutter efter kom hun saa
tilbage, rolig og fattet og fortsatte sit Foredrag.
	
Og da hviskede hendes frommeste Tilhængere 
hemmelighedsfuldt og højtideligt noget om, at hun havde
været i sit Lønkammer for at styrke sig ved Bøn og
Paakaldelse.
	
Og højere og højere steg Modet indenfor 
Oprørsskaren! Man grundede et Blad med Titlen: „Hvad vi Høns
vil”. Og man stiftede en „hønselig Fremskridtsforening”.
Og under uhyre Kaglen blev Moster Perlegraa valgt til
Formand for „Styrelsen” (et Ord, man selv opfandt og
ansaa for en uhyre Forbedring af Modersmaalet), me-
dens man formaaede en gammel, rødgul Hane udenfor
Nummer, og som led af Podagra og Fordøjelsessmerter
til at beklæde Posten som Dirigent og Viceformand.
	
Nu steg Modet til Overmod. Ja, det hændte 
endogsaa et Par Gange om Aftenen, naar de yngre Haner
var fløjet til Pinds, at Moster M. i Spidsen for 
Fordøjelsessmerterne og den øvrige „Styrelse” (alle Høns
med Næb og Kløer) trængte ind paa dem med Haans-
og Skældsord, saa at Hanerne, der dels ikke havde
Kagletøjet saa vel smurt og dels var ved at revne af
Latter, maatte vige Pinden og tilbringe Natten i 
Halmen i Krogene sammen med de unge, varmblodede
Smaahøns.
	
Naa, men dér kunde de jo for Resten ogsaa ha' det
meget rart! ...
	
Saa kom den store Dag, som begge Parter havde
imødeset med uhyre Spænding.
	
Hønsefremskridtsforeningen havde indvarslet et 
Massemøde under Motto: Op med Fjervingen!
	
Midt i Gaarden stod en tom Høstvogn, hvis 
Agebrædt var lagt hen over Baghjulene. Dette skulde tjene
som Talerstol. Styrelsen skulde anbringes nede paa
Vognbunden og Talerne og Formanden paa 
Agebrædtet, medens Dirigenten for at kunne holde øje med
Mængden skulde placeres paa det venstre Baghjul, og
Tilhørerne samles paa Grønsværet rundt paa Pladsen.
Mødet var berammet til Klokken tre Eftermiddag.
	
Allerede Klokken to begyndte Publikum at strømme
til. Det var Foreningens Medlemmer og Moster Meyers
ivrigste Tilhængere. De stillede inderst i Kredsen og
havde i Dagens Anledning hvæsset Næbene i Tilfælde
af Gemæng.
	
Derpaa kom de mere blakkede Sjæle, Høns, der
hverken vidste ud eller ind.

Og yderst stod de unge Haner med deres smaa,
varmblodede Damer, der glattede paa Fjerene og 
kniksede til højre og venstre og smaaklukkede.
	
Præcis tre tonede Formanden frem i Spidsen for den
samlede Styrelse.
	
Processionen bevægede sig uden om Mængden og
hen til Vognstangen, hvor den blev modtagen af 
Dirigenten, der gjorde Haneben, saa godt han formaaede.
	
Derpaa steg man op langs ad Stangen og indtog sine
Pladser under Forsamlingens endeløse Kaglen.
	
Det kostede en Del Anstrengelse at faa Dirigenten
anbragt paa Hjulet, da han absolut vilde staa paa ét
Ben, men ikke havde Kraft nok dertil. Allerede lød der
Fnisen og Tilraab fra de yderste Rækker, da den
gamle Herre omsider paa Styrelsens indtrængende 
Forestillinger gav sit Minde til at dirigere paa to.
	
Ordet blev først givet til Moster, der saaledes i sin
dobbelte Egenskab af Formand og Taler befandt sig
solo paa Agebrædtet.
	
En umaadelig Kaglen hilste hende fra Foreningens
Medlemmer. En enkelt Piber hørtes, men overdøvedes.
Og efter at Dirigenten ved tre energiske Gal atter
havde bragt Ro til Veje, tog hun fat:
	
Mine Høns og Haner!
	
Da jeg for et Aars Tid siden begyndte min 
Agitation i Hønsesagen, hilstes jeg med Hovedrysten og
Haankagl en ikke alene af det saakaldte „stærke Køn”,
men ogsaa af Flertallet i min egen Lejr.
	
Dog tabte jeg ingenlunde Modet.
	
Thi De erindrer naturligvis alle, hvad Stuart Mill 
siger i sit verdensberømte Værk „Hønens Underkuelse”?
Saa snart der blot fremstaar én eneste energisk Høne,
siger han, med lidt Ben i Næbet, og som vil løfte 
Frihedens Fane tilstrækkelig højt, da vil snart Tusinder
følge hende til Kamp og Sejr!
	
Og det skete, hvad denne kolossale Hane havde 
forudsagt: Fra en liden Hob af misfornøjede er vi vokset
frem til en Magt i Samfundet, en Stat i Staten, en 
Frihedens Hær, <sp>der breder sig over alle Lande</sp>!
(Jubelkaglen af Styrelsen med Anhang).
	
Og hvad er det, vi kæmper for, mine Høns? Vi 
kæmper for at afryste dette utaalelige Aag, som de 
overmodige Haner i Aartusinder har dynget paa vor Nakke.
<sp>Men vi vil ikke længere anerkende deres
Supremati!</sp> (Nej! Nej!) Thi kun i Kraft af en 
temmelig dubitativ (ved disse to fremmede Ord skelede
Styrelsen af Henrykkelse) <sp>meget</sp> dubitativ, siger jeg,
Overlegenhed i fysisk Styrke har de hidtil holdt os
nede! Skomager, bliv ved din Læst, er et Ord, de 
fortrinsvis ynder, naar det angaar os, og i Kraft af dette
tarvelige Sprikwort, har de stedse søgt at indskrænke
vor Gøren og Laden til Hjemmet alene, til Hygningen
af Reden, til Æglægningen og Opfostringen af 
Kyllingerne. At de tillader os at blive Skuespillerinder, 
Sangerinder og Balletdanserinder, nævner jeg kun som en
Anklage imod dem, thi denne Tilladelse er kun 
dikteret af deres Sanser. De betragter os kun som 
Legetøj! <sp>Men vi vil ikke længere taale dette
Tyranni</sp> (<sp>Nej!</sp> <sp>Nej!</sp> Ned med Hanerne!) thi hvilke
legemlige og aandelige Fortrin besidder i Grunden
disse indbildske Kræ fremfor os? ... (Her galede 
Dirigenten paa det kraftigste: han maatte bede den ærede
Taler moderere sig en Smule! Han hørte selv til det
andet Køn og kunde paa ingen Maade lade 
Betegnelsen „Kræ” sidde paa sig; det var intet 
parlamentarisk Udtryk! -- Taleren blev rød i Kammen, og 
hendes Stemme dirrede, da hun spidst fortsatte): Det var
aldeles ikke min Hensigt at fornærme den højtærede
Dirigent, og jeg gør ham derfor min Undskyldning!
Samtidig vil jeg mortificere Ordet og ændre det til:
<sp>Fjerkræ</sp>! (Vanvittige Begejstringskluk fra 
Meningsfællerne. Hurra! Bravo! Moster er vittig! -- 
Kykliky--y! fra Dirigenten: Ro.) Altsaa spørger jeg igen:
Hvilke Fortrin, legemlige eller aandelige, besidder
dette <sp>Fjerkræ</sp> fremfor os? Der er kun en lille 
Forskel (Hurra for den lille Forskel!) Kam og Sporer er
kun Kønsmærker af anden Rang ligesom Horn og 
andre Pandesmykker (Uro blandt Hanerne). Og Dogmet
om Hønsenes Underlegenhed er bleven en Trivialitet!
Den skal jo bestaa i nogle færre Hjernevindinger og
en overtallig Halehvirvel samt i en svagere legemlig
Konstitution foranlediget af Æglægning, Rugning o. s. v.,
hvad dertil hører. Men, mine ærede af begge Køn,
dette med Æglægning, Rugning e. t. c., e. t. c., <sp>er til
syvende og sidst noget, vi selv best 
emmer</sp>! <sp>Jeg har siden Foreningens Stiftelse
ikke lagt et eneste Æg!</sp> (Hurra--a! Moster
Meyer leve! Fa'en tro hende! Det er Fødsel i 
Dølgsmaal)! Er der nogen, der drager mine Ord i Tvivl
(Ja--a, Næ--i! Jo--o!), eller tror at kunne bevise
det modsatte, saa træde han frem, værsartig!
	
Der blev et øjebliks Stilhed i Forsamlingen. 
Overalt stak man Hovederne sammen og hviskede. Men
Foreningsmedlemmerne og Styrelsen saa' sig 
triumferende omkring og kaglede sejersstolte.
	
Saa lød der pludselig Stemmer fra de yderste Ræk-
ker:
	
-- Frøken Hvid ønsker Ordet! Frøken Hvid ved
noget! Lad Frøken Hvid komme frem!
	
Rækkerne aabnede sig, og en lille hvid Høne med
Top og paillegule Slagfjer trippede frem. Hun stirrede
bly og beskeden ned i Jorden og holdt Vingerne
klemte tæt ind til Kroppen.
	
-- Jeg vilde bare fortælle, begyndte hun og 
rødmede helt op i den øverste Tak af Kammen, -- at da
jeg i Morges
	
-- Op med hende! Vi kan ikke høre! Hun skal op
paa Talerstolen! skreg Mængden.
	
Dirigenten galede:
	
-- Tør jeg bede Frøkenen ulejlige sig her op! bad
han med et affabelt Vingeslag.

Den lille Frøken balancerede op ad Vognstangen og
hen forbi den samtlige Styrelse, der knejsede værre
end en Kat med et Aalehovede og laante hende 
rædsomme Blikke.
	
-- Jeg vilde bare, begyndte hun igen, da hun var
naaet helt ud paa Kanten af Vognbunden, -- jeg vilde
bare ...

-- Hun skal <sp>højere</sp> op! skreg Forsamlingen, --
Hun skal op ved Siden af Moster!
	
Men den lille Lurifaks af en Høne lagde beskedent
Hovedet paa Siden og trykkede Vingerne fastere ind
til Kroppen:
	
-- <sp>Saa</sp> højt kan jeg ikke flyve! sagde hun med et
fint Smil.
	
-- Bravo! Bravo! skreg Oppositionen.

-- Til Sagen! Til Sagen! kaglede Foreningshønsene.
Og Moster Meyer sendte den unge Dame et 
Kyankaliums Blik.
	
-- Naa, saa paa en igen da! raabte pludselig en
yngre Hane, hvis Stemme var i Overgang. Og alle
Smaahønsene saa' paa ham og smilte og klukkede og
fandt, at han var sød.
	
Og for tredje Gang tog nu Frøken Hvid fat:
	
-- Jeg vilde bare fortælle, sagde hun, -- at da jeg
i Morges gik en Tur omme i Stakhaven med min 
Forlovede -- (Fnisen og Gratulation!), saa vi pludselig
Fru Meyer komme ud af en af Stakkene. Vi blev 
naturligvis meget forskrækkede for, at hun skulde se os
sammen (Natyrlig, ja!) og gemte os inde under de
store Skræpper paa Diget. Og der stod vi saa og 
kiggede ud, for vi var naturligsis meget nysgerrige 
(Begribeligvis, Frøken!). Og saa saa vi, at hun tittede sig
forsigtig omkring, og da hun ingen Høns opdagede i
Nærheden, gjorde hun Tegn med Næbet ind i Reden,
og saa ... og saa ... (Naa, frisk Mod, lille Jomfru!)
og saa kom en rødgul ældre Hane, der meget lignede
vor ærede Dirigent, listende frem. (Den er god! 
Hurra--a! Hys, lad os høre videre!) Og de skyndte sig
at dække Hullet til og gik saa hver sin Vej ind i
Gaarden. (Ha--ha--a!) Jeg var naturligvis meget 
nysgerrig (Natyrlig! Det har vi hørt!) og løb hen og
kradsede Halmen væk fra Hullet, og der fandt jeg en
Rede med to Snese Æg i! (Hurra! Kykkeliky--y! To
Snese! Leve Moster Perlegraa! Vorder frugtbare og
mangfoldige! Det var den stiveste! Hy--it! Leve 
Dirigenten! Ned med Madam Meyer!)

Der blev et forfærdeligt Røre i Forsamlingen: man
raabte og skreg i Næbet paa hinanden, Hanerne galede,
Hønsene kaglede, og Dirigenten, hvem det under 
Frøkenens Afsløring efter megen Besvær var lykkedes at
komme til at staa paa ét Ben for at imponere Rakket,
faldt igen ned paa to.

Moster Meyer selv havde faaet et af sine gamle 
Urolighedsanfald: hun trippede paa Fødderne og vippede
med Vingerne og klippede med Øjnene og indgød sine
Disciple alvorlig Bekymring.

Men pludselig var der en af Styrelsen, der gik lige
ind paa Brystet af den lille Frøken Hvid, som endnu
stod med Vingerne presset tæt ind til Kroppen:

-- De har jo intet Bevis! raabte hun med 
flammende Øjne og funklende Kam, -- De har jo intet 
Bevis! Det kan jo have været en anden Høne! De kan
jo have set fejl!

Da opløftede Frøkenen som besværgende sine 
Vinger mod Himlen; og frem under dem, ned over 
Forsamlingens Hoveder, dalede en Regn af perlegraa og
rødbrune Dunfjer i sød Forening!

-- Disse har min Forlovede og jeg pillet op i 
Reden! sagde hun stille, -- og Æggene var spraaede, der
var Kyllinger i dem!

Virkningen af denne Meddelelse var uhyre.

Et Sejrsgal og et Klagekagl bruste hen over 
Gaardspladsen, thi Fjerene stammede umiskendeligen fra
Moster Perlegraas og Fordøjelsessmerternes platoniske 
Bryster.

Foreningsmedlemmerne stod tavse med hængende
Næb. Oppositionen jublede. Og Dirigenten var 
forsvunden.

Selv henlaa den arme, gamle Moster Meyer besvimet
paa Talerstolen. Og da man varsomt løftede hende op
for at bære hende ned i en Droske, fandt man, at hun
i sin dybe Sjælekvide atter havde bragt et Æg til 
Verden.

Men denne Gang var det et Vindæg.



HVA' SATAN SKAL VI MED STÆREN?

Solen hang som en stor, hvidglødende Kanonkugle
lige over Damperen, saa der stod en Duft af Tjære
og Tovværk fra For til Agter.

Fire halvnøgne Matroser sjappede rundt med Slanger,
Spande, Koste og Svabere og spulede Dæk. Man var
mestendels nødt til at sætte det ganske Fartøj under
Vand i disse gloende Septemberdage her paa 
Middelhavet, at ikke alt Trævæfket skulde revne og sprække
og brændes til Støv og Aske af denne Guds 
Velsignelse af en Helvedes Sol.

Havet laa fedt og dovent og lignede tyktflydende,
halvstørknet Olie, der med en mumlende, fornærmet
Skvulpen slæbte sig langs Damperens Sider, medens
den arbejdede sig fremad. Ja, Skuden selv syntes mest
tilbøjelig til at indstille al Virksomhed og opgive det
hele, thi den dirrede og pustede og stønnede og slyngede
store, arrige Mundfulde Røg skævt ud af sin Skorsten 
ligesom en plaget Familiefader i tredive Grader Réaumur.

Uden at mæle et Ord vadede Matroserne med 
Skjorten uknappet om Kroppen og Benklæderne smøget op
til højt over Knæene. Havde det ikke været for 
Disciplinens og den Mennesket siden Syndefaldet iboende
Blufærdigheds Skyld, havde de vel helst spanket 
splitternøgne omkring; men nu dyede de sig og svedte
med Anstand og gjorde deres Pligt, idet de øste
Vand ud over Dækket, saa at det nærmest kom til at
ligne et lille Indhav. Men de udførte Arbejdet uden
det sædvanlige Humør. Det var nemlig paa den fjerde
Dag, siden de havde forladt Messina, og denne evige
livskraftige Sol, der stegte ned fra denne evige blaa
Himmel paa dette evige blaa Hav gjorde dem dumme
og sløve. Og saa gik de desuden alle som én og
tænkte paa de seksten lange Nætter og Dages Sejlads,
som forestod, forinden de igen fik Land under Fødder
og Kvindekød mellem Hænder; og navnlig det sidste
Savn er lige haardt nok for en varmhjertet Gut, der 
farer med en Fragtdamper paa Middelhavet, hvor man er
vant til at komme i Havn mindst hveranden Dag. 
Seksten lange Etmaal, forinden de naaede hjem til 
Danmark! Og maaske atten, tyve, femogtyve -- for 
naturligvis fik de Modvind i Biscayerbugten og Storm og
Taage i Kanalen og paa Nordsøen!

Ikke en eneste lille Douche havde Straalemesteren,
Jakob, som dirigerede Slangen, rettet mod den tykke
Letmatros Peter, der gik svedende og krumbøjet og 
daskede mat med den vaade Svaber paa Dækslugerne for
ogsaa at forfriske Sejldugen, der var spændt over dem.
Ikke saa meget som et eneste lille Sprøjt havde han
muntret ham med; og netop i Dag kunde Peter vist
trænge til en Afsvaling, thi i hans svulmende Ben og
Bag syntes Solen i fortrinlig Grad at have forelsket sig;
hans Benklæder var ved at sprænges, saaledes havde
Solen udvidet disse Legemsdele.

Første Styrmand kom gaaende forbi, standsede et
Øjeblik og saa op og ned af Fyren:

-- Hør, Du, Peter, sagde han saa, -- Du kommer
sgu vist til at laane Kaptajnens Støvleknægt i Aften
for at faa hevet de Bukser af Dig!

Peter lo ikke af denne Morsomhed; og ingen af
Kammeraterne lo. Ja, de trak ikke engang paa 
Smilebaandet, hvad de dog ellers altid høfligst plejede, naar
Styrmanden oplod sin høje Mund. De bøjede bare 
Hovederne dybere under Solens Straaler og spulede løs.
Det var, som om denne Plasken og Rislen af Vandet
omkring dem gjorde dem endnu sløvere. Eller ogsaa
skyldtes maaske deres tilsyneladende Optagethed af 
Arbejdet kun den Omstændighed, at de ligefrem ikke
<sp>gad</sp> gøre en Pause.

Nu dukkede oppe paa Mellemdækket anden 
Maskinmester op fra Maskinen. Sveden randt ham ned over
Ansigt, Hals og Bryst som Dug af Ruden. Han tørrede
sig med sin fedtede og sodede Svededug, sendte et
mat, taagesløret Blik ud over Havet og op mod Solen,
af hvilken han truede med knyttet Haand, og sank saa
med et langtrukkent selvopgivende: Puh! ned paa
Nordsiden at Hønseburet, der kastede en knap halv
Alens Skygge hen ad Dækket. Idet han faldt, tørnede
han saa kraftigt mod bemeldte Bur, at det rystede i
sine Fuger; men Hønsene derinde ænsede det ikke;
de sad paa deres Pinde, tykke at Hede, med gabende
Næb og elegisk blinkende Øjne, en Besvimelse nær.

Og vildere og vildere stegte Solen ned over Skibet.
Og kom der end at og til et enkelt lille Pust ind fra
Søen, saa var det ingenlunde nogen forfriskende 
Luftning. Langt snarere var det at fornemme som et 
kvælende hedt Sciroccokys ovre fra „Afrikas brændende
Lande”, hvis Kyst man skimtede i Horisonten mod
Syd som en bleggraa, varmedirrende Taagestribe.

Lidt efter at Styrmanden var forsvunden bag Døren
ned til sit Lukaf, havde Matroserne dog alligevel en
efter en besluttet sig til at holde et lille Hvil. Deres
Ansigter var glødende som den opstaaende Fuldmaanes
Ansigt, og deres Lemmer var tunge som Bly. Men de
<sp>følte</sp> ikke længere Varmen, den generede dem ikke
nu som straks, da de tog fat paa Arbejdet; de vilde
bare med Fryd og megen Glæde have ofret deres halve
Maanedsgage for at turde lægge sig plat ned paa 
Dækket saa lange og tykke de var, -- og den hele 
Maanedsgage for uforstyrret at kunne tage sig en Lur med
Piber og Trommer og prustende Damp ud af alle
Snorkeventiler.

Til at begynde med stod de og skævede hen efter
Styrmandens Lukaf for ikke at lade sig overraske, om
han pludselig skulde dukke frem igen. Men intet 
foruroligende viste sig, alt levende syntes at være 
indgaaet til den evige Hvile. Man hørte kun Maskinens
dumpe Drøn og Rorkædens skurende Hamren, naar
Rattet langsomt drejedes.

Og saa sank først den tykke Peters Hoved til Ro
med Hagen ned mod hans blottede, af Varmen 
rødprikkede Bryst; han aabnede Munden, smaskede et Par
Gange med Tungen, udstødte en gurglende Lyd og
var borte. Og Jakob og Søren og Lars saa' paa 
hinanden og saa' paa Peter, missede med Øjnene, kløede
sig og faldt hen. Den ene stod støttet mod Lastlugen
og med Hovedet bøjet bag over; den anden havde
Ansigtet skjult i Hænderne og Albuerne hvilende paa
Lønningen, den tredje sad til at begynde med ret op
og ned paa en Tovrulle, men gled lidt efter lidt ned
ad den, indtil han endte i en Pøl Vand paa Dækket,
hvor han laa og smilede bredt og saligt og drømte, at
han laa paa en mildt tempereret Ø midt i en køligt
rislende Bæk.

Og saa blev der en Stund Dødsens stille paa 
Skibet, der, et flydende Krematorium lig, syntes at glide
frem gennem Skærsildens brændende Luer med sin
slumrende Besætning ...

Indtil der paa én Gang klang en fløjtende klar 
Kvidden hen over Hovederne paa de sovende:

-- Hy--it, hy--it, by, by, hyy, tit, tit, tit!

Matroserne fór med et Sæt op af deres Dvale og
saa' sig forvildede omkring.

-- Det er Stæren! sagde den tykke Peter, som først
vaagnede til Bevidsthed.

-- Ja, det er Fanden galeme osse Stæren! sagde
Søren og sprang op fra sit Flodleje. -- Føj for Satan!
lagde han til, da han fornam, hvor han havde ligget.

-- Er det Stæren? spurgte Jakob og gned Søvnen
af Øjnene.

-- Gu' er det Stæren! sagde Lars og pegede.

Og det var virkelig ogsaa Stæren. Den sad henne
paa Mellemdækket ved Hønsehuset og kiggede 
lækkersulten ind mellem Tremmerne til Brødsmulerne, som
laa paa Gulvet derinde. -- Den var blæst om Bord i
en Byge for et Par Dage siden, og den ganske 
Besætning havde flere Gange sprunget Halløj for at fange
den; men Dyret havde været Menneskene for vævert
og snydt dem. Og saa i Gaar havde den slet ikke vist
sig. Og nu var den der pludselig igen.

-- Nu kan vi nappe den! sagde Peter, og al 
Træthed og Ugidelighed var som veget ham af Kødet. --
List Du Dig om paa den anden Side af Buret, Jakob,
saa napper vi den!

Og Jakob, der ogsaa var bleven fuldstændig vaagen
lige paa en Studs, listede af Sted som en Hankat paa
Musejagt. Han sneg sig forsigtigt op ad Trappen til
Overdækket; Fingrene holdt han udspilede som til
Greb, Tungespidsen var synlig mellem hans Læber, og
han balancerede fremad helt oppe paa Spidsen af sine
brede, flade Tæer.

Men da Stæren saa' ham komme, stak den af. Den
svirrede flot hen over Hovederne paa Lars og Søren
og slog sig ned paa Lønningen henne Agter.

-- Snup den, Søren, snup den!

Søren tog Dækket i tre Spring og hævede allerede
Haanden for at gribe Fuglen. Men med et lille 
forskrækket: Hy--it! svang den sig i en Bue udenom Masten
og dalede ned næsten lige for Føddderne af Lars.

-- Smid Dig, Lars, smid Dig! saa har Du den!
skreg Jakob. -- Den er mat!

Og Lars smed sig, saa lang han var, ned paa det
vaade Dæk. Men Stæren fik han da ikke. Han bare
klaskede begge sine store, begede Hænder ned i 
Vandet, saa det sprøjtede ham om Ørene.

-- Den Kvajidiot! skældte Peter, -- det skulde bare
ha' været mig, jeg skulde sgu nok ha' faaet den!

-- Jamen, Du er jo osse li'saa let i Skinkerne som
en Springgaas! riposterede Lars.

-- Ja, jeg har da gu'sketak lidt mere Kyd paa
Knoglerne end Dig, dit forsultne Spøgelse, grinte Peter
ilde.

-- Naa--aa, jeg skulde da ellers med en vis 
Ommelethed transportere Hovedet ned i Maven paa Dig,
nikkede Lars og satte Hænderne til Rette.

-- Saa maatte han sgu da først stuve Bukserne a'
sig, for ellers kom det nok til at knibe med Lastrum,
mente Jakob dybsindig.

-- Der er den igen! Der er den igen! skreg Søren
pludselig og pegede hen mod Hønseburet, paa hvis
Top Stæren atter havde taget Plads.

Og øjeblikkelig glemte man Kævlet og begyndte
Jagten paa ny!

Man spredte sig over Dækket og fór som besatte 
efter den arme Fugl, der var for træt og for udsultet til
at turde forlade Skibet og derfor maatte indskrænke sig
til at flyve fra For til Agter og fra Agter til For og
redde sig, saa godt den kunde op i Vanter og Ræer.
Men stadig blev den forfulgt af sine blodtørstige 
Fjender, og mere og mere udaset blev den. Den fløj nu
dinglende og usikkert af Sted og gabede af Angst og
Hede, ja, man kunde ligefrem høre dens Aandedrag.
Men jo mattere Dyret blev, desto mere Fut kom der i
Jagtherrerne. De syntes ganske at have glemt Sol og
Scirocco, og Træthed og Lede. Snart saa' man den
tykke Peter sidde overskrævs paa en Raa, hvor han kun
holdt sig fast ved at klemme Benene sammen, medens
han med fremstrakte Hænder og Øjnene paa Stilke
gramsede efter den arme Stær, der havde søgt Tilflugt
yderst paa Raanokken. Og snart saa' man Lars og
Søren ligge paa Maven hver paa sin Side af en aaben
staaende Luge og samtidig jage Hænderne ind i den
for at gribe Dyret, der imidlertid smuttede væk over
Hovederne paa dem.

Men endelig var det lykkedes Matroserne at løbe
Dyret saa træt, at det ikke mere formaaede at flyve 
ordentligt; det kunde bare, baskende med sine udspilede
Vinger, flygte hen over Dækket. Og nu havde de 
indesluttet det i en Kreds henne ved Agterlugen. De
havde faaet Kahytsdrengen og anden Maskinmester,
som de havde vækket bag Hønseburet, stærkt 
interesserede for Sagen; og hele Kompagniet stod opstillet
rundt om Fuglen, der sad ganske lille og 
sammenkrøben midt iblandt dem og plirede med Øjnene af 
Rædsel. -- Nu skulde den ikke undslippe dem! Der var
kun en Post henne ved Trappen til Mellemdækket, som
ikke var besat. Men det gik nok, naar bare de var lidt
raske i Vendingen. Saadan en fjollet Stær, der havde
holdt dem saa længe for Nar! Nu skulde de krebse
ham! Maskinmesteren skulde tælle: en, to, tre! og saa
skulde de alle fare frem og nappe Dævelskabet!

-- Hva' Fa'en er det, I ta'r Jer for? lød pludselig
en spids, skrattende Stemme, der skar som en Kniv
midt gennem Jægernes Spænding og Optagethed. Det
var Tømmermanden, der stod oppe paa Mellemdækket
og saa ned paa de ivrige Matroser med et halvt arrigt,
halvt spottende Grin om Munden. Han havde et lille
gulladent, spidsnæset Ansigt, samme Tømmermand, og
han blev paa én Gang frygtet og set op til af 
Kammeraterne, thi han var „begavet”, hed det sig; og saa
var hans Kone løbet væk med en „Beridere”.

-- Det er Stæren, Tømrer! Vi er lige ved at fange
Stæren! sagde den tykke Peter og gjorde nogle 
mystiske, hyssende Tegn med Hænderne.

-- Vi er lige ved at nappe ham! nikkede Jakob.

-- Kan Du se, Tømrer, der sidder Kakkelorussen!
pegede Søren.

-- Hyss! hviskede Kahytsdrengen, han var saa ivrig,
at han rystede over sin ganske Krop.

-- Nu tæller jeg! sagde Maskinmesteren. -- Pas paa!

Alle Mand rettede sig, Musklerne i deres Ansigter
og Fingre spændtes, og deres Øjne var som 
troldbundne af det arme, lille bævende Dyr foran dem.

-- En! talte Maskinmesteren.

-- Stil Dig hen ved Trappen, Tømrer! hviskede
Lars stakaandet. -- Stil Dig hen ved Trappen, ellers
slipper han kanske den Vej!

-- To! talte Maskinmesteren. Og nu var der nogle
af Matroserne, der saa' Blod for deres Øjne.

Men lige idet Maskinmesteren skulde til at sige:
Tre! spurgte Tømrerens kolde, skrattende Stemme med
en arrig Lyd, som naar man river et Stykke Shirting
midt over:

-- Jamen, hva' Satan skal vi med Stæren?

Og i samme Nu sank Jægernes Hænder ned langs
Buksesømmene, og de blev alle ganske linde og flove
i Knæene. Maskinmesteren glemte at tælle Tre! og alle
gloede de skiftevis paa Tømmermanden og paa 
hverandre med store, dumme Øjne:

-- Ja, hva' Satan i hedeste Helvede skulde de i
Grunden med Stæren?



EN NYTAARSVISIT

Det var Nytaarsmorgen med Rimfrost og Sne og 
Solskin over alle Gader og Veje.

Bønderne kom kørende til Kirke i Vogn og Slæde.
Smældfede, klumpfodede Heste stampede uafladelig over
Broen ved Bomhuset. Det lød som Torden og 
Jordskælv, og der stod en bølgende Em om Dyrene som
fra en Vaskerkedel i Funktion.

Nu tog Kirkeklokkerne paa at kime. I Dagens 
Anledning blev der sat to i Gang. Men de holdt ikke
Trit. Naar den ene tog et langt Skridt, tog den anden
to korte. Man blev ganske stakaandet at at høre paa
dem. Paa mig i det mindste havde det samme 
Virkning, som naar jeg gaar Tur med min langbenede 
Fætter. Jeg maatte standse en Gang imellem og virre med
Hovedet og slaa afværgende ud med Haanden og hente
Vejret dybt nede fra.

Men hele den lille By blev netop sat i behagelig
Stemning at denne selv samme Klokkeringning. Og
med guldsnittet Salmebog under Armen og gravitetisk
Ansigt under Hatten vandrede den til Kirke.

Ogsaa jeg vandrede, men ved Toldbodbygningen gjorde
jeg højre om og fulgte den ensomme Sti langs 
Baghaverne ved Noret.

Her laa Sneen højt mellem Hækkene, og kun i 
Midten havde Byens promenerende Damer trippet en smal
Gaasegang. Hvert Øjeblik var jeg nødsaget til at træde
ud i Sneen. Og saa havde Garver Lauritzen tilmed

spilet nogle Kalveskind op paa sit Plankeværk; de stank
rædselstuldt i Solen.

Atter gjorde jeg omkring, og denne Gang tog jeg
Vejen ud ad Havnen til. Der kunde jeg da pruste ud.
Jeg gik hen og saa’ paa de tre havarerede Skonnerter,
som Damperen havde slæbt herind efter Stormen.

Den ene var halet paa Bedding.

-- Hun kunde lige knibes herop af tre Spil og 
atten Mandfolk, sagde Tømreren i Gaar, da jeg talte med 
ham.

-- Er De her, Schmigelow? raabte jeg; men der var
ingen Schmigelow at se.

De to bageste Master af Skonnerten var kappet.

-- De maatte jo hugge dem, sagde Schmigelow, -- 
for hun begyndte at danse Fandango.

Jeg gik nærmere hen til Skibet. Der hang en 
Rebstige ud over Siden ned til Jorden.

-- Den bruger de til at krybe op ad, tænkte jeg. -- 
Mon det skulde være saa vanskeligt! Hvor er dog den
Tømrer! Jeg kunde have Lyst til at komme om Bord
... Schmigelow! kaldte jeg, -- Schmigelow! Glædeligt
Nytaar, Schmigelow!

Ingen svarede. Kirkeklokkerne havde ophørt at ringe,
og der var ganske stille omkring mig, ingen 
Mennesker og ingen Vogne.

-- Schmigelow! raabte jeg igen og dunkede med
min Stok paa Siden af Skibet, for Manden kunde jo
være indenbords, -- Schmigelow, er De der?

Ikke en Lyd at høre. Jeg saa’ bare en Graaspurv
lette fra en af de kappede Master og stikke ud over 
Noret.

- Han er i Kirke, tænkte jeg. Hele Byen er i 
Kirke, saa Du kan godt gaa derop! Du skal da ogsaa 
ha’ Dig en Fornøjelse!

Og jeg begyndte at kravle op ad Rebstigen. Det gik
ikke saa let endda; jeg maatte bruge begge Hænder,
og Stokken maatte jeg lade falde.

Omsider naaede jeg da saa vidt, at jeg fik Hovedet
over Rælingen; og der sad jeg saa og gloede som en
Frø paa Kanten at en Mergelgrav. Alting paa Dækket,
Lugerne, Spillet i Forstavnen, Karrene, Tønderne og
Spandene, var malet lysegrønt; og over Farven havde
der lagt sig Rim. Altsammen saa’ det ud, som om det
var lavet at kandiseret Græskar.

Jeg vendte mig og kastede et Blik ud over Pladsen:
Tom! Jeg saa’ hen mod Bomhusbroen: Ingen Vogne!
Jeg spejdede op ad Gaden: Ikke en Mors Sjæl!

Da tog jeg en kraftig Beslutning og svingede 
Benene ind over Rælingen.

-- Medens den ganske By synger Salmer og tænker
paa Middagsmad, sagde jeg til mig selv, -- kan Du i
Ro og Mag tilfredsstille din Erkendelsestrang!

Jeg var nu ikke fuldt saa modig, som jeg gerne
vilde give det Udseende af. Thi der var jo 
Kaptajnen!

Jeg havde kun set ham et Par Gange, for han sad
gerne oppe i Byen og drak; men jeg var lidt angest
for ham, hvad enhver vil medgive, at jeg havde Grund
til. Jeg stod nemlig en Dag hernede ved Skuden og
talte med min Ven Schmigelow, da Fyren pludselig
staar ved Siden at mig, griber mig haardt i Armen,
stirrer mig ind i Ansigtet og siger: Føj for Satan,
hvor De ligner Fanden! Og saa kravlede han op i sit 
Skib.

Schmigelow søgte at berolige mig og sagde, at jeg
skulde ikke bryde mig om Kaptajnens Vrøvl, for han
var en Fantaniker og havde Dilerium.

Og jeg gik jo ogsaa til Schmigelow og talte med
ham, naar jeg havde Lyst. Men der sad mig dog en
mystisk Skræk i Blodet, og hver Gang „Fantanikeren”
saas i Farvandet, lagde jeg Roret om og lettede.

Men sæt han nu netop i Dag sad nede i Kahytten!

Det rullede saa underlig forblommet i Skibet, da jeg
gik hen over Dækket, og et Øjeblik forekom det mig,
at jeg vist gjorde bedst i at vende om.

Men saa satte jeg Fødderne haardt i Plankerne og
skred videre: <sp>Schmigelow</sp>! kunde jo være nede i 
Kahytten!

-- Schmigelow! kaldte jeg, -- Schmigelow! Er De 
der nede?

Ikke en Lyd, ikke den mindste Puslen! Havnen laa
øde og tom, og Guds Sol svævede over Vandene.

Jeg vandrede rundt og besaa Inventariet; Spandene
og Tønderne og Ankerspillet og Tovværket. Solen havde
taget svært paa Rimen, Kandiseringen løb af 
Græskarret. Og de enkelte Sneklumper, der laa hist og her
paa Dækket, løb ud i Smaabække. Henne foran 
Kahytsdøren var der endogsaa en lille Vandsamling i en
Sænkning. Jeg blev reven hen af en Foraarsstemning
og kom til at tænke paa Vandpytter og Fuglesang og
Skovsøer og Smaapiger. Jeg satte mig paa en 
Tovrulle og hengav mig til mine Fantasier. Men snart gik
der en Gysen igennem mig. Termometret stod paa flere
Graders Kulde vist, og Sommerfantasier og Vinterfrakker
formaar ingenlunde at holde os den kolde Virkelighed 
fra Livet.

Jeg rejste mig for at gaa fra Borde. Men idet jeg
kastede et Afskedsblik ud over Dækket, bemærkede jeg
en lille hvid Mus, der sad og labede Vand i sig ved
Pytten henne ved Kahytsdøren. Jeg syntes ligefrem,
jeg kunde høre, hvor den slubrede. Jeg listede mig
derhen ad paa Tæerne. (Dyrenes Liv og Færden har
altid interesseret mig, den minder saa meget om 
Menneskenes, synes jeg). Musen løftede Hovedet og 
plirede koket op mod mig med sine søde, smaa Øjne.
(Det maa være en Hunmus, sagde jeg til mig selv).
Saa tog den sig en sidste Slurk, rystede sine 
Forpoter, der var bleven lidt vaade, og forsvandt i 
Kahytten.

Da jeg naaede hen til Døren, saa’ jeg, at Musen
havde ladet den blive staaende paa Klem. Jeg tog det
som en Invitation, tøvede ikke et Øjeblik, men lukkede
den helt op og steg ned, idet jeg forsigtig trak Døren
til efter mig.

Fem Skridt tror jeg, at jeg steg ned. Der stod et
Bord midt i Kahytten samt en Stol. Midt paa Bordet
sad tre hvide Mus og gnavede af en Tvebak. Nede
paa Gulvet ved det ene Bordben stod en fjerde paa
Bagbenene og bestræbte sig forgæves for at kravle op.
Det var den samme lille Gavstrik, der havde blinket til
mig oppe paa Dækket; jeg kendte den paa Øjnene.
Jeg bøjede mig ned og greb den forsigtig mellem to
Fingre og satte den op paa Bordet (det <sp>var</sp> en 
Damemus), hvor den øjeblikkelig gav sig i Lag med 
Tvebakken.

-- Allerkæreste lille Dame! sagde jeg og strøg
hende ned ad den hvide Ryg med min Guldbrand. Og
hun vendte Snuden op mod mig og smilede ... og
kløede saa løs paa Tvebakken igen.

Solen skinnede ind gennem Koøjet til venstre, og
Straalerne spillede hen over Bordet og Musene. Der
saa’ i den Grad hyggeligt ud dernede, at jeg 
besluttede at slaa mig lidt til Ro. Der var ganske lunt, Ilden
i Kakkelovnen maatte først nylig være gaaet ud.

Jeg saa’ mig om: Henne paa Væggen hang der et
Spejl, og foran det stod der paa en Hylde en 
Lertallerken med Vand i og med haarblandet Sæbe paa
Kanterne. Skilderier hang der. Navnlig var der et, som
tiltalte mig. Det forestillede to halvfulde Matroser, der
Arm i Arm konverserede en lyserød Skønhed, der sad
ved et Stuevindue i et langt blaat Hus med grønne
Persienner. Køjen, der stod langs Væggen til højre,
saa’ ud, som om nogen lige var hoppet ud af den;
Tæppet var slaaet til Side, og Underlaget var gledet
ned fra Hovedpøllen og hang ned paa Gulvet. Ved
Fodenden af Køjen stod en grønmalet Skibskiste med
store, sorte Jærnbeslag. Paa Kisten laa en opslaaet
Bog, gammel med gule Blade og store, grove, gotiske 
Typer.

Jeg tog Bogen; men tabte den i samme Øjeblik stiv
som en Staalorm af Skræk; thi en skrattende Stemme
raabte dirrende af Arrigskab:

-- Rider Satan Dig, din Flynder!

Jeg sank ligefrem sammen til min halve Højde, og
mine Lægge dinglede af Nervøsitet. Forvildet stirrede
jeg hen til Musene, men de sad rolig og aad paa 
deres Tvebak.

-- Lille Fa’er, lille Fa’er! lød Stemmen igen, men i
en forholdsvis blød og indsmigrende Tone.

Nu løftede jeg Hovedet. Og henne over 
Kakkelovnen, helt gemt inde i Krogen, saa’ jeg i et Bur en 
stor, græsgrøn Papegøje.

-- Puh! sagde jeg ganske højt og tog mig til 
Hovedet, -- det infame Dyr havde nær skræmt Livet af 
mig.

Jeg bøjede mig ned og tog Bogen op fra Gulvet.

-- Sukker, Sukker! skreg Papegøjen.

-- Du skal ha Fanden! sagde jeg, -- og ikke 
Sukker! og nu var det mig, der var arrig.

-- Din haardkogte Flyvefisk! lød det fra 
Papegøjen.

Nu gik jeg hen og trak Lagenet af Køjen for at brede
det over Buret.

-- Rider Satan Dig, rider Satan Dig! skreg Dyret 
rasende.

Men jeg tog ikke mere Notits af dets Skrig, lagde
Lagenet dobbelt (det var for Resten ikke ganske purt)
og bredte det over Buret.

-- Lille Fa’er, lille Fa’er! klynkede Papegøjen omme
bag Lagenet og det i saa angergiven en Tone, at jeg
blev blød om Hjertet og fik Medlidenhed med den.
Jeg tog et Stykke af Musenes Tvebak.

-- Kan han saa være en god Dreng? spurgte jeg
og løftede en Flig af Dækket til Side.

Fyren sad oppe paa den øverste Pind og skelede
„fantanisk” ned paa mig.

-- Se her! sagde jeg og kastede Tvebakken ind i
Buret. Fuglen entrede langsomt ned, tog Maden og 
kilede i Trav op paa Pinden igen.

-- Er vi saa gode Venner, lille Poppemand? sagde
jeg, og der var virkelig baade Varme og Forsonlighed
i min Stemme.

- Hold Kæft! svarede Asenet, og Munden havde
han fuld af Tvebak.

Da opgav jeg enhver Diskussion og lod Forhænget 
falde.

Og saa satte jeg mig paa Stolen foran Bordet og
saa’ paa Musene. De havde ædt sig mætte og laa med
Snuderne boret ind i hinandens Pels og sov 
Middagssøvn. Det var et nydeligt Syn at se Solstraalerne spille
hen over de slumrende Smaadyr. Jeg blev ganske 
sentimental af at se derpaa. Der er noget vist rørende ved
Dyrs, Kvinders og Børns Søvn; og saa er de 
smukkest, naar de sover -- og omgængeligst ... Ogsaa
Papegøjen syntes at være falden til Ro. Der var ganske
stille i Kahytten. Jeg kunde høre mit Uhr dikke i 
Vestelommen.

Bogen, jeg havde lagt fra mig paa Bordet, tog jeg
igen i Haanden, aabnede den paa maa og faa og 
læste:

Naa, <sp>Rouchefoucault</sp> siger: Tout est 
<sp>fortuit</sp> dans la vie, même <sp>la naissance</sp>, il n’y a 
que <sp>la mort</sp> qui soit <sp>certaine</sp> -- da har han vel
herudi Ret. Og ikke mindre rigtigen udtrykker 
Abbed <sp>Testy</sp> sig, naar det hedder: Cest un arrêt du
Ciel, il faut que l’homme meure -- -- --

Mennesket skal altsaa <sp>døe</sp>; det vil sige: den 
immaterielle 
<sp>Aand</sp> skal skilles fra det grove, materielle 
<sp>Legeme</sp> ...

-- Det er sandeligen ikke saa underligen, at den
Kaptajn er bleven vanvittig! tænkte jeg. -- Hvad i
Himlen er dette for en Bog!

Og jeg slog op paa Titelbladet og læste:

<tab><tab><tab><tab>Om
<tab><tab><sp>Gjenfærd og Gjengangere</sp>
<tab><tab>filosofisk-historisk betragtet.

-- Det er noget for mig, tænkte jeg, satte mig til
Rette ved Bordet med Hovedet støttet i Hænderne,
slog op i Bogen, det var netop paa Side 70, og læste 
videre:

<sp>Endnu</sp> (i Aaret 1795) lader man sig andægtigen
fortælle, hvorledes Herr <sp>Michel Petersen</sp> fra
<sp>Oddis</sp>, som henimod Slutningen af det sextende
Aarhundrede var <sp>Sognepræst i Stendrup</sp>, i
det <sp>Haderslebske</sp> fordum <sp>manede Hjorte</sp>
og <sp>Hinder</sp> og ved en af Bymændene, navnlig
<sp>Biørn</sp>, har givet <sp>Stævningsseddel</sp> til 
<sp>Sælhundene</sp>, som fordærvede hans <sp>Fisker-Garn</sp>;
og hvorledes han om Aftenen, da han kom fra S...v,
og det blev ham sagt, hvor <sp>skinbarligen den
lede Djævel gik der henne i Mosen og</sp>
kaldte ham en <sp>Cathechismus-Dreng</sp>, stod han
straks op og gav sig i Kast med den <sp>fæle Aand</sp>.
Haardt stod det længe, men da han vidste Raad 
derfor, og kastede en Skilling i <sp>Satans 
gloende Gab</sp>, fik han Bugt med ham, og -- hedder
det -- slog ned paa Stedet en Pæl, som staar der
endnu den Dag i Dag. Og fortæller <sp>Rohde</sp> om
samme Herr <sp>Mikkel</sp>, at han ikke var bange for om
<sp>Natten</sp> at se sig om paa eeniige Steder <sp>for at
slaas med Spøgelser</sp>. Men -- hedder det 
videre -- <sp>hans Kone straffede ham derfor</sp>.

Hvori Straffen egentligen har bestaaet, taler Herr
<sp>Rohde</sp> intet. Heller ikke kan man see, om denne
Straf var, <sp>enten</sp> fordi hun som en kerlig 
<sp>Mandinde</sp> ikke vilde udsætte Manden for Fare, eller
fordi hun ej skøttede om at forstyrres i sin Nattero,
<sp>eller</sp> -- maaske fordi hun ei torde ligge alene;
men rimeligvis har det sidste været Tilfældet; thi
Nogle vilde endog sige, at naar Præstekonen skændte
aller heftigst, skal han dog med Blidhed og 
Sagtmodighed havde svaret hende: „<sp>Brum ikke, 
aller kjereste Engel! Du er jo aldrig alene; 
thi min Sjæl er stedse hos Dig</sp>” ...

Jeg fordybede mig mere og mere i denne højst 
belærende Bog. Og alt som jeg læste om gloende 
Drager, om Lygtemænd og skjulte Skatte, om vandrende
Benrade og fugtige Linklæder, glemte jeg Verden 
omkring mig: Musene paa Bordet, Papegøjen i Krogen,
alt lige til Stedet, hvor jeg befandt mig. Jeg hørte
Stemmer og Lyd af Fodtrin, men det gled sammen
med det, jeg læste, og jeg ænsede det ikke.

Indtil pludselig Kahytsdøren blev sparket op, og jeg
saa’ et Par trannede Søstøvler staa paa det øverste 
Trappetrin.

-- En Pigelil paa Knæet, federom, federom, federom-
bombom! nynnede en dyb, grødet Stemme, og 
Støvlerne begyndte at stige ned ad Trappen.

-- Fa’er, lille Fa’er! skreg Papegøjen inde bag 
Lagnet, og Musene vaagnede.

Jeg kastede hurtig Bogen tilbage paa Skibskisten og 
rejste mig.

Saa stod Manden nede i Kahytten. Det var 
Kaptajnen, Fantanikeren! En stor, svær Mand var han, i blaat
Tøj og med et rødt, skinnende Ansigt, glatragede 
Kinder og Hageskæg. Og han var kniplende fuld.

-- Der er han! sagde han, da han opdagede mig, 
-- der er han! og hans Øjne skinnede af Had og
Frygt, medens han hævede min Stok, som han stod
med i Haanden, truende imod mig.

Jeg indsaa, at der maatte gøres noget i en Fart,
hvorfor jeg greb med to Fingre paa hver Haand i 
Slaget paa min Kappe, løftede den i Vejret og raabte med 
tordnende Røst:

-- Ich bin der fule Geist! Ich bin der skinbarligen 
Teufel!

Kaptajnen traadte et Skridt tilbage; men Armen holdt 
han endnu løftet.

-- Tout est fortuit dans la vie, vedblev jeg og gik
frem imod ham, idet jeg saa’ ham stift i Øjnene. -- 
Og Du er beskænket og tilhører derfor mig med Hud
og Haar, thi Mennesket skal visseligen dø!

-- Hva’ ... hva’ ... hva’ ... stammede han.

-- Coelestem adspicit lucem! sagde jeg. -- Giv mig
dit Værge, og Du skal faa Lov at leve femten Aar 
endnu!

Han rakte Stokken hen imod mig. Jeg tog den 
hurtig. Og nu hævede jeg den mod ham og tordnede:

-- Saa Du vil forgribe Dig paa Helvedes kronede
Fyrste, din Drukkenbolt! Ve Dig, naar Du sidder i
evig Ild til Halsen! Ve, ve, ve! ...

Jeg havde manøvreret saaledes, at jeg stod med 
Ryggen mod Trappen. Nu steg jeg baglængs op paa det 
nederste Trin og sagde:

-- Paa Knæ!

Han tøvede.

-- Paa Knæ, siger jeg! eller jeg ta’r Dig med i 
denne Stund.

Manden tumlede paa Knæ.

-- Og lov mig saa i dette forfærdelige Nu, vedblev 
jeg, -- at Du herefter vil ophøre med dit afskyelige 
Drikken! ... Coelestem adspicit lucem! og jeg 
hævede paa ny Stokken

-- Ja, ja! mumlede han hurtig, -- jeg skal ikke 
drikke mere!

-- Godt! Men i Dag om et Aar vil jeg atter vise
mig for Dig, og da! ritsch! -- jeg frembragte en rislende

susende, sydende Lyd som af Flammer og Ild, der
slaar sammen om sit Bytte.

Da tog jeg hastig min Tændstikæske op af Lommen,
strøg en Tændstik og blæste den ud igen, og lod den
derpaa, gloende som den var, falde ned paa hans Hals
bag til under Flippen.

Og med et Skrig og en djævelsk Latter sprang jeg
op ad Trappen og slog Kahytsdøren i efter mig, saa
Skuden skjalv paa sin Bedding ...

Og man har senere fortalt mig, at Manden gik ind i
en Afholdsforening. 



REGNVEJR

Marie satte Kaffen ind i Dagligstuen.

Udenfor sivede Regnen fed som en Fernis ned
ad Verandaens Stolper og dryppede tungt fra Vildvinens
bladløse Stængler. Graaspurvene sad og smaaskændtes
tykke og arrige inde under Bjælkerne. Og ovre i 
Bryggerset pryglede Mejeriforpagterens Kone sine Børn,
fordi de havde glemt at tørre Fødderne paa 
Dørmaatten.

-- Gud Fader! sagde der Alte, som laa og strakte
sig i Lænestolen, -- Gud Fader, for al den Væde!

-- Gud Fader! klynkede die Mutter, der trippede
rundt og kom Fløde i Kaffekopperne -- Gud Fader,
min Storvask!

-- Dud Fader, sagde den lille Mogens, der stod henne
ved Vindueskarmen og legede Krig med tre 
Korkpropper og en rødbroget Træko. -- Dud Fader! sagde han
-- Men saa dror Tartoflerne! nikkede han dybsindig
og kiggede ud i Haven.

-- Aa jajaja! gabede der Alte, saa det knagede i
Kæbehængslerne.

-- Kom nu! kaldte die Mutter og gik foran med en
Kaffekop i hver Haand.
	
Og saa gik de to gamle ind i Kabinettet for at 
fordøje Kærnemælkssuppen og Rødspætterne med 
Smørsaucen og Persillen.

-- Gaa ud og hjælp Marie med at vaske op! sagde
jeg til Mogens.

Og Mogens forlod sin Hærstyrke og gik ud for at
hjælpe Marie med at vaske op.
	
Og der blev ganske stille I Stuen.
	
Men udenfor sivede og sivede Regnen ned, og 
Draaberne spillede paa Vandorgel i Tagrenderne! Dryp--
drøp!, dryp--drøp, sagde de.

-- Aa Gu' ja! sukkede jeg og stirrede tungsindig
op i Loftet. -- Men saa dror jo Tartoflerne!
	
Det rørte sig henne paa Chaiselonguen.
	
Det var min Vært Proprietæren, der drejede sig om
paa Siden, fordi han var træt af „at staa paa 
Ryggen”, som han kaldte det. Derpaa sagde han med mørk
Røst:

-- Der gives Dage, kære Ven, i det menneskelige
Liv, hvor man føler Trang til at ta' sig en umanerlig
Rus!

-- Ja, det ved Gud, der gør! sagde jeg. -- Har De
for Resten noget i Huset?

-- Cognak, Portvin og svensk Banko!

-- Gode Varer?

-- Prima Varer!

-- Frem med dem!

-- Vil De virkelig? spurgte han oplivet og rejste sig
paa Albuen. -- De kan jo ellers ikke taale noget, De
Skrælling!

-- Kom bare hid med Varerne! sagde jeg. -- Jeg
foretrækker alt muligt for det nærværende.
	
Han kom hurtig paa Benene og gik hen til det lille
Hjørneskab.

-- Hvad vil De drikke? spurgte han.

-- Alle tre Dele, sagde jeg.

-- Det er rigtigt! nikkede han glad, -- i dette 
hersens Vejr ved man sgu heller ikke, hvad der er bedst!
... De er for Resten et rart Menneske, vedblev han
saa, -- men man skal lære Dem lidt nøjere at kende.
	
Jeg rejste mig op fra Sofaen og ryddede Bøgerne
bort af Bordet foran den.

-- Vi spiller vel Skak til?

-- Ja vel, smilede han, for det kunde han lide. --
Verden er sgu slet ikke saa gal, sagde han lidt efter,
bare man forstaar at ta' paa den! ... Her er 
Spirituosaen!
	
Og han stillede tre Flasker og seks Glas op paa
Bordet. To store Glas til Banko, to mindre til Portvin
og to endnu mindre til Cognak.

-- Kaffen maa vi sgu ogsaa ha' herhen! sagde han.

-- Og Cigarerne!
	
-- Og Cigarerne, ja! De kan staa her paa Stolen.
	
Jeg havde imidlertid stillet Brikkerne op paa Brædtet.
	
-- Det er mig, der skal begynde, sagde jeg. -- Jeg
tabte i Gaar. (Jeg tabte nu for Resten altid.)

-- Først et Bæger! sagde han, -- det styrker 
Kreditten!
	
Og vi klinkede i Cognak.

-- Hvad vilde gamle Per Væver Dem i Morges?
spurgte jeg.

-- Han vilde laane Tyren en Dags Tid eller to ...
Pas paa Deres Springer!

-- Kan den saadan laanes ud? spurgte jeg og 
garderede Springeren.

-- Ja, hva' Fanden, her paa Landet er vi 
tjenstvillige Folk. Jeg laante hans Kone i Fjor, da Marie var
syg. Skaal!

-- Skaal! Det var en rar Portvin! Ta'r vi saa til
Østerskovgaard i Morgen?

-- Da 'nte i det Vejr. Skak! sagde han pludselig og
tog en af sine egne Bønder med min Løber.

-- Allerede? spurgte jeg og prikkede ham med 
Fingeren paa Panden.

-- Aa, Sludder, kom ikke med den! Det var bare et
Fejltræk. Skal vi smage paa Bankoen?
	
Og vi smagte paa Bankoen.
	
-- Om vi nu ha'de et Par Smaapiger til at skænke
i for os! sagde jeg.

-- Smaapiger! sukkede min Vært -- Aa Gud hjælpe
vos alle tretten! Jeg har Gu' straffeme ikke set et
Kvindfolk i de to sidste Aar! ... Det er Dem, der
skal trække!

-- Ypperlig Portvin! sagde jeg og skænkede i.

-- Næ, men den Gang En gik paa Landbohøjskolen!
nikkede Proprietæren og smækkede med Tungen.

-- Skak! sagde jeg.

-- Hva' Fanden, nu kniber det nok! sagde han og
tog mit ene Taarn.

-- Det er ikke Spil! busede jeg ud.

-- Gu' er det Spil!
	
-- De slagter jo!
	
-- Ellers maatte <sp>jeg</sp> da være Idiot!

-- Ja, men det er ikke Spil!

-- Sludder! Træk nu bare!

-- Ja, men jeg maa slaa fast, at det er ikke Spil! ...
Maa jeg ta' en Cigar?

-- Ta' væk! ... Pas nu paa Springeren der!

-- Jamen, det er ikke Spil! sagde jeg.

-- Aa Vrøvl, jo Gu' er det Spil! Man ta'r sig da
den Fordel, man kan. Maa jeg klinke med Dem?

-- I hvad? spurgte jeg arrig.
	
-- I Cognak.
	
Og saa klinkede vi igen i Cognak.

-- Jeg synes, det begynder at klarne? sagde 
Landmanden og saa' ud gennem Vinduet.

--Skak! meldte jeg.

-- Er De nu der igen!

-- Det er sgu mat! sagde jeg triumferende, jeg 
opdagede det først nu. -- Det er sgu Fanden gale mig
mat!

-- Ja, min Salighed! sagde Landmanden, -- er 'et
ikke det da! Maa jeg bevidne Dem min Højagtelse!
	
Og saa klinkede vi i Portvin.

-- Paa 'en igen! sagde han og stillede sin Hær op
paa ny.

-- Hvem faar De Deres Banko fra? spurgte jeg og 
tømte Glasset.

-- Fra Frølund & Comp.

-- Den er god!

-- Det er ogsaa Udstillingsbanko ... Skak!

-- Ikke saa hidsig, gamle Kvægopdrætter! sagde jeg
og flyttede -- Hvad hedder Møller Kristiansens Datter
heroppe i Svendsmarke?

-- Mariane. Pige med Sving, hva'! ... Skak og 
Tour!

-- Nydelig ja! Og sikken Gang Ben! ... Der røg 
den Springer!

-- Kalder De <sp>det</sp> Spil, højstærede?

-- Det var Dem selv, der har lært mig det ... 

-- Skak igen da, for Satan! ... Nu skinner min 
Salighed Solen!

Og Proprietæren pegede over sin Skulder ud paa
Verandaen, hvor Regndraaberne lyste paa Vinstokkens
Kviste i røde, blaa og gule Farver, medens 
Graaspurvene gladeligen sang dertil.

-- Ja, sagde jeg, -- Skaal for Solen!

Og saa klinkede vi i Kaffe.

-- Nu maa jeg sgu ha' mig en Cigar! sagde 
Værten, -- „Den skær jo immer mere homerestisk ve' 
Damp!”

-- Det var Ret, sagde jeg, -- citer Deres Klassikere! 
... Madame!

-- Haa, haa! Rolig med de unge Heste!

-- Skak og Madame!

-- Det er nok, hvad man kalder „Bukser”! Djævelsk
saa De spiller i Dag, Fætter!

-- Her er knusende varmt! sagde jeg og tog mig 
en Cognak.

-- Maa jeg klinke med Dem? sagde Landmanden
og skænkede i sit Glas.

Og saa klinkede vi i Cognak.

-- Jeg fik da Roserne fra Korsør i Gaar, nikkede
han. -- Her Majesty, Gloire Dijon og Maréchal Niel.

-- Mat! meldte jeg triumferende, -- mat igen!

-- Fa'en heller da!

-- Jo, værs'god og se!

-- Jeg har den dybeste Veneration for Dem og 
Højagtelse! Maa det være mig tilladt at drikke et Glas 
med Dem?

Og saa drak vi i Portvin.

-- Hvor har De navnlig sat Roserne, Proprietær?

-- Sat? jeg har sgu'nde sat dem endnu ...

-- Ska' vi, la' vos, ska' vi ikke ... begyndte jeg,
men anede ikke Fortsættelsen.

-- Jo, la' vos det! sagde Landmanden energisk.

-- Ja, for vi kan sgu godt!

-- Gu' kan vi saa!

-- Skaal, gamle Mand!

-- Skaal! sagde han, -- Skaal og skidt være med 
det!

-- Hvor mon Fanden Regnen blev af! sagde jeg og
gik hen og aabnede et Vindu for at søge efter den.

-- Den er gaaet i sin Fa'er igen.

-- Skak! sagde jeg, -- De blev ganske stille Skak
to Gange, gamle Agrar!

-- Fa'en med det! sagde han og lagde en Arm om
min Hals, -- for jeg kan fuldkommen godt lide Dem!

-- Jeg holder ogsaa rigtig meget af Dem, sagde jeg
rørt, -- rigtig inderlig meget!

-- Vil De være min Ven?

-- Det vil jeg!

-- Og ingenting skal skille vos?

-- Ingenting paa Guds Klode! sagde jeg.

-- Og nu gaar jeg om og henter en Spade, nikkede
min Vært. -- Og saa graver vi Roserne ... 

-- Ja, saa graver vi Roserne, sagde jeg, -- 
Gu'bevares, hvor vi skal gra ... ave, grave dem ... 

Og Landmanden gik.

Og medens jeg sad og ventede paa ham ude paa
Verandaen, for der var jeg pludselig kommen ud, 
skinnede Solen, og Graaspurvene sang som Drosler og
Nattergale, og Vinstokken stod grøn med store, rødblaa
Druer ... 

Det mærkeligste var dog, at Svendsmarke Mølle havde
faaet otte Vinger, for ved Frokosttid havde den kun haft
fire. Men hvad kan der ikke ske i Regnvejr!



DA BABY SKULDE PAA HOTEL

EN LILLE KOMEDIE I TRE AKTER


AGERENDE

<sp>Herren</sp>,
<sp>Fruen</sp>,
<sp>Kolumbine</sp>.


FØRSTE AKT
	
Handlingen foregaar i en villaby uden for en mindre By. Formiddag. Et
hyggeligt Herreværelse med Sol og Bøger og Billeder og Skrivebord. I et
Hjørne en Sofa med et Bord foran. Herren ved Skrivebordet med et aabent
Brev i Haanden. Fruen i Sofaen bødende paa en Barnestrømpe.


HERREN. Tager Du saa med, lille Ven?

FRUEN. Jeg vilde jo gerne ...

HERREN. Saa gør det da!

FRUEN. Men Drengen, Hans?

HERREN. Ham sender vi ind til Fru Clasen; hun vil
jo saa gerne ha' ham.

FRUEN. Ja--a ... Men vi skal vel blive paa 
Skovgaard om Natten.

HERREN. Det skal vi!

FRUEN. Saa skal han altsaa ligge alene paa Hotellet!

HERREN. Kære, der er jo Fru Clasen og to Døtre, og
der er en Kokkepige og en Stuepige; og saa er der
jo ogsaa Clasen selv og Kristian Kusk og maaske
et Par Handelsrejsende; Du kan vist godt faa dem
alle sammen til at ligge inde hos ham!


FRUEN. Nu skal Du være alvorlig, Hans! Du ved jo
godt, hvad jeg mener.

HERREN. Nej, det ved Gud den almægtige, Grete, jeg
gør det ikke!

FRUEN. Jo, for han er jo altid vant til, at jeg selv
giver ham Flasken om Natten, naar han vaagner; og
pusler ham ...

HERREN. Og gi'er ham „tørt“ paa ...

FRUEN. Ja ...

HERREN. Og nu er Du vel bange for, at Fru Clasen
skal made ham op med ... Soya, eller Estragon-
eddike, eller hvad det Stads hedder? og svøbe ham
ind i en Dug og tolv Servietter og kvæle ham?

FRUEN. Du elsker ikke dit Barn, Hans!

HERREN. Knusende, Grete!

FRUEN. Saa vilde Du tage det paa en anden Maade!

HERREN. Jeg skal ved Gud i Himmelen tage det paa
hvad Maade, Du ønsker, min Pige; naar Du bare
vil sige mig ordentlig Besked, saa jeg kan svare
paa Indbydelsen.

FRUEN. Synes Du, jeg kan?

HERREN. Kan ...?

FRUEN. Ja, jeg mener ... synes Du, jeg skal?

HERREN. Ved alt, hvad der er mig helligt: Ja!

FRUEN. Tror Du, at Kolumbine kan vaagne?

HERREN. Hun er vaagnet hidtil, Grete?

FRUEN. Ja, for Kolumbine er jo vant til at passe ham;
saa hun kunde jo tage med ind paa Hotellet.

HERREN. Det var en brillant Idé, min lille! Du er en
Stadspige! Saa skriver jeg altsaa til Johan, at vi
kommer?

FRUEN. Ja--a ... nej ... for jeg ved jo ikke, Hans,
om Kolumbine kan vaagne! Og tænk, om Drengen
skulde ligge der og skrige sig fordærvet, medens vi
er borte!

HERREN. Kald paa Kolumbine, Grete!

FRUEN. Jamen, Hans ...


HERREN. Kald paa Monstrummet, Grete! Hun er vel
hjemme?

FRUEN. Ja, hun er ovre hos Drengen.

HERREN. Kald paa hende ! (Fruen gaar til døren og kalder. 
Kolumbine kommer ind. Hun er en radmager, opløben seksten--syttenaars
Pige i hlaastribet Bomuldskjole og lyserødt Forklæde, der har en stor,
vaad Plamage pas Midten. Hun har Stumpnæse, vandblaa Øjne, hørgult
Haar og næsten ingen Øjenbryn.)

FRUEN. Sover Drengen?

KOLUMBINE. Ja, han gør, Frue. Jeg har li'e gi'et
ham tørt paa.

HERREN (pegende). Ja, det kan man se paa din ...
Garniture!

KOLUMBINE (fniser stille. Kolumbine fniser altid, naar Herren taler
til hende. Hun synes nemlig, at han er noget at det latterligste paa 
Jorden).

HERREN og FRUEN (samtidig). Hør, Kolumbine ...

HERREN (til Fruen). Pardon!

KOLUMBINE (fniser igen).

FRUEN (med Fruehøjhed). Hør, Kolumbine, min Mand og
jeg tager maaske bort paa Tirsdag og kommer først
tilbage om Onsdagen. Tror Du, at Du kan passe
Drengen alene saa længe?

KOLUMBINE. Jo--o, det tror jeg nok; men jeg tør
da'tte være alene med ham her i Huset!

HERREN. Nej, baade Du og Drengen skal bo inde
paa Clasens Hotel.

KOLUMBINE (knækker sammen af Latter). Pi--i--i ... paa
Clasens Hotel!

HERREN (arrig). Ja, Gu' skal I bo inde paa „Clasens“
Hotel.

KOLUMBINE. Hæ--næi!

HERREN (fortvivlet). Grete, Dyret tror mig ikke! Tal til
hende.

FRUEN. Jo, min Mand og jeg har bestemt, at I skal
bo derinde, for at Du kan have Hjælp ved 
Haanden.

KOLUMBINE (fuldstændig rolig). Naa; ja for jeg tør da'tte
være alene med ham her i Huset.


FRUEN. Nej, vist saa! Men tror Du nu ogsaa, at Du
kan passe ham om Natten?

HERREN (inkvisitorisk). Kan Du vaagne?

KOLUMBINE (knækker sammen paa ny). Prut, hit, hit, hit!
Herren spør', om jeg kan vovne?

HERREN (yderst ophidset). Ja, dit skrupgale Fruentimmer,
er det noget at grine af?

FRUEN (tysser paa ham). Saa, Hans, Hans! (Til Kolumbine).
Ja Herren mener, om Du tror, at Du kan høre, naar
Drengen skal ha' sin Flaske om Natten?

KOLUMBINE. Ja--a! jeg kan jo osse faa en af 
Clasens Pi'er til at ligge inde ved mig om Natten.

FRUEN (oplivet). Ja, og maaske kan Du faa Lov at
faa dem begge to, Kolumbine!

KOLUMBINE. Ja, maaske jeg ossensaa ka' faa Lov aa
faa dem begge to, det ka' s'men godt være. 

FRUEN. Naa; ja saa kan Du godt gaa over til 
Drengen igen; saa skal jeg komme over at tale med
Dig.

KOLUMBINE (gaar hen mod døren, men standser pludselig halvkvalt
af Latter). Pyhh, hit, hit, hit! Herren sidder og 
børster sit Overskæg med en lille Børste! (Farer ud).

HERREN (løfter sine foldede Hænder mod Fruen). Grete, jeg 
beder Dig, tag denne Kalk fra mig og lad hende skifte
til November!

Tæppe.



ANDEN AKT

	
Aften. Samme Stue. Tændt Lampe. Herren sidder i en Gyngestol og 
læser en Avis. Fruen sidder i Sofaen og noterer tankefuldt noget op paa et
Stykke Papir.


FRUEN. Hvornaar skal vi af Sted til Skovgaard i 
Morgen?

HERREN (læsende). Klokken fire kommer Vognen.

Pause.


FRUEN (i Tanker). Hvor mange Bleer mon jeg skal ta'
med?

HERREN (lader forfærdet Avisen synke). Bleer ... Naa--aa,
Du mener, naar Du tager ind paa Hotellet med
Drengen! Aa, en tres--halvfjerdsindslyve Stykker vel!
(Læser videre og siger). Nu er saamænd Justitsraad 
Schmalberg i Odense død.

FRUEN (distrait). Saa--aa? Det var da morsomt!

HERREN (ser lidt overrasket op). Aa, ja!

<tab><tab><tab><tab><tab>Ny Pause.

FRUEN. Jeg har bedt Clasen selv komme herud og
hente Drengen.

HERREN (læsende). Naa!

FRUEN. Og tage Kusken med ogsaa.

HERREN (som før). Vil Du køre firehændig?

FRUEN (slaar efter ham). Aa, dit Vrøvl! Det er naturligvis
til at hjælpe til at læsse paa Vognen.

HERREN (lægger Avisen fra sig). Ja, det er sandt, ja. Hvad
har Du for Resten tænkt at tage med?

FRUEN. Vi maa da ha' alt hans Nattøj ...

HERREN. Selvfølgelig!

FRUEN. Og saa Badekarret og Sengen ...

HERREN. Skulde det muligvis ikke kunne tænkes, at
der fandtes en ledig Seng paa Hotellet?

FRUEN. De er alt for store.

HERREN. Jamen, saa er de jo brillante at vokse i!

FRUEN. Og saa skal vi ha' alle hans Dyner med, og
Flaskerne og Høkassen til at holde Maden varm i
og...

HERREN. Det er sandt, Gretemor, -- undskyld, jeg
afbryder Dig! -- men tror Du, at Drengen kan taale
at blive badet i Clasens Vand derinde?

FRUEN (usikker). Ja--a, det ved jeg ikke ...

HERREN. Jamen, for ellers kunde vi da saa nemt tage
et Par Oksehoveder med ude fra Pumpen, og saa et
Tusind Tørv af vore egne til at varme det med.

FRUEN. Uf, Hans, somme Tider er jeg lige ved at
blive vred paa Dig!

HERREN. Fy, fy!

FRUEN. Ja, for Du er altid saa ... Man kan 
rigtignok mærke, at Du ikke er Drengens Mor!

HERREN. Nej ... næ, det er jeg ikke! Men 
forhaabentlig hans Far?

FRUEN (rejser sig). Nu gaar jeg, Hans!

HERREN. Naa, naa, lille! ... Hvad er det for et
Stykke Papir, hun staar med der i Haanden?

FRUEN (mut). Aa, det bryder Du Dig vist slet ikke om
at se!

HERREN. Jo, det ved Gud, jeg gør! ... Skal han
maaske ogsaa ha' sin Døbeattest med?

FRUEN (stamper i Gulvet). Nej, nu <sp>er</sp> Du for slem ! (Vil
smutte ud at Stuen, men indtanges at Manden, der hurtig er sprungen
op af Gyngestolen.)

HERREN. Vil Du stande kvar, din Arrigbøsse!

FRUEN. Slip mig Hans!

HERREN (napper Papiret og læser). 4 Par Strømper, 6 
Skjorter ...?

FRUEN (overvundet). Det er en lille Liste, jeg har lavet
for ikke at glemme noget.

HERREN (stryger hende smilende ned ad Kinden). Aa, Du er en
allerkæreste, lille Honningkage! Maa jeg læse den?

FRUEN. Ja; men Du maa ikke gøre Nar, Hans.

HERREN. Jeg skal være ligesaa alvorlig som en 
udstoppet Frø! (Læser). 4 Par Strømper, 6 Skjorter, 2
Natdragter ... to Natdragter?

FRUEN. Ja, hvis den ene skulde blive <sp>for</sp> vaad, ser
Du.

HERREN (læser). 12 Bleer ... <sp>tolv</sp> Bleer! han skulde
sgu mulkteres for Vandspild! ... 1 Seng med 
Dyner, 3 Tæpper, 1 Rangle, 1 Stk. Violrod, 1 
Gumlering ... Gumlering? skal der ikke staa 
<sp>Gummiring</sp>?

FRUEN. Nej, det er for Tænder.

HERREN. Jamen, han har jo ingen!


FRUEN. Nej, men han faar snart! Har Du ikke set
den lille, søde, hvide Tip, der er ved at bryde 
igennem i Overmunden?

HERREN. Saa--aa? ... nej ...

FRUEN. Saa skal Du faa Lov til at se den i Morgen!

HERREN. Tak! (Læser). 1 Badekar, 1 Svamp, 4 bløde
Haandklæder, 2 rigtige ... fire bløde Haandklæder,
to <sp>rigtige</sp>? Naa ... 1 Høkasse, 1 Kat ... en
<sp>Kat</sp>!

FRUEN. Ja, for han holder jo saa meget af at lege
med Katten, ved Du!

HERREN. Godt! ... 1 Kat, 1 Natlampe, 2 Teskeer, 1
Røromske ...

FRUEN (pludselig lyttende). Jeg synes, Drengen græder?

HERREN (ligeledes lyttende). Næi ...

FRUEN (aabner Døren). Jo--o! (Løber ud).

HERREN (ene, afsluttende Læsningen). 1 Røromske, 1 Flaske
Blyvand og 1 Daase Pudder ... (Lægger Papiret fra sig.
Gaar hen og stopper sig den længste Pibe. Tænder den og gentager stille
og blødt ud i Luften, medens han staar midt pas Gulvet og damper løs).
En Røromske, en Flaske Blyvand og en Daase 
Pudder ... En Røromske, en Daase Blyvand og en 
Flaske Pudder ... En Røromdaase, en Flaske 
Skedevand og en ...

KOLUMBINE (stikker pludselig sit Ansigt ind ad Døren). Jeg 
skulde hilse aa spørre fra Fruen om ... (Knækker overvældet
sammen). Huu, hit, hit, hit! Herren staar li'e ret op og
ned paa Gulvet aa ry'er a' en lang Pive! (Smælder
hurtig Døren i og forsvinder, medens Herren slynger to Stole, et Pund
Tobak og de udkomne Hefter al Salmonsens Konversationsleksikon efter
hende.)

Tæppe.



TREDJE AKT

Villaens Entré. Kolumbine sidder paa Høkassen i lysegraa Havelock, sorte
Traadhandsker og gul, opkrammet Straahat med Strudsfjer og fire Kolibrier i
Pullen. Da det først er gaaet op for hende i sin fulde Klarhed, at hun 
virkelig skal ligge paa Hotel med Baby, har hendes Forstand lidt et ubodeligt
Knæk, og hendes Hjerte er blevet opfyldt af Hovmod; hun fniser ikke mere,
hun anser det for under sin værdighed. Hun sidder med Baby paa Skødet
og tillader ingen andre at røre ham. Det vil sige, hun paastaar, at det er
Baby, thi intet menneskeligt Øje formaar at klassificere ham, i den Grad er
han emhalleret i Sjaler, Overstykker og Hestedækkener; man hører kun af
og til en svag Grynten trænge sig ud fra Forhængene.
	
Fruen er ved at iføre sig sit Overtøj.

Herren er i Skjorteærmer heskæftiget med ved Hjælp af en ny og 
udførligere Liste at optælle de langs den ene væg opdyngede omhyggeligt 
nummererede Kolliers Antal.
	
Et Enspænderkøretøj ruller frem for Døren. Det er Clasen med sin Kusk.

HERREN (kigger i Listen). Nr. 23, en Høkasse! Hvor er
Høkassen? Sidder <sp>Du</sp> og breder Dig paa Høkassen,
Kolumbine?

KOLUMBINE (uden at røre sig). Det kan Herren vel se!

CLASEN (ude fra vognen). Goddag! Goddag! Her er vi 
efter Stamherren!

HERREN. Kom indenfor, Clasen!

CLASEN. Tak, Tak! (Kravler med Besvær ned af vognen. Han vejer
280 Pund levende vægt).

FRUEN. Goddag, Clasen! ... Er der lagt i?

CLASEN. Goddag! Goddag! Jo, ellers Tak, lille Frue!
man har jo da faaet sine Morgenbitre og et Par 
Bajern og no'en andre Delikatesser, hæ, hæ!

FRUEN. Næi ... nej, jeg mener, om der er fyret i
Kakkelovnen i Drengens Værelse?

CLASEN. Naa--aa, saadan at forstaa! Jo--o, der er
tempereret.

KOLUMBINE (rejser sig fra Høkassen). Ja, saa er det vist
bedst, at Herren begynder at bære ud! (Baby grynter bag
Omslagene). Vissevasse, vissevasse, bitte Dengsemand!

CLASEN (peger forundret pas Bylten). Er der levende 
Mennesker der inde?

KOLUMBINE (med Højhed). Nej, det er Drengen!

CLASEN. Hun ligner guhjælpeme en Jordmor! (Kolumbine
vender sig forarget bort, saa at Kolibrierne basker med Vingerne. --
Mandfolkene læsser pas vognen, der lidt efter lidt antager Formation at
et kraftigt Flyttelæs).

HERREN (til Fruen). Hvor vil Du sidde?

FRUEN. Ved Siden at Kusken, hvis der skulde ske
noget.

HERREN. Og hvor skal Drengen være?

FRUEN. Ham ta'er jeg paa Skødet.

KOLUMBINE. Tror Fruen nu osse, at hun kan passe
ham.

HERREN. Og hvor skal Clasen være?

CLASEN. Mig kan Kolumbine jo faa!

KOLUMBINE. Pas Dem sæl, Clasen!

FRUEN. Han skal gaa ved Hovedet af Hesten, hvis
den skulde blive sky.

HERREN. Saa er det vel bedst, at jeg ta'er den i 
Halen?

KOLUMBINE. Herren maa nu'nte tro, at Herren er 
morsom!

CLASEN. Fa'en saa saadan en Slikaspars kan bruge
Snakkekisten! ... Naa, lille Frue, saa op med 
Siddetøjet da! (Hjælper Fruen op hos Kusken).

KOLUMBINE. Her er Drengen. Frue, men pas nu godt
paa ham! Ta' fat med begge Hænder!

HERREN. Ja, saa kan Du godt gaa i Forvejen, 
Kolumbine.

KOLUMBINE. <sp>Mig</sp>! Næ Herren kan da rigtig tro, at
jeg vil ossensaa komme kørende! (Kravler op bag i Vognen
og indtager sit gamle Sæde paa Høkassen, hvor hun slaar en grøn 
Knækparasol op over Kolibrierne).

CLASEN (henne ved Hovedet at Hesten). Saa gaar 'en vel?

FRUEN. Ja; men endelig forsigtigt! Husk paa 
Drengen!

CLASEN. Javel! Men Fruen skulde dog alligevel først
se efter, om han var der!

KOLUMBINE (paa Høkassen). Fruen skal ikke svare paa
Herrernes Flovser!

HERREN. Saa kommer Du straks tilbage, Grete, at vi
kan være færdige til Klokken fire!

FRUEN. Ja--a! Farvel, farvel! kan Dengsen sige 
Farvel til Far! Kom hen og kys ham, Hans! (Herren gaar
hen og kysser ømt to Sjaler og et Hestedækken).

CLASEN. Saa gaar Toget (Kristian Kusk slaar et Knald, 
Kolumbine udstøder et Hvin, og vognen sætter sig i Bevægelse).
	
Men pludselig begynder Kolumbine at fægte rasende med Arme og
Ben og Knækparasol og det hele og raaber:

Katten. Katten, vi har glemt Katten! Mis, Mis, Mis--miav!
	
Herren styrter sig ind i Huset og gennemsøger alle Værelser, hvor
han omsider finder Missen sovende oven paa sin nystrøgne 
Manchetskjorte. Han griber Dyret i Halen og slynger det ud gennem Døren og
lige op pas Kolumbines Hat, hvor Rovdyret øjenlikkelig kaster sig over
den fedeste at de værgeløse Kolibrier. Og medens vognen saa paa ny
sætter sig i Bevægelse, falder

<tab><tab><tab><tab> Tæppet.





„KYDDET“

Vi kom gaaende ved Middagstid ude i Bredgade, min
Broder Pastoren og jeg. Han var kommen til Byen
for at søge et Kald ovre i Jylland i den fede Egn
nede ved Vejle. Ministeren havde modtaget ham 
naadigt, og Pastoren var i saa inderlig godt et Humør,
som kun en Pastor kan være det. Han gned sig 
uophørlig i Hænderne og gentog, som kun en Pastor 
formaar at gentage:
	
-- Nu gaar vi ud i Langelinies Pavillon og tager en
liden Rype, Broder Johannes, og tager en liden Rype,
en liden Rype med Tyttebær ...
	
Der kom to Nonner glidende imod os. Den ene 
ældre og tyk og kødrig som fedet til Eksport. Den 
anden ung, bleg og slank og med et Aasyn som en 
Paradisets Engel.
	
Idet de drog os forbi, vilde de begge skjule deres
Øjne. Men det lykkedes kun for den slanke. Den fede
derimod sendte mig fra Siden under de sænkede 
Øjenlaag et halvt vredt, halvt forfærdet Blik.
	
-- Det var dem! sagde jeg og greb min Broder i
Armen.
        
-- Hvem? spurgte han.
	
-- Ja, nu skal Du høre, nu skal Du bare høre! Det
er en Historie, der vil faa selv dine hellige Tænder til
at løbe i Vand! ... Du kender vel Smedelinien!
	
-- Ja, der sad jeg ofte ved Solfaldstid, den Gang
jeg var i Hans Majestæt Kongens Tjeneste. Der er
saare ensomt.
	
-- Men dog saare mange Ammer.
	
-- Ikke i min Tid, kære Johannes, sagde Pastoren
ivrig, <sp>ikke</sp> i min Tid!
	
-- Jo, ser Du, begyndte jeg, -- det var i Fjor 
Foraar, at jeg opdagede Smedelinien. Der er saa rart 
ensomt derude, som Du meget rigtig bemærker, og saa
er der Fuglesang og Svaner og Nonner. Nonner, du!
lange, sorte Rækker af Nonner ligesom Stenkulsperler
paa en Snor. En gammel Nonne og en ung, ved Siden
af hinanden, eller to gamle og en ung, eller to unge
og en gammel; men aldrig to unge alene. 
Fristelserne er jo saa mangfoldige for Ungdommen, ved Du,
og ...

-- Ja, sandelig, ja! sukkede min ærværdige Broder,
-- og Kødet er skrøbeligt.
	
-- Naa „Kyddet!“ vrængede jeg (thi jeg var meget
ung den Gang), -- Kyddet! Det er sgu ikke værre
med Kyddet end med alt det andet!

-- Jeg vil ikke disputere med Dig om den Slags
Emner.
	
-- Nej, det er meget rigtigt! ... Der vandrer altsaa
Nonner derude paa Smedelinien. Morgen, Middag og
Aften vandrer de der oven paa Maden. Og de taler
allesammen, Fransk, den ene værre end den anden!
... Jeg var netop paa dette Tidspunkt optaget af en
Korrespondance, jeg førte med Häckel ... Du kender
vel Häckel?
	
-- Er det ikke ham, Darwinisten?
	
-- Jo, det er netop ham, „Darwinisten“, jo! Jeg
havde skrevet til ham om, hvorvidt man, naar man 
parrede et Menneske med en Orangutang, turde vente at
faa et levedygtigt Afkom ... Nej, nej, afbryd mig nu
ikke, Thomas ... levedygtigt Afkom, og i Tilfælde
deraf, om dette da ikke vilde være det eklatanteste 
Bevis for disse to Væseners Udspring fra samme Urrod. 
Sagen interesserede mig i højeste Grad, og jeg lagde
derfor sjeldent Mærke til, hvem der passerede mig forbi,
naar jeg sad derude paa Smedelinien fordybet i 
Tanker ... Saa var der en Dag, hvor jeg netop havde
modtaget Brev fra Jena. Häckel skrev, at bortset fra
selve Eksperimentet: dessen Ausführung auf <sp>groszen</sp>
Schwierigkeiten stoszen würde (dette er hans egne Ord),
troede han for sit Vedkommende ikke, selv om 
levedygtigt Afkom præsteredes, at man kunde sige at være
kommen Sagens Kerne nærmere. Naa, heri var jeg nu
fuldstændig uenig med ham, og jeg ...
	
-- Kære Johannes, afbrød min Broder mig og lagde
en dæmpende Haand paa min Arm, -- jeg vil da for
din egen Skyld meget haabe, at Du i dette Øjeblik
giver stærkt efter for din digteriske Fantasi!
	
-- Nej, det ved Gud jeg ikke gør! Du kan godt faa
Brevene at se hjemme hos mig!
	
-- Et Menneske og en Orangutang!
	
-- Tja--a, Forskellen er jo ikke større ...
	
-- Det er at bespotte!
	
-- Saa--aa? jeg stillede mig endogsaa selv til
Disposition.
	
-- Lad nu den Spøg fare! afbrød Præsten mig
strengt.
	
-- Jamen, kære, forstaar Du da ikke, at 
Videnskaben ...
	
-- Jeg ønsker <sp>ikke</sp> Emnet uddybet!
	
-- Godt, som Du vil! ... Jeg sad altsaa og tænkte
paa disse Sager midt i Solskinnet henne ved det lille
Hus, Du ved, ved den første Omdrejning fra 
Grønningen. Flere Afdelinger af Nonner var allerede draget
mig forbi; men jeg havde ikke faaet andet Indtryk af
dem end noget ubestemmelig sort, der gled lydløst hen
over Grusgangen ... Saa blev jeg med ét reven ud af
mine Tanker ved at høre en Stemme sige: „Og derpaa
drog han fra Kong Antiokus i Syrien, langs 
Middelhavets østlige Kyster for endnu en Geng at ...“ Det
var ikke saa meget Ordene, som Stemmen, der fik Tag
i mig. Hvilken Stemme, Du! Den lød saa troskyldig,
saa barnlig, saa naiv, saa ... som Fuglesang blandt
Bøgeløv i Maj! Jeg løftede Hovedet og saa' to hellige
Søstre gaa forbi, en ung og en gammel. Den gamles
Ansigt kendte jeg: blegfedt, uden Øjenbryn og med
smaa, stikkende, brune Øjne. Den unge havde jeg 
derimod aldrig set før. Aa, Gud, hvor var hun dejlig!
Men de havde allerede passeret Bænken, inden jeg fik
min Forstand igen, og gik nu med Ryggen imod mig
... Jeg forsikrer Dig, Thomas, jeg var lige ved at gi'
et Hvin fra mig bare for at faa dem til at vende sig.
Men jeg opgav det. Jeg kan aldrig handle lige straks.
Beslutningen maa altid først ligesom lagres i mig. Men
saa plejer den jo rigtignok ogsaa at eksplodere med et
Knald!

-- Hvordan saa' hun da ud, den unge Pige? spurgte
Præsten interesseret.

-- Ja det kunde jeg ikke straks huske; jeg saa'
bare hendes Mund for mig. Men saa rejste jeg mig og
gik efter dem. Og glemt var Häckel, og glemt var
Oraugutængerne! Mennesket staar dog, naar alt kommer 
til alt, Mennesket nærmest! ... Ved Enden af
Stien vendte Nonnerne om og kom imod mig. Gud
forbarme sig, hvor jeg rystede! Jeg maatte sætte mig
paa en Bænk og lade dem passere. Jeg saa' slet ikke
paa den gamle; men jeg slugte den unge. Jeg 
magnetiserede hende med mine Øjne, og hun slog Blikket
op, <sp>hun slog Blikket op, Du</sp>! Aa, kukkelukkeluk,
kukkelukkeluk!

-- Hvad er det dog, hvad er det dog, Johannes?
spurgte min Broder bekymret.

-- Hvad det er, kære; det er Henrykkelse! For at
udtrykke de store Følelser maa man ofte tage sin 
Tilflugt til Ursproget (for Resten ogsaa et Bevis for 
Darwinismen!) ... Forestil Dig det yndigste lille Ansigt
indrammet at et hvidt Nonnelin: Lange, sorte Øjenhaar
ned mod bløde, matgule Kinder; for hun sænkede
straks Blikket igen. Og saa Munden, Du, <sp>Munden</sp>!
aa Thomas, Thomas! ... 

-- Sagde Du noget til dem?

-- Nej, næ--æ! jeg stirrede bare paa denne Mund!

-- Hvordan var den da?

-- Et Hyben, Du! to Hyben, fuldmodne, røde, 
truttende ud lige til at kysse! Umm, umm, umm, dejlig,
dejlig!

-- Du kyssede hende da vel ikke? spurgte Præsten
med vidtaabne Øjne og Sved paa Panden.

-- Nej. Men jeg bandede paa, at jeg <sp>vilde</sp> kysse
hende! En saadan Mund er skabt til Kys og ikke til
Bønner!

-- Man bør <sp>beherske</sp> slige Lyster! sagde min
ærværdige Broder pludselig og slog i Fliserne med sin
Stok.

-- Javel, ja, naturligvis! Jeg laa saamænd ogsaa og
beherskede mig en hel Eftermiddag paa min 
Chaiselongue! ... Nej, lille Du, det eneste, der er at gøre,
naar man faar en slig uafviselig Lyst, er at tilfredsstille
den jo før jo hellere, før faar man ikke Ro.

-- Sæt, Du nu fik Lyst til ... til at <sp>dræbe</sp> Dig
selv? indskød Pastoren dybsindigt.

-- Aark, det har jeg saamænd haft mange Gange!

-- Men ...? spurgte han haanligt.

-- Og jeg har ogsaa forsøgt det! Jeg har drukket
Opium to Gange; men det har øjensynligt ikke været
tilstrækkeligt. Skønt sidste Gang tog jeg tre Gange saa
meget som første.

-- Kære Broder Johannes, begyndte Præsten. Men
jeg afbrød ham og fortsatte:

-- Det var for Resten morsomt sidste Gang! Jeg
sov i fjorten Timer, tror jeg, og kastede op i tolv.
Hver Gang en Sælgekone ude paa Gaden gav sig til
at raabe, eller en Dreng begyndte at fløjte, eller en
Dør i Huset blev slaaet haardt i, var jeg saa sensibel,

at jeg maatte vomere! Og rent galt blev det, da 
Studenten ovenpaa gav sig til at spille paa Pikkolofløjte,
for saa kunde jeg ikke holde op igen. Jeg laa i over
en halv Time og kastede op paa Melodi af: Du gamla, 
du friska, du fjälhöga Nord ... Men det var 
Historien, vi kom fra!

-- Jeg vil ikke høre mere! sagde Præsten patetisk.

-- Jo, kære da, ellers kan Du jo ikke dømme mig!
... Jeg <sp>vilde</sp> altsaa kysse, og jeg <sp>maatte</sp> kysse
for at faa min Sjælero tilbage. Hjemme paa min Sofa
havde jeg ligget og ruget en Plan ud. Og saa en Dag,
jeg saa' Nonnerne komme henne i Omdrejningen ved
Kastellet, lagde jeg mit Uhr med Kæde midt paa Stien.
Den gamle fandt det, og jeg kom ilende til og takkede
hende i et langt, udmærket fransk Foredrag. Men den
lille ved Siden af saa' slet ikke paa mig, ikke en 
eneste Gang. Hun stod rimeligvis og tænkte paa Kong
Antiokus. Og tale til hende turde jeg ikke. Men jeg
stirrede paa hendes bløde Kinder og paa hendes 
Øjenhaar og paa Munden, især paa Munden! Jeg forsikrer
Dig, det endte med, at jeg blev aldeles fjollet! Og da
jeg saa skulde til at sige Farvel, faar jeg mit Bæst af
en Stok ind mellem mine Ben og maatte meget mod
min Vilje danse en Stump Mazurka foran Damerne.
Den gamle smilede bredt; og jeg saa' en ganske lille
bitte skælmsk Trækning i den unges Mundvige. Det
var mig et godt Varsel. Hun var altsaa ikke helt 
opslugt af Middelhavets østlige Kyster! ... Men saa hilste 
de; og borte var de!

-- Haa, haa haa! lo Præsten skadefro.

-- Du griner for tidligt, lille Thomas, sagde jeg 
arrig, -- Du griner alt for tidligt! Historien er ingenlunde
forbi endnu, min Dreng! ... Da jeg gik hjem den
Dag, svor jeg nemlig højt og dyrt, at Pigebarnet
<sp>skulde</sp> kysses, selv om jeg ogsaa kom paa Vand og
Brød i fem Gange seks Dage derfor!

-- Jamen ...

-- Vær nu bare stille, for nu kommer det! ... Det
var i Middagsstunden en tre--fire Dage senere. Jeg
sad paa min sædvanlige Bænk og stirrede hen mod
Kastellet. At hun vilde komme den Dag, vidste jeg;
og at jeg vilde kysse hende den Dag, vidste jeg 
ogsaa. Det regnede saa smaat, saa jeg sad med Kraven
smøget op og med Hatten ned i Øjnene -- (Saaledes
tænker jeg mig Kuguaren sidde i Urskoven!) Der var
næsten ingen spadserende paa den Tid. Jeg sad og 
rystede; jeg vilde gerne være løbet min Vej ...

-- Det skulde Du sandelig have gjort!

-- Saa maatte jeg jo bare ha' begyndt forfra igen!

-- Jamen ...

-- Stille! ... Pludselig gav det et Ryk i mig. Jeg
havde faaet Øje paa to sorte Skikkelser henne ved 
Omdrejningen. Den ene gik med en Paraply holdt skraat
ind over den anden. Det var den gamle, der bar 
Paraplyen. Hun gik nærmest over mod mig. Jeg tænkte et
Øjeblik paa at springe tværs over Vejen og stille mig
bag et Træ for derfra at styrte løs paa mit Bytte, eller
kravle op i Træet og springe ned paa hende. Men jeg
blev siddende. Og jeg saa' hendes Ansigt komme 
nærmere og nærmere. Jeg saa' hendes fine, dunede 
Kinder, hendes kyske Øjne og hendes Mund, og til sidst
kun hendes Mund! Den var som det Fyrtaarn, der
trækker Albatrossen til sig! ... Nu var hun lige ud
for mig. Jeg rejser mig langsomt, og ...

-- Johannes! raabte min Broder uvilkaarlig og greb
mig i Armen. Men jeg fortsatte, hed af Erindringen:

-- Og jeg tager et langt Skridt frem forbi den
gamle med Paraplyen; og jeg griber den unge med
disse begge mine Hænder om Hovedet (jeg ser endnu
mine Fingre mod det sarte Nonneslør, og jeg ser 
hendes forskræmte Øjne, store og blaa!). Og jeg bøjer
min Mund ned til hendes og kysser hende og kysser
hende og kysser hende, som var jeg gal, kysser hende,
saa hun segner om i mine Arme. Og jeg bærer hende 
hen paa Bænken og sætter mig ved hendes Side og
kysser hende igen og igen! Og Du, Thomas, <sp>hun
besvarer mine Kys</sp>! Jeg kunde ha' siddet der
med hende til Dagens Ende, hvis ikke ...

-- Kom der nogen? spurgte Præsten aandeløs.

-- Nej; men jeg blev reven ud af min Ekstase, ved
at nogle Ord atter og atter blev skreget tæt ved Siden
af mig. Jeg rejste Hovedet og saa' mig om. Og der
stod saa den gamle Nonne, stiv som Loths Hustru
foran Sodoma, med Paraplyen i den oprakte Haand og
gentog med hvinende Stemme:

-- Mon dieu, mon dieu, que faites-vous donc, 
monsieur? que faites, faites, fai--aites vous-donc ???
  
Og jeg saa' ned paa hende, der laa i min Arm, saa'
hendes blege Ansigt og lukkede hendes Øjne, og, 
vidunderligt at sige, jeg syntes ikke, at hun var nær saa dejlig,
som før jeg havde kysset hende. Og saa ... ja, saa
er der ikke mere! ... Jeg løb min Vej!
  
-- -- -- 
  
Vi var kommen et godt Stykke ud ad Langelinje,
min Broder og jeg, og vi gik en Stund tavse ved 
hinandens Side.

-- Naar han nu oplader sin Mund, er det for at 
fordømme dig! tænkte jeg.

Og saa pludselig løftede Pastoren Hovedet.

-- Saa hun kyssede Dig virkelig igen? spurgte han
med et drømmende Blik over mod Refshalen.
  
Da smilte jeg tryg og glad. Hvorpaa vi gik op i
Pavillonen og bestilte Ryperne.

*




AT KREPERE KAMMERHERREN

Hun stod ældgammel, graa og krumbøjet lænet op til
Gavlen af sit Hus en Dag i Midten af Maj, da
jeg gik forbi ude paa Vejen for at komme hen i 
Skoven, hvor Anemonerne og Bøgen var i Spring.
	
Hun stod og støttede sig med begge Hænder til en
tyk, halvtafbarket Hasselkæp og stirrede med sine 
udslukte Øjne ind i den lysende Sol. Hendes Ansigt var
rynket og furet og støvgraat i alle Folder. Det korte,
graagrønne Haar stak i stride Tjavser frem under
Huen. Og hendes knolignende Fingre krummede sig
krampagtigt om Stokkens Haandgreb.
	
-- Go'dav! sagde hun.

-- Goddag, Maren.

-- Nu har vi faaet Solskin, sagde hun igen.

-- Ja, sagde jeg.

-- Kom nærmere, a ka' itte drage Kjendsel paa
Dem!
	
Jeg skraaede over Vejen og blev staaende foran
hende mellem de to storhovede Piletræer, der strakte
deres tusindfingrede Grene op mod den blaa Himmel
og bad om Sommer, rigtig Sommer med Regn og Sol
og Tordenbyger og saa mere Sol igen.
	
-- Naa a tøt nok, te det var Dem, nikkede den
gamle, -- a har set Dem gaa forbi her i Vinter inde
fra Sengen. A har lagt hele Vinteren, det gør a hver
Vinter. Men saa fornam a i Dav, te a' Solen hun 
skinnede saa varmt, aa saa krøw a ud. -- A maa jo osse
sæl skjøtte Faarene nu! lagde hun arrigt til.
	
Og hun slog ud med Stokken hen mod Brakmarken,
hvor der gik et Par sammenkoblede Faar og græssede
efter Recepten: Søger, skulle I finde!
	
-- Hun er jo rejst i Gaar, det Svin! vedblev Maren
i samme Tone, -- saa a er jo jenne om det nu!

-- Saa hun <sp>er</sp> rejst? sagde jeg og anede ikke hvem.

-- Ja Gu' er hun rejst da! Aa a er glad ved det,
for hun var den værste beskidte So siden Verdens 
Skavelse! -- Han, Kammerherren, som di kalder ham, ska'
jo sætte mig en Kone i Huset til Hjælp, men han flyr
mig altid det værste Krammerasie bare for aa pine den
Smule Liv væk, der sidder i mig. Hun stjal, giore hun,
Rakkeren, osse! Hun sku' jo malke Marie for mig, ser
Di; for a ka' jo ikke længer krumme Ryggen; aa saa
hadde hun en Trepæleflaske her bag paa Rumpen 
under Skørtet, og den fyldte hun saa, og tyllede i 
Ungerne, for der var jo ingen Fortjeneste for Manden i
Vinters.

-- Saa hun var gift?
	
-- Næ, Gu' var hun'de gift! Di ligger bare saadan
aa dasker sammen! -- Næi, han <sp>maatte</sp> junde gifte
sig, ser Di, for han hadde jo faaet Fattighjælp her,
den Gang hans første Kone døde.
	
-- Vil De da giftes?

-- <sp>Vil?</sp> ja det vil di sgu gerne! Men naar det nu
stri'er imod Lovene? Han ska' jo først betale Hjælpen;
men hvor Fa'en ska' han kunne det, naar di leverer en
Unge hvert Aar?
	
-- Næi saamænd! Men saa kommer der jo aldrig
Ende paa den Historie.

-- <sp>Ende?</sp> Næi, di ender sgu li'e lukt i Helvede,
naar Lovene ska' overholdes. Men det er sgu godt nok
til <sp>dem</sp>! - Vil Di'nne med ind og se al det Skidt
og Møj, hun har ladt ligge efter sig?

-- Jo--o Tak, sagde jeg, -- det kunde jo være 
morsomt nok!
	
Og nu gik vi ind gennem en faldefærdig Port, hvis
Fløje hang hullede og skidne af Snavs og Vejr og
Vind paa deres Hængsler.
	
Næsten hele Gaardspladsen var opfyldt af en 
stinkende Mødding. Huslængernes Kalkpuds var afskallet,
og Leret og Stolperne grinede frem, og Straataget hang
i Laser.
	
-- Det var en svær Mødding, De der har, Maren,
sagde jeg.
	
-- Ja; men hun har heller ikke vaaren kørt ud i tre
Aar.
	
-- I <sp>tre Aar</sp>?
	
-- Ja, hvad Fa'en! a ka' da junde <sp>slæve Møjet</sp> væk!
sagde den gamle stadig arrig. -- Aa di, der <sp>skal</sp>, di
gør 'et itte!
	
-- Er det da ikke Deres eget Sted?
	
-- Gu er 'et saa, saa længe a lever! -- Kom nu
med ind, saa ska' a vise Dem Dokkementet!
	
Inde i den stenbelagte Forstue var en Dør til højre
og en til venstre.
	
-- Der boede <sp>hun</sp> inde, pegede Maren. -- Kom nu,
skal Di se, hvodden hun er rejst fra det hele, den
Møjso!
	
Vi gik ind ad Døren til venstre.
	
Der var to Stuer med lerstampet Gulv, tilspigrede
Vinduer og Bjælkeloft, som hang En næsten ned paa
Hjernen.
	
-- Ka' Di se! Ka' Di bare se! ivrede Konen og
pegede med Stokken paa de Halmstumper, Fjer, 
Murbrokker og skidne Klude, som laa spredt over Gulvene.
-- Den Svinemær! sagde hun og satte Stokken haardt
ned. -- Aa se nu Grukedlen, vedblev hun i Ekstase og
løftede Laaget af en stor, indmuret Gryde, der stod i
Hjørnet ved den aabne Skorsten. -- Har Di set no'et
værre siden Verdens Skavelse? Men hun kogte da osse
baade Skidt og Suppe i den! Hun sku' sgu bedømmes
til at <sp>slikke</sp> den ren! -- Men kom nu over ve'
mig ...
	
Ovre „ve“ Maren paa den anden Side Gangen, var
der ogsaa to Stuer.
	
Jeg havde jo efter Konens kraftige Udtalelser maattet
vente, at der derovre var rent og nyvasket som hos en
Vallødame. Men da hun aahnede Døren, maatte jeg i
Hast snuppe mit Lommetørklæde op og holde mig det
for Næsen for ikke at kvæles af deri uheskrivelige Stank,
der pressedes mig i Møde fra de indelukkede Rum.
	
-- Værs'god aa sæt Dem!
	
Jeg satte mig paa en Træstol lige over for Sengen,
hvis fede, plettede Dyner og gulgraa Lagen laa hulter
til bulter mellem hinanden.
	
Der stod et malet Træbord under Vinduerne. Og i
det ene Hjørne var der en lavstammet, tykmavet 
Kakkelovn med Kogehul. Paa de kalkede Vægge hang 
Fotografier i Glasrammer samt et stort Træsnit, klippet ud
af et Billedblad og forestillende: <sp>Gambettas 
Jordefærd</sp>.
	
-- Ka' Di se den hvide Klat der paa Gullet? spurgte
Maren.
	
Jeg drejede Hovedet og saa' noget som Kalk eller
Flødeskum ligge henne i Hjørnet bag Bordet.
	
-- Ja, sagde jeg, -- hvad er det?
	
-- Det er mit Mellemgul'svand.
	
-- Hva' for no'et?
	
-- Jo, for a faar somme Tider saadan en fæl 
Trykken for Brystet, aa saa ta'r a no'et a' denne hersens
Flaske. Aa saa tapløver Vandet ud a' mig. Men det
linner. Det har Dokteren skreven op til mig. For a vil
itte dø!
	
-- Hvor gammel er De egentlig, Maren?
	
-- A er ligefrem toogfi's den syttende Juli. Og nu
har a vaaren Enke i femogtredve. Min Mand og mig
hadde ikke uden fem Rigsdaler, da vi holdt Bryllup.
Han var Væver, aa vi gik paa Arbejde. Aa saa kjøbte
vi det her Sted for elve Hundrede Rigsdaler. Det vil
si'e, der var ingen Hus paa Lodden, forstaar Di, det
byggede vi sæl. Vi fik Matrejalerne ude i Byen, aa saa
byggede vi. Aa vi hadde betalt hele Kaven ud saa nær
som paa hundrede Rigsdaler, da Manden døde!

-- Men hvor fik De dog alle de Penge fra?

-- Penge? gentog Maren. -- Vi vævede den Unde
lyneme naturligvis baade Dav og Nat! Men se saa døde
han jo, aa saa var 'et, a' di fik min Søn narret til aa
sælge Stedet til Kammerherren, som di kalder ham, for
han var da kun Jægermester den Gang. Og saa en
Daw ligger der en død Hare ude paa Mødningen, som
var skudt udenfor Jagttiden, og den faar di mig til at
gaa til Byen med til Herredsfogden, for di maa junde
skyde, naar di 'nne <sp>maa</sp>! Aa han si'er saa til mig: A
tøt, te hun ser saa klejnmodig ut, bitte Mutter, hva' er
der i Vejen? Aa a fortæller ham jo saa, hvodden det
er, a' min Søn har solgt Stedet til Kammerherren. Det
har han sgu'nde Lov til! si'er saa Herredsfogden til
mig, aa vil Di ha' det, bitte Mutter, saa skal a faa
Kammerherren til aa betale flere Tusinde Dalers Mul't,
fordi han har handlet med en umyndig. Næi, si'er a
saa til Herredsfogden, det vil a da itte. Aa hvorfor itte?
si'er han til mig. Næi, si'er saa a til ham, for Stedet
ligger jo li'e ved Skoven, aa a vil da saa gjerne ha'
Lov aa sanke et Par Pinde. -- Saa kommer a jo op
til Kammerherren; og Forvalteren vil jo saa ha', a' a
ska' skrive Skjødet under. Nej, det gjør a itte, si'er a,
uden paa Betingelser. Hvor er hun bleven saa klog fra?
spø'r saa han. Den, der ligger et godt Ord paa min
Mund, ham slaar a ikke paa hans Kjæft, si'er a, aa a
skriver itte Skjødet under uden paa Betingelser. Aa saa
kommer Kammerherren: Naa, si'er han aa slaar ud, det
var jo det Skjøde, bitte Mutter! Ja, det skriver a itte
under uden som paa Betingelser, Hr. Kammerherre!
Betingelser? si'er saa han, det er Fandens, saa hun er
bleven klov! Hvem har oplært hende i det? Ja det
kommer ikke Sagen ved, si'er saa a, og den, der 
ligger et godt Ord paa min Mund, ham slaar a ikke paa
hans Kjæft, Hr. Kammerherre, si'er saa a. Hva' er saa
det for Betingelser? si'er saa han, for Stedet vil a sgu
ha', det ligger midt i mine Jor'er, bitte Mutter! Jo--o,
Hr. Kammerherre, -- eller den Gang var han da kun
Jægermester, -- a vil sidde i Huset til min Dødedaw
... Men nu skal Di sæl se Dokkementet!
	
Og den gamle rejste sig fra Sengekanten, hvor hun
havde siddet og holdt sin Tale, og rokkede ind i det
forreste Værelse og fremtog af den øverste Skuffe i en
rødbroget Dragkiste et gulnet, fire Gange sammenlagt
Papir, som hun flyede mig.
	
Og jeg læste paa Papiret, at Kammerherren 
forpligtede sig til aarlig, saa længe hun levede, at levere 
Enken Maren Hansen, Vævers kaldet: Et Lispund Smør,
tre Lispund Ost, to mellemstore Skinker o.s.v., o.s.v.,
samt lade vaske for hende og sørge for, at Huset blev
vedligeholdt ude og inde, holde en Kone „i den 
anden Ende“ til at passe hende og sysle om hende. Og
til syvende og sidst sørge for, at hun fik en hæderlig
Begravelse „efter Egnens Skik og Brug“.
	
-- Ja, det er jo meget redeligt altsammen, sagde
jeg og leverede Dokumentet tilbage.
	
-- Ja--a, sukkede Maren og blinkede med sine matte
Øjne, -- det er jo rele nok, hva' der staar i Papiret,
men han holder s'men itte no'et a' 'et! Nu var 'et i
Onsdaws fjorten fulde Dawe siden, a' den svenske So
hun rejste, -- for hun var svensk osse, Svinet! -- med
Ungerne. Aa a har skikket det ene Bud efter det andet
op paa Gaarden, a' a sat alene aa ku' itte malke Marie
begrundet paa á a ku itte krumme min Ryg længer. Men
se om han sender mig en anden Kjælling! Aa Vadsken
har a sæl maattet besørre i mange Herrens Aar. Hva'
ka' det saa nytte, a' det staar i Papiret? A ka' jo ligge
her alene om Natten aa omkomme i mit Mellemgul'svand,
uden a' no'en Mors Sjæl saa meget som nyser a' 'et!

-- Jamen Sønnen ... Deres Søn, kommer han ikke
og ser til Dem?

-- Orknej! han har jo ha't den Profit a' mig, som
han <sp>ka'</sp> faa, aa a ser ham aldrig! ... Næi, di eneste,
der trøster mig, det er saamænd di umælende ...
Vakker? Vakker? begyndte hun pludselig at kalde med
kælen Stemme.
	
Og frem af de fede Dyner kom kravlende en lille,
brun Hund ikke større end en god Rotte.
	
-- Det er min Kjærrest, nikkede hun og klappede
Dyret, der slikkede hendes snavsede, knolignende Haand
-- Aa saa har a lært ham til, vedblev hun, og det var
første Gang jeg saa' noget i Retning af et Smil oplyse
hendes Dødningeansigt, Aa saa har a lært ham til
a' hoppe op i Vinduet aa halse a' Kammerherren, naar
han kommer her forbi, hæ, hæ! Det kreperer ham jo!
... Aa saa har a jo ossensaa Kamilla ... Kamilla--a.
	
-- Mjav--av! svarede det borte under Kakkelovnen.
	
-- Ja, kom saa da lille Milla, kom saa, lokkede 
Maren, -- a' den fremmede Herre ka' se Dig!
	
Men Milla sagde bare: Mjav--av! én Gang til og
blev, hvor den var.
	
-- Aa ka' han handle saadan mod mig, naar a 
lewer, nikkede Maren videre, -- hva' ka' han saa'nde
hitte paa, naar a er død?
	
-- Sønnen? spurgte jeg.
	
-- Næ Kammerherren sgu! sagde hun arrig. -- 
Sønnen? hæ, ham har a sgu slaaet a' Tanker for længe
siden! ... Di saa' jo nok, der stod i Papiret, a' a
sku' ha' en passende Begravelse; men den snydder han
mig nok for!
	
-- Naa--aa ...
	
-- Jov! Men snydder han mig, saa ska' a Fanden
lyneme snydde ham igen! nikkede hun og der 
glimtede i hendes slørede øjne som et Lyn bag en Sky.

-- Det er rigtigt! sagde jeg. -- Men hvordan vil De
bære Dem ad med det, Maren?
	
-- Ja, det bli'er min Sav, lo hun ilde, -- det bli'er
min Sav! ... A ska' lewe saa læ'e, saa læ'e, som a
paa no'en Maade ka' driwe det til! A kjøwer 
Mellemgul'sdraaver for hver en Skilling, a ka' skrave sammen.
En er da En sæl nærmest!

-- Naturligvis! Men hvor gammel er det, De er?

-- Toogfi's ... Men det er ingen Alder! Min Mor
blev syvoghal'fems og døde tre Gange, inden di fik
Livet a' hinde!

Saa--aa?
	
-- Ja, for hver Gang, di troede, te hun var død,
saa rejste hun sig op og spiste Hvidkaalssuppe.
	
-- Det har været en kraftig gammel Dame! sagde
jeg.

-- Ja, fordi En er gammel, er En sgu ikke saaden
li'e til aa kjøre paa Mødningen!
	
-- Nej Gud bevares! sagde jeg og stod op fra 
Stolen. -- Men nu maa jeg af Sted, Maren!
	
-- Naa ... Vil Di 'nne æde en Ævleskive, a har
her i Skuffen? Hun begyndte at trække Bordskuffen ud.

-- Næ Tak, Tak! Jeg har nylig spist!
	
-- Naa, saa ka' den jo ligge til næste Gang, Di
kommer ... For Di kommer da igjen. Det vil krepere
Kammerherren, a' Di har Deres Gang hos mig!

-- Ja Tak, jeg skal nok komme! ... Naa, Farvel
Maren!
	
-- Fa'wel, aa Tak!
	
-- Sæl Tak, Maren!
	
-- Hør ku' Di 'tte gjøre mig en Villighed! spurgte
hun pludselig og famlede efter min Haand, som hun
nys havde sluppet.
	
-- Jo--o, sagde jeg.
	
-- Ka' Di 'tte malke Marie for mig?
	
-- Malke? ... Nej, det kan jeg ikke!
	
-- Jow vist ka' Di saa! Aa nu har hun staaet med
Mælken i to Dawe ... Ku' Di 'tte prøve paa det,
hva'? Hun lidder saa fælt ved det ... A ka' junde
krumme Ryggen.

-- Jamen, jeg har aldrig malket før .
	
-- Aa, Di ka' sgu allenfals gøre 't li'saa godt som
den svenske So! Di ska' bare saaden hive op og ner
i Patterne.

-- Enfin, sagde jeg, -- godt, Maren: saa malker jeg
Marie!
	
-- Jøsses Kos, smilede den gamle og gottede sig.
-- Jøsses Kos, hvor det vil krepere Kammerherren, a'
saadan en fin En har hjulpet mig!
	
Og hun rokkede sjæleglad ud og hittede en Spand
frem og en Malkeskammel; og jeg gik over i 
Kostalden og malkede Marie.
	
Maren stod ved Siden af, støttet paa sine Kæppe.
Hun kluklo helt nede fra Maven og mumlede og 
mumlede:
	
-- Aa Jøsses Kreste Kos, det sku' Nammerherren se!
Aa Jøsses Kreste Kos, det sku' Kammerherren se! Det
vilde krepere ham! Det vilde krepere ham!




DEN YDERSTE TERMIN

(En mystisk-hypnotisk Selvoplevelse).

De kender jo allerede Bent, den lille, nervøse 
Forfatter, der drak Absint au lait i denne lystige Bogs
første Historie.
	
Han er det prægtigste Menneske under Solen, 
forsikrer jeg Dem. Men hans Nervøsitet kan imellem 
Stunder overgaa al Forstand. Og da er han farlig, for da
smitter han. Jeg har selv maattet lægge Nerver til 
engang. Ingen kender sin Besøgelses Tid.
	
Vi mødtes i sin Tid hver Eftermiddag paa „Bernina“
for at drikke vor Kafé, som Opvarternes Ypperste kaldte
det. Vi sad da gerne inde i det bageste Lokale i den
Sofa, der vender Ryggen til Køkkenet.
	
I Sofaen lige over for plejede et løjerligt Individ at
slaa sig ned: en Mandsling af næsten ængstende smaa
Dimensioner. Al hans Livskraft syntes at være strømmet
ham til Hovedet. Den øvrige Skabning er derimod 
utilladelig forsømt.
	
Naar han ved Hjælp af Arme og Ben har kastet sig
tilbage i Sofaen, kan Fødderne ikke naa Gulvet, men
hænger da bestandig og pilker efter det.
	
Det ser ud, som om en jævn Vind uophørlig fór
ham igennem Benklæderne.
	
Eller som om han var evig fordømt til at træde 
Bælgen paa et usynligt Orgel.
	
Ogsaa han drikker Kafé.

Naar det er besørget, betjener han sin Næse med
Omhu. Derpaa lægger han sin højre Arm bag Nakken,
lukker Øjnene halvt til og falder hen.
	
Venstre Arm hænger slapt ned langs Siden. Haanden
rolig, Fingrene udspilede. Men lidt efter lidt krummer
de sig sammen i Vifteform og begynder at bevæge sig
med voksende Hastighed. Det er, ligesom han tilvifter
et eller andet brændende Punkt paa sit venstre Laar en
forfriskende Kølighed. Og Benene gaar op og ned, op
og ned uophørlig. Luften støder han ud gennem Næsen
med regelmæssige Mellemrum.
	
Han synes at sove ved Damp. Hvert Øjeblik venter
man at se Sofaen sætte sig i Bevægelse, retlinet som
paa Skinner, frem gennem Panelet, ind gennem 
Buffetværelset, ud af Døren og væk!
	
Og saa Ansigtet!
	
Jeg kendte for et Par Aar siden en ung Pige. 
Nydelig! Men saa en skønne Dag begyndte Øren, Næse
og Øjne at vokse ud paa hende, forlænge sig, svulme ...
	
Det var rædselsfuldt!
	
Jeg fik Kvalme, naar jeg saa' hende. Og Børn skreg,
bare hun viste sig i en Døraabning.
	
Det var „Elefantsyge“, hun led af. Den ytrer sig
netop deri, at alt fremstaaende paa et Menneske 
forlænger sig.
	
Aldrig har vist denne Sygdom naaet et højere 
Kulturtrin end hos Manden i Sofaen.
	
Ørene kan endda gaa! Men Næsen! Og Øjnene --
især Øjnene.
	
De ligger og vipper ude paa Kinderne. Og saa er
de gule i Kødet med stærkt røde Aarer ...
	
Ja ikke sandt, det er modbydeligt! Men jeg vilde
geme, De skulde indrømme, at under disse 
Omstændigheder var det intet Under, at Bents sensible Natur
følte sig rystet.
	
Straks den første Aften mærkede jeg da ogsaa, at
Fænomenet gjorde Indtryk paa ham. Dog ikke i nogen 
overvældende Grad forøvrigt. Han talte ganske rolig om
det, da vi kom ned paa Gaden.
	
Og ved det andet og tredje Møde syntes han 
endogsaa slet ikke at ænse Genboen. Kun da jeg et Par
Gange tilfældigvis saa' op fra min Avis, fangede jeg
hans Øjne, der uroligt flakkede om i Ansigtet 
derovre.
	
Jeg lagde imidlertid ikke videre Vægt derpaa.
	
Men da vi naaede den sjette Aften, gik det med ét
Slag op for mig, at der var Fare paa Færde.
	
Bent havde tiet. Tiet uafladelig, lige fra vi satte os.
Jeg var sprunget fra det ene Emne til det andet. 
Bestandig ikke et Ord! Saa tog jeg fat paa at tale om
hans sidste Drama. Det plejer at oplive ham. Jeg var
netop ved at fortælle, hvad en af mine Bekendte om
Formiddagen havde fortalt, at en bekendt Kritiker skulde
have ytret, at Bents psykologiske Analyse mindede ham
stærkt om Henrik Ibsen ...
	
Da han pludselig lægger Haanden paa min Skulder
og siger:
	
-- Vil Du rafle?

-- Hva' siger Du? siger jeg.
	
-- Spille Tærninger?
	
-- Ja, gerne!

-- Men det skal være en Gudsdom! hviskede han
hemmelighedsfuldt, -- og den, der taber, skal gaa over
og ...
	
Her krummede han højre Langfinger op bag 
Tommelen og lod den derpaa svippe løs lige foran Næsen
paa mig.
	
-- Men Bent dog, sagde jeg irriteret, -- hvad 
Fanden skal de Narrestreger til!

-- Bare rolig! tyssede han saa, -- bare rolig! Og
saa smilede og nikkede han og sagde: Kære, gamle
Dreng! som om vi ikke havde set hinnaden i fem
Fjerdingaar.

Men straks efter rejste han sig og gik uden at sige
Farvel.

-- -- -- -- 

Saa oprandt den niende Aften.
	
I to Dage havde Manden med Hovedet ikke vist sig.
Jeg følte mig umaadelig lettet. Ogsaa min Ven var
bleven den gamle igen; kun med en Understrøm af
Vemod.
	
Jeg tror, Gud forlade mig, at han inderst inde 
savnede Elefanten. Savnede noget at blive irriteret over!
	
Han var mod Sædvane mødt op før mig denne 
famøse Aften. Jeg havde været nødt til at køre i 
Sporvogn nemlig, da det var et nederdrægtigt Vejr, Regnen
faldt som fra et Styrtebad.
	
-- Er Bent kommen?
	
-- Tjo, siger Overopvarter Casper og betragter min
nye Hat med et bekymret Blik. -- Tjo, Hrr. Bent er
kommen. So vaat, vaat! siger han. -- Schrechlich Ver!
... En Kafé!

-- Ja.

-- Kafé, Glas Vand! meldte han til Værten ved 
Buffeten.
	
-- Kafé, Glas Vand! gentog denne vendt mod 
Køkkenet.
	
- Kafé, Glas Vand! lød et svagt Ekko af en 
kvindelig Røst hinsides Ekspederingshullet.
	
Jeg gik ind.
	
Bent sad paa vor sædvanlige Plads. Men han saa'
mig ikke. Foran sig holdt han udbredt et 
Dobbeltnummer af „Politiken“.

-- Godaften, hilste jeg, - schrechlich Ver!
	
-- Godaften, gentog han mekanisk og stirrede stift
hen for sig.
	
Uvilkaarlig fulgte jeg Retningen af hans Blik:
	
Alle Magter, der laa Elefanten!
	
Jeg maatte holde mig i Sofaryggen.

-- Vidste det! sagde Bent. -- Han kom i Aftes, 
efter at Du var gaaet.
	
-- Bent, stammede jeg, lad os være Mænd i 
Frihed og under Ansvar!
	
-- Ja, værs'god! mumlede han og gjorde Plads til
mig i Sofaen.
	
-- Lad os beherske os! vedblev jeg.
	
-- Og saa er han oven i Købet forkølet med <sp>den</sp>
Næse! lød det fra Bent, der sad og krammede saa
løjerligt med Avisen.
	
Med en overmenneskelig Anstrengelse sagde jeg:
	
-- Har Du set, at Vat-Jensen er blevet udnævnt til
Herredsfoged i Fennesløvlille?
	
-- Bent svarede ikke, men satte Ansigtet helt ind til
Bladet og lukkede det venstre Øje.
	
-- Hvad er der i Vejen? Er Du bleven nærsynet?
spurgte jeg. -- Det staar jo der, øverst oppe mellem
Udnævnelser?
	
Min Ven smilede djævelsk, og hans højre, 
ubeskyttede øje syntes at vokse.
	
-- Der, for Fanden, sagde jeg lidt arrig og bøjede
mig frem for at vise ham Stedet.
	
<sp>Da saa' jeg til min Rædsel, at han med
Fingeren havde boret et Hul i Papiret. Og
gennem det sad han nu og iagttog Manden
i Sofaen lige over for.</sp>
	
Det gav et Ryk i mig. Jeg indsaa, at der maatte
gøres noget, noget radikalt, men ...
	
-- Bent, begyndte jeg, og denne Gang i en 
forholdsvis let henkastet Tone, -- Bent, min Bygmester
(Jeg kaldte ham saaledes paa Grund af hans 
Produktions Indflydelse paa mit Sjæleliv, -- og saa fordi han
altid plejede at oplives af Ibsenske Citater). Min 
Bygmester, lad os engang se Forholdene stift i øjnene!
	
Bent fór sammen ved de tre sidste Ord. Men jeg
gentog langsomt og med Vægt:

-- <sp>Lad os se Forholdene stift i øjnene!</sp>
... Oprigtig talt, hvad mærkeligt er der nu egentlig
ved vor Genbo? Hans Næse er lidt rigelig, det er
sandt. Men uden at ville fornærme Dig: din Onkel
Severins kan efter mit Skøn ... naturligvis er det kun
et Skøn, og jeg kan muligvis ta' Fejl! ... men jeg
mener, at den magelig vil kunne ta' Têten med en halv
Hestelængde! Hva' siger Du?
	
-- Og sikken han saa ligger og savler med Benene!
mumlede min ulykkelige Ven.
	
Jeg opgav imidlertid ikke Ævred:
	
-- Du er Forfatter, vedblev jeg. -- Du er Symbolist
og Mystiker, og snart gaar Du vel over til 
Katolicismen ... Nykatolicismen. Men jeg respekterer Dig 
glatvæk gennem alle Grader! Kunde Du ikke som den
Aand, Du er, afvinde ...
	
-- Og saa lugter han! lød det fra Bent.
	
-- <sp>Hva</sp>' gør han? spurgte jeg overrasket.
	
-- Han lugter ... som knuste Bombarderbiller.
	
-- Ja, jeg maa tilstaa, jeg har aldrig været videre
stiv i den komparative Zoologi! -- Men hvoraf véd Du
for Resten, at han lugter?
	
-- Jeg har snuset til ham! sagde han og blinkede
snedigt.
	
-- Hva' <sp>har</sp> Du?
	
-- I Gaar Aftes, da Du var gaaet, listede jeg mig
over og snusede til ham.
	
-- Bent, sagde jeg (og nu begyndte jeg ved Gud i
Himlen at svede!), -- er der ... er der ikke noget
... ønsker Du ikke uvilkaarlig en Forfriskning?
	
-- Se, se bare! hviskede han og greb mig i Armen,
medens han pegede frem for sig med en Haand, hvis
Fingre foretog nogle underlige, edderkoppelignende 
Bevægelser i Luften.
	
Elefanten var sunken til Bunds i Sofaen. Kun 
Hovedet stak op over den hvide Bordplade.
	
Som et Lyn fór den bibelske Servering af Johannes
Døberen gennem min Hjerne: Munden aaben, 
Øjnene halvt dækkede af Laagene, brustne, gule i 
Kødet ...
	
Pludselig rejste Bent sig og slog haardt i Bordet
med Teskeen.
	
Kaféens yngste kom styrtende.
	
-- Hans, siger min Ven med et vindende Smil, --
kan De knipse?
	
-- Hva'? siger Drengen.
	
-- Jeg spørger, om De vil tjene fem Kroner?

Hans gned sig paa Albuen og fniste.
	
Lad være at staa der og grin! siger min Ven
hvast. -- Vil De tjene fem Kroner, eller vil De ikke?
	
-- Hijo--o!
	
-- Naa. Saa gaa over og knips ham derovre. Et
Sted i Hovedet, lige meget hvor; men De maa ta'
Fingerbøl paa!
	
-- Hvem skal jeg ke--nipse? spurgte Drengen 
revnefærdig.
	
-- Ham der ovre i Sofaen!
	
-- Kammerraaden!?
	
-- Naa, det er han ogsaa! ... Jeg gi'er ti Kroner!
	
Hans eksploderede og forsvandt med Servietten et
godt Stykke nede i Halsen.
	
-- Idiot! sendte Bent efter ham. Hvorpaa han sank
mat tilbage i Sofaen og pressede Hænderne om 
Hovedet ...
	
Nu kom der er langt tyndt Mandfolk med Polkahaar
og skidengule Bukser og slog sig ned ved 
Midterbordet under Gaskronen. Han forlangte Te med Citron
og Berlingske Aftenavis. Saa trak han en Kniv frem og
gav sig i Lag med at rense Negle. Da Teen og 
Berlingeren kom, puttede han Kniven i Lommen.
	
Et øjeblik efter laa den paa Gulvet.
	
Han bøjede sig frem og tog den i Øjesyn: Jo, det
var hans! Saa fiskede han den op og lod den smutte
ned i en anden Lomme.
	
Lidt efter lød der et Klask, og Kniven laa der igen.


Manden sendte et knusende Blik rundt i Lokalet for
at æske Rolighed!
	
Da faldt hans øje paa Instrumentet, der laa foran
ham ude paa Gulvet: Hva' Satan, det var sgu paa ny
osse hans!
	
Han saa' sig skulende omkring, bøjede sig, tog 
Kniven op og puttede den i Baglommen.
	
Skøderne hang ud under Stoleryggen ... og tredje
Gang laa Kniven paa Gulvet!
	
Dette var Mystik, dette! Og et Symbolum! 
Symbolum paa den lidende og forgæves arbejdende 
Menneskehed.
	
Jeg kiggede til Siden om til Bent, vis paa at møde
varm og begejstret Forstaaelse.
	
Men hans Øjne var dumme, og han sad stiv og
stille med Slaphed i Mundkrogene.
	
-- Skal vi gaa? spurgte jeg.
	
Han missede nervøst med Øjnene, de blev store og
runde; det var, som han vaagnede.
	
-- Underligt, hvad man kan ligge og drømme! 
begyndte han langsomt, som om han ledte Ordene frem,
et efter et. -- Netop som jeg i Aftes havde lagt mig
og var falden til Ro, kom han der ovre ud af 
Kakkelovnen ... Grinagtigt for Resten ... sikken en Gang
Ben ... lige som en drukken Frø! Han havde en lang,
hvid Kappe paa og foldede Hænder ... Han gik vist
og holdt en trøsterig Tale for En, der var endnu 
mindre end han selv, for han rokkede stadig af Sted med
bøjet Hoved og nikkede nedad og smilede med bøjet
Hoved og nikkede og smi ... hæ! naa! Da han kom
nærmere, syntes jeg aldeles bestemt, jeg skulde kende
ham. Men jeg ved ikke rigtigt, om det var Erkebispen
af Bremen eller en hvidfødt Paafugl ... Kan Du ikke
sige mig det? Hva'? hva'?
	
Jeg stammede og vidste ikke, hvad jeg skulde svare.
Haarene tog til at rejse sig ganske langsomt et for et
paa mit Hoved og i mit Skæg. Og jeg saa' mig 
uvilkaarlig om efter en Opvarter.
	
-- Hvorfor svarer Du ikke? sagde Bent, og Vreden
begyndte at flamme op i ham, -- hvorfor svarer Du
ikke, din Snyltegæst, min Kaffe kan Du sidde og
bælle i Dig, men svare gider Du ikke!
	
Jeg stammede nok en Gang og sendte ham et 
bedende Blik.
	
-- Du tør ikke, din Parasit! blev han ved mere og
mere rasende.
	
-- Jeg skal gerne betale, forsøgte jeg ...
	
-- Hold Mund! hvæsede han og bøjede sit Ansigt
helt ind til mit. -- Ikke et Ord vil jeg høre! Jeg skal
dog vise Dig ... Naa saa det var Øjnene, han ikke
turde komme frem med, hva'? ... Gilding!
	
Jeg aabnede paa ny Munden for at protestere; men
han kom mig i Forkøbet.
	
-- Jo, det var! sagde han. -- Det var Øjnene! ...
Men nu skal jeg sige Dig ...
	
Her brød han pludselig af og lagde sig tilbage med
Hovedet mod Sofaryggen.
	
Han blev mørkerød i Ansigtet. Jeg bøjede mig over
ham; thi jeg troede, at han var bleven syg.
	
<sp>Men da opdagede jeg, at han lo!</sp>
	
Han laa og klukkede ganske tyst, medens hele hans
Krop rystede af denne infame, uhørlige Latter, som
man kender fra Dostojewsky.
	
Og saa smittede han.
	
Thi efter et Par Sekunders Forløb lo jeg med. Jeg
kunde ikke lade være. Jeg stred imod, men jeg maatte le.
	
I flere Minutter sad vi der og grinede, saa vi var
ved at revne. Ingen kunde høre det. Ingen kunde se
det paa os. Opvarterne gik os forbi paa Tæerne. 
Rimeligvis troede de, vi sov ligesom Uhyret hinsides.
	
Jeg blev greben af et afmægtigt Raseri mod dette
slumrende Monstrum, der var Skyld i hele Fadæsen.
Jeg vilde over og kvæle ham. Men jeg kunde ikke
selv tage Initiativet. Det var en Guds Lykke, at Bent
ikke opfordrede mig dertil, thi jeg havde upaatvivlelig
gjort det, og saa var det sidste i Sandhed blevet det
værste.
	
Pludselig sagde min Ven uden Spor af Latter i
Stemmen:
	
-- Hva' Fanden er det egentlig, vi sidder her og
griner af!
	
I samme Nu holdt jeg ogsaa op med at le.
	
-- Lad os gaa ... gaa! stønnede jeg.

-- Det var noget med øjnene ... vedblev han 
eftertænksomt -- noget, de ligner ... Nu har jeg det!
raabte han med et, og Latteren tog til at dønne i ham
paa ny.
	
-- For Gud i Himmeriges Skyld, Bent, begynd nu
ikke igen!
	
-- Nu har jeg det! gentog han. -- Gamle, 
hæderkronede Ungdomsven, nu har jeg det! og han gav sig
pludselig til at omarme mig.
	
-- Bent, Bent! sagde jeg og søgte at komme løs.
-- Ikke den megen Kærlighed! sagde jeg. Thi jeg 
begyndte rent ud sagt at blive lidt bange for ham.
	
Men han tog ikke længere noget Hensyn til mig og
fortsatte stødvis, afbrudt af Latter.

-- Kan Du huske ... Blommetræet hjemme paa
Plænen ... lige mod Syd? ... Det er dem, Øjnene
ligner ... Katrineblommer ... revnede ... gule i
Kødet ... puhh ha, ha, ha! lige mod Syd ... lige
... mod ... Syd ...
	
Han havde lagt Haanden op mod Panden og 
vrikkede frem og tilbage med Hovedet, medens han 
gentog de tre sidste Ord.
	
Men <sp>jeg</sp> bøjede resigneret min Isse, slog Kors for
mig og indstillede al Tænkning; thi det bares mig for,
at Aander af første Klasse drev deres Spil med os.

-- -- --

Kaféen var nu næsten tom. Ogsaa Symbolet med
Kniven var forsvundet. Hver Gang en Gæst absenterede
sig, sneg en Opvarter sig hen og slukkede Gassen over
det Sted, hvor han havde levet og nydt (ogsaa et trist
Symbol!). Mørket bredte sig mere og mere. Inde i det
forreste Lokale sad to og spillede Domino. Brikkernes
Raslen lød irriterende. Det var som en Vals af 
Dødningeben ... Pludselig hørtes En gabe oppe over vore
Hoveder. Jeg løftede mine Øjne: Det var Hans, der
kvalte en Abekat paa det øverste Trin af Køkkentappen.
Hvad er vi Mennesker?
	
To Minutters Dødsstilhed.
	
Man hørte Folk udenfor paa Gaden vade af Sted i
Regnen. Saa kom der en Omnibus. Saa en raslende
Herskabsvogn. Saa en Droske. Saa en Gig. Saa en
Mergelkasse. Saa en Trillebør. Vinden klirrede med
Trækruderne. Et Barn græd. En Jordemoder hostede.
En Kat sov. To Glas inde paa Buffeten puffede 
lidenskabeligt hinanden i Siden. Dominospillerne samlede
nervøst deres Knogler sammen og gik. Døren slog
haardt i efter dem ... Handlingen foregaar i en norsk
Fjordby.
	
Ny Stilhed.

Bent løftede Hovedet og saa' paa mig med et 
stikkende Blik.
	
-- Rejs Dig, Slave! sagde han saa.
	
Jeg gyste. Lokalet forekom mig koldt. Jeg frøs som
i Forudfølelsen af noget uanet.
	
-- Skal vi drive lidt op ad Strøget? spurgte jeg.
	
-- Rejs Dig, Helot! sagde Bent.
	
Det gav et Ryk i mig, men jeg klamrede mig fast
til Sofaens Arm.
	
-- Rejs Dig! lød det for tredje Gang.
	
<sp>Og ved de evige Guder, jeg gjorde, som
han sagde.</sp>
	
Det vil sige langsomt, reagerende. Men jeg gjorde
det!
	
Bestandig holdt hans Blik mig i Domino ... i Skak!
Mine Tanker forvirredes. Jeg vred mig. Jeg vendte det
hvide ud af Øjnene. Jeg vilde trodse. Men 
Magnetisøren fik Magt over mig. Jeg var et Medium. Gud har
givet os forskellige Gaver ...
	
Ogsaa Bent havde rejst sig.
	
Vi stod stive som Støtter paa hver sin Side af 
Bordet.
	
-- Det er vist bedst, vi ta'r Støvlerne af! sagde han
ufattelig rolig.
	
Jeg skar Tænder. Jeg vilde ikke lystre. Jeg rejste
Børster ... Men af med Støvlerne maatte jeg. Det
var Snøresko.
	
-- Saa gaar vi!
	
<sp>Og vi gik.</sp>
	
Langsomt, men sikkert og uden at nyse gled vi
frem paa Strømpefødderne over det kolde Gulv.
	
Jeg haabede (thi jeg kunde endnu haabe!), at 
Opvarterne skulde se os og standse os. Men de var 
naturligvis forsvundne, som det altid plejer at gaa ved
saadanne Lejligheder. Og jeg haabede videre, haabede
paa de tusinde Mirakler! Bad til Aanderne, at Gulvet
maatte revne og vi begge styrte neden under, jeg til
Konditoren, Bent til Jernhandleren, hvor Malmet ligger
i haarde Klumper ... Og jeg tryglede om 
Gaseksplosioner, Dynamitbomber, Hungersnød, Oversvømmelser
og Græshopper ...
	
<sp>Thi sæt, at han befalede mig at myrde
Elefanten!</sp>
	
Men vi var bestandig gledet fremad i to rette Linier;
parallelle, fjernet fra hinanden saa meget som Bordets
Længde. Jeg havde flere Gange forsøgt paa at knibe
ud. Forgæves! Jeg var som kædet til Bent. Min Bane
syntes afstukken.
	
Da ser jeg, at der midt paa Bents Vej staar en Stol.
Jeg fatter Haab. Muligvis vil denne Stol være en 
Frelsens Engel. Rimeligvis vil ...
	
Men Bent bøjer sig forover. Griber fat i Stolen.
svinger Overkroppen til højre. Alt som paa Tælling. Og
giver Stolen fra sig lydløst, uhørlig paa min Vej.

-- O, lad mig brække alt, hvad ... begynder jeg.
	
Men i samme øjeblik bøjer jeg mig forover, griber
fat i Stolen, svinger Overkroppen til højre. Alt som
paa Tælling. Og sætter Stolen fra mig lydløst, 
uhørlig ...
	
Hvor glide vi hen!
	
Jeg vilde tale, sige noget, spørge om Meningen.
Men ikke et Ord kan jeg faa frem. Dog Bent maa have
læst mine Tanker (Cumberland), thi han lægger for 
anden Gang Langfingeren om bag Tommelen og lader
den svippe løs ud i Luften. Og saa smiler han. 
Hæsligt! Jeg ser alle Tænderne og Hullet, hvor den 
forreste Kindtand mangler. Og han holder ikke op med at
smile. Læberne bliver hængende, som om nogen havde
trukket i en Snor og glemt at slippe ...
	
Jeg følte den mest brændende Lyst til at stikke ham
en Lussing!
	
-- Gustav, aandede han pludselig ud gennem den
aabentstaaende Mund. -- Gustav, Du taber dine 
Bukser!
	
En glohed Istap fór mig ned langs Rygraden, medens
mine Hænder samtidig søgte mine Seler.
	
-- Haa, haa, haa! 1o han haanligt og med en Lyd
som fra en Tønde ...
	
Knuden strammedes.
	
Vi var naaet hen til Sofaen!
	
Jeg vilde holde Bent tilbage. Raabe hans Navn. Det
pressede paa og pressede paa nede i Halsen paa mig.
Men det blev siddende. Og kun inde i min Hjerne lød
det regelmæssigt hamrende som i Svingninger, der
blev reguleret af et Pendul: Bent ... <sp>Bent</sp>! Bent ...
Bent!
	
Nu bøjede han sig frem over Elefanten. Langfingeren
krummedes op bag Tommelen ...
	
-- Bent ... <sp>Bent</sp>! Bent ... <sp>Bent</sp>! dikkede det
løs inden i mig og uden om mig. Selv Uhret henne
over Buffeten raabte angestfuldt: Bent ... <sp>Bent</sp>! Bent
... <sp>Bent</sp>!
	
-- Giv Agt! sagde Bent; og saa begyndte han at
tælle.
	
-- En! sagde han.
	
Og vore Hænder løftede sig samtidig op i Højde
med Elefantens Øjne.
		
-- Herre Jesus! skreg det et eller andet Sted inde i
mig, -- lad det blive ved Næsen!
	
-- To! sagde Bent og tog Sigte paa Offerets højre
og jeg paa det venstre Øje ... gule i Kødet ...
	
Da styrtede paa én Gang Verden sammen omkring
os i et umaadeligt Kaos!
	
Det lød som Jordskælv, som Rumlen af umaadelige
Cylindre, som underjordisk Torden, som Kamp mellem
talløse Fustager ... Gulvet tog til at gynge. Gaskuplerne
dansede paa deres Stilke. Glas og Flasker gik hinanden
ind paa Livet. Ruderne klirrede, Vinden peb. Raab lød
der og Skrig og Klokkeringning og Trasken af 
Menneskeben og Hyl af Hundene og Katzenjammer og 
rumlende Dampsprøjter: Brand! Brand! Brand!
	
Det var den yderste Termin!

...

Jeg vaagnede, og i mit Øre klang et svindende Kor
af Barnerøster:

<tab><tab>Hæng i, hæng i, hæng bare i!

	
Og jeg greb min Ven i Skulderen (han sad og 
slumrede sødelig ved min Side), og sagde med bevæget
Stemme:
	
-- Bent, jeg tror, at Maren har redet os!
	
-- Ja, mumlede han, -- ja, Krykken flyder!
<chapter name="„H. C. Andersen”">

<h1>„H. C. ANDERSEN”</h1>
<table o>
<td c><big>(1897)</big>
</table>



BRØDRENE GRØN

Der var engang to Frøer, de var Tvillingbrødre og
Pebersvende og hed Qvabbe og Krabbe.

Helt nede paa Bunden af et dybt Hul ved Siden af
den store Mergelgrav ude i Brakmarken havde de deres 
Hus. Og dernede sad de den ganske Dag i hver
sin Krog og sagde ikke et Muk. Men naar Aftenen
kom, og Solen var gaaet ned, saa kravlede de op af
Hullet og gemte sig inde under nogle store Skræppeblade, 
der voksede oppe paa Kanten af Mergelgraven;
og der laa de saa paa deres fede Maver og lurede efter, 
om noget spiseligt skulde vise sig; for det, de
satte højest her i denne Verden, det var Mad; hvad jo
ogsaa er en god Ting, naar den nydes med Maade.
Men de havde nu i saa mange Herrens Aar fyldt sig
til den Grad, at deres Maver hængte dem helt ned paa
Knæene, og deres Øjne stod over en halv Tomme ud
af Hovedet paa dem. Jo, de var virkelig et Par smukke
Kavalerer. Og saa var de tilmed saa vigtige og selvkloge, 
at de flere Gange havde været lige ved at revne
af Arrigskab, naar nogen havde sagt dem imod. Men
ét maatte man lade dem: de holdt sammen; og var
den ene fornærmet, var den anden det ogsaa.

— De skulde se at finde Dem hver en lille Kone,
mine Herrer! sagde Pindsvinet en Aften, det kom ned
til Vandet for at drikke. — En Kone fryder Hjertet og
forsøder Livet! Og saa Børnene! sagde han, og 

Pindene strittede paa Ryggen af ham af Glæde — og saa
Børnene!

Pindsvinet var nu Ægtemand og Fader, og det var
nu <sp>han</sp> glad ved.

— Pas Dem selv! sagde Qvabbe, der sad med en
Regnorm hængende ud af den ene Mundvig. — Der er
ingen, der har forhørt om Deres Mening!

Og Krabbe skød sine Øjne endnu længere ud af
Hovedet, skulede hen til Pindsvinet og sagde:

— Det er ellers vores Vand!

— Gudbevares og om Forladelse! sagde Pindsvinet,
der var en høflig og godmodig Fyr, — det vidste jeg
ikke! Men jeg faar vel nok Lov at tage en Mundfuld?
Jeg er saa tørstig!

Ingen af Brødrene svarede; de gad ikke; de havde
begge to vendt Ryggen til og sad og gloede begærligt 
op efter en dejlig, grøn Flue, der gik og spadserede 
oppe under et af Skræppebladene; den ene
var bange, at den anden skulde faa den. Men lige idet
Krabbe skulde til at nappe den for Næsen af Broderen,
saa fløj den.

— Fik I mig? sagde Fluen; og væk var den.

— Man er ikke altid lige heldig! bemærkede Pindsvinet 
deltagende; han havde nu slukket sin Tørst og
syntes, at han burde sige noget til Gengæld, fordi han
havde faaet Lov til at drikke.

— Gid De vilde gaa Deres Vej! sagde Qvabbe.

— Der er ingen, der har haft Bud efter Dem! sagde
Krabbe.

— Ja, saa Godnat da! Og god Fangst! nikkede
Pindsvinet høflig; og saa luntede han af.

— Naalepude! mumlede Qvabbe og vendte sine
Stilkeøjne om efter ham.

— Spidstryne! sagde Krabbe.

Men de var nu alligevel halvvejs kede af, at Pindsvinet 
gik, for de kunde i Grunden godt lide at have
nogen at lade deres Galde gaa ud over.

Saa sad de en Tid lang tavse, og der kom ingen
Føde forbi, og de blev arrigere og arrigere, Underkæben 
hang dem helt ned paa Brystet, og de svedte grønt
af Arrigskab.

— Jeg syntes, Pindmaskinen talte om, at vi skulde
gifte os? brummede Qvabbe.

— Hø, ja! surlo Krabbe. — Naar Folk er kommen i
Ulykke, saa vil de gerne trække andre efter sig. Selv
ligger han med hele Reden fuld af Unger!

— Kan de spises?

— Ja, Kragerne holder meget af dem.

— Gid saa Kragerne vilde ta’ dem da! sagde 
Qvabbe. — Det er væmmeligt med alle de Unger, der sættes 
i Verden! Mad skal de ha’ alle sammen. Der bliver 
snart ikke Fugls Føde til os andre!

— Det er da vist og sandt, Bro’r! sagde Krabbe.

— Og det er den megen Kærligheds Skyld!

— Og den megen Gifterage!

— Der er ikke mange, der er saa kloge som vi!

— Nej, det er et sandt Ord!

— Vi passer os selv!

— Det gør vi!

— Og vi kommer ingen for nær!

— Næi, naar bare de andre kan la’ os være i Fred!

— Ja ... Kan Du se no’en Fluer?

— Næi, jeg har ingen set i den sidste halve Time.

— Jeg heller ikke. Hvor er de bleven af alle sammen?

— Det er de andre, der ta’er dem!

— Til os bliver der ingenting!

— Vi maa gaa sultne i Seng!

— Det maa vi jo altid!

— Bare jeg var saa stor, at jeg kunde æde al den
Mad, der er i Verden, sagde Qvabbe.

— Ja, og saa jeg kunde hjælpe Dig! sagde Krabbe. 
Saadan sad de og snakkede og mumlede og 

brummede, de to kære Brødre, til langt ud paa Natten; og
snart snappede de en Flue og snart en Natsværmer og
snart en Myg og smaskede dem i sig med deres brede
Kæber, saa det lød, som naar man slaar et Par vaade
Handsker imod hinanden; men mætte blev de ikke,
sagde de, og først henad Morgenstunden, naar det begyndte 
at blive lyst, kravlede de hen til Hullet og lod
sig dumpe ned paa Bunden af deres Hule. Og der sad
de saa, fra Solen stod op, til Solen gik ned, og sov
og fordøjede og gloede og stangede Tænder. Og mørkt
var der dernede og klamt og trist; og det syntes de
netop godt om.

Men ovenfor, oppe i det klare Solskin, var Liv og
Lys og Fryd og Glæde! Ude over Vandet sværmede
Sommerfugle og Guldsmede og satte sig snart paa den
ene Blomst og snart paa den anden; smaa nydelige
Fisk svømmede rundt i Vandskorpen og slog med Halerne 
og legede Tagfat. Oppe paa Markerne hoppede
Haren i det friske Græs og tog sig en Mundfuld hist
og en Mundfuld her; og højt i Luften kredsede Svaler 
og Stære og nød Udsigten og saa’ ned paa det
Hele og paa Storken, der gik og vadede i sine langskaftede, 
røde Støvler henne i et Hjørne af Mergelgraven; 
den løftede Fødderne saa højt og forsigtigt og
satte dem ganske stille ned igen for ikke at gøre
Larm.

Lige paa én Gang fik den Øje paa et rundt Hul,
der var i Mudderet oppe i Vandskorpen:

— Gud véd, hvem dér bor? tænkte den og gik derhen. 
Og da den stod ved Siden af Hullet, lagde den
Hovedet paa Siden og kiggede derned.

— Tag Dem i Agt, tag Dem i Agt! raabte i det
samme en Sommerfugl, som kom flyvende forbi. Men
inden Storken kunde faa spurgt: Hvorfor? var den
borte.

— Er De tosset, er De tosset, skreg en Guldsmed,
der sad og solede sig oppe paa Spidsen af et Siv, —

Er De tosset, er De tosset? Og en lille blaagrøn Flue,
der kom sejlende forbi paa et Aakandeblad, skreg ogsaa: 
Er De tosset? og var ved at gaa paa Hovedet i
Vandet af Skræk.

— Men Gudbevares! sagde Storken og blev ganske
betænkelig til Mode. — Hvem bor da nede i Hullet?

— Brødrene Grøn! sagde Guldsmeden og slog Vingerne 
i Kors bare ved at nævne Navnet.

— Brødrene Grøn! raabte Fluerne under Skræppebladene. — De 
to værste Uhyrer i hele Verden!

— Brødrene Grøn! peb Regnormen. — I Aftes aad
de min Kone!

— Tør jeg spørge, hvad Dyreklasse hører de til?
spurgte Storken.

— Frøer, Frøer, Frøer! lød det rundt omkring fra.

— Naa—aa! sagde Storken. — Ikke andet! Saa kan
de vel ta’es!

Og han jog ganske ugenert hele Næbbet ned i
Hullet lige til Øjnene.

Dybt, dybt dernede paa Bunden sad Tvillingerne og
sov i hver sin Krog. Krabbe til venstre og Qvabbe
til højre, for han var den ældste. Og han sad netop
og drømte, at han lige skulde til at nappe en dejlig,
fed, glinsende Hesteigle:

— La’ være, Krabbe! sagde han arrigt, da nogen i
det samme rørte ved ham. — Iglen er min! Jeg saa’
den først! Den næste kan Du faa!

— Hallo! tænkte Storken, — der har vi nok Uhyret!
Og han greb Qvabbe om det ene Bagben og trak ham
frem. — Hvad er Du for en Størrelse? spurgte han saa
og satte Frøen paa Jorden foran sig.

— Jeg er Qvabbe! sagde Tvillingen. — Lad mig
være i Fred! Jeg holder ikke af at komme op i Lyset!
Og saa vendte han Ryggen til Storken og vilde kravle
ned i Hullet igen.

— Nej, holdt! sagde Storken. — Saadan spiller vi

ikke i Leipzig, gode Ven! Og han tog et Tag i Ryggen 
paa Frøen og holdt ham tilbage.

— Uforskammede Person! hvæsede Qvabbe, og Fedtet 
svulmede paa ham. — Hører han ikke, at jeg vil
ned til min Broder!

— Ja, det er sandt, Du har jo en Broder! sagde
Storken. — Nu skal jeg hente ham!

— Slip mig! skældte Qvabbe og sprællede. — Jeg
vil ned! Solen skær mig i Øjnene!

— Ja, nu skal Du komme ned! sagde Storken. — Vent 
bare lidt! Og saa lukkede han Næbet saa højt op,
som kan kunde og slugte Qvabbe.

— Nu har jeg aldrig set saa galt! sagde Guldsmeden, 
der endnu sad paa sit Siv. — Sikken en Mundfuld!

Men Storken svarede ikke, den stak igen Næbet ned
i Hullet lige til Øjnene og søgte rundt.

— Hva’ er der? spurgte Krabbe, som vaagnede ved
Uroen. — Skal vi op?

— Ja, vi skal! sagde Storken og halede ham frem
ved Bagbenet, ligesom den havde gjort ved Broderen. — God 
Middag, Deres Velbaarenhed!

— Hvad er Du for en Fisk? spurgte Krabbe indædt 
og satte Øjnene paa Stilke for at se imponerende ud.

— Jeg er ingen Fisk, jeg er en Fugl! sagde Storken.

— Du keder mig! hvæsede Krabbe og svedte grønt.

— Tak, i lige Maade! sagde Storken. — Men skal
vi saa lade det være nok med Komplimenter og skride
til Forretningerne!

— Jeg har ingen Forretninger med Dig!

— Naa—aa, det kunde dog være ...

— Jeg vil ned til min Broder, og det straks!

— Der kan Du saamænd tids nok komme!

— Hvor er han henne?

— Ikke ret langt borte. Kunde Du ha’ Lyst til at se ham?

— Vel kunde jeg det! sagde Krabbe.

— Ja, saa vent lidt! nikkede Storken og gav sig til
at vride paa Halsen. — Nu kommer han straks! ... 
Her har Du ham! sagde den saa og gylpede Qvabbe
op paa Jorden foran sig.

— Puv! sagde Qvabbe og nyste, — det var dog en væmmelig Tur!

— Det kalder vi at gaa igennem Suezkanalen, oplyste Storken.

— Den Rejse skal jeg vist ikke gøre to Gange! sagde Qvabbe.

— Nej, næste Gang skal Du faa Lov at blive der! sagde Storken.

— Uforskammede Knægt! skreg Krabbe rasende og
gik Storken ind paa Livet. — Er det en Maade at behandle 
en ældre Herre paa? Sikken min Broder ser ud!

— Gør mig ondt! beklagede Storken. — Men det er
nu min Metode. Enhver har sin.

Qvabbe saa’ unægtelig noget underlig ud efter sin
Rejse, saa mærkelig tynd og langstrakt var han bleven,
og Benene slappe, og Øjnene sløve; og Munden var
vredet ham helt om paa den ene Side. Og saa hikkede
han hele Tiden, som om han skulde til at kaste op.
Krabbe kravlede rundt om ham og saa’ paa ham fra
alle Sider og puffede til ham med Snuden; men Broderen 
rørte sig ikke, sad og gloede sløvt hen for sig
og mumlede bare engang imellem:

— Lad være, jeg er søsyg!

— Naa? spurgte Storken, der havde benyttet Tiden
til at staa paa ét Ben og tænke sig om. — Er I saa færdige?

— Du har redt ham godt til! sagde Krabbe og pegede 
paa Broderen. — Han bliver aldrig til Menneske mere!

— Er I færdige? spurgte Storken igen. — Hvem af
Jer er den ældste?

— Ingen af os, sagde Krabbe næsvist. — For vi er Tvillinger.

— Nu sluger jeg Jer! sagde Storken pludselig. — Jeg 
kan ikke længere styre min Madlyst!

— Sluger? spurgte Krabbe, og Vorterne paa hans
Krop tog paa at rejse sig af Skræk. — Vil Du æde os?

— Det er Meningen, ja, hvem er den ældste?

— Der er jo saa mange andre Frøer, sagde Krabbe,
og Modet sank i ham. — Der er jo saa mange andre
Frøer! Unge og smukke og lækre!

— Først Jer og saa Desserten! nikkede Storken, og
det Øje, der vendte hen mod Brødrene, tog paa at
lyse uhyggeligt.

— Vi er saa gamle, saa gamle, skreg Krabbe i sin
Angest, — og saa sejge og saa magre!

— Aa, I glider nok! I ser ikke ud til at have lidt Nød!

— Det er Vattersot! skreg Krabbe. — Jeg forsikrer
Deres Højbenethed, det er den rene og skære Vattersot! 
... Sig dog noget Qvabbe!

— Jeg er søsyg! sagde Qvabbe, og andet var det
ikke muligt at faa ud af ham.

— Lille, kære Stork, klynkede Krabbe, og al hans
fordums Stolthed var borte — lille, kære, gode Stork,
vi vil fange ti Hesteigler til Dem, hvis De vil lade os slippe!

— To Frøer i Maven er bedre end ti Hesteigler i
Vandet! sagde Storken.

— Ja, æd dem bare! lo Guldsmeden oppe paa sit
Siv, — æd dem bare! Det har de godt af! De har aldrig 
haft Medlidenhed med os!

Men ligesom den havde talt, kom der en Graaspurv
og snappede den.

— Velbekomme! sagde Storken. — Nu skal jeg 

ogsaa til det! Hvem af Jer er den ældste, ham vil jeg
ta’ først? spurgte den saa og kiggede ned paa Krabbe,
der laa fladt ned paa Maven og rystede.

— Det er ham! sagde Krabbe hurtigt og pegede paa Broderen.

— Godt! nikkede Storken. — En, to ... 

Men lige idet den skulde sige: tre og hugge Næbet 
i Qvabbe, sprang Krabbe op, satte sig paa sin
Hale, stak den ene Finger i Vejret og sagde:

— Vi véd en Pindsvinerede!

— En Pindsvinerede? spurgte Storken og løftede Hovedet.

— Ja, ja! nikkede Krabbe ivrigt.

— Hvor meget er der i den?

— Seks Unger!

— Er de fede?

— Som Bagerbørn.

— Har de Pinde?

— Nogle ganske smaa, som ikke vil genere!

— Er det langt herfra?

— To Skridt henne paa Marken!

— Jamen, de gamle?

— De gamle er ude; det er de altid paa denne Tid!

— Hvoraf ved Du det? 

— Jo, for det er vores bedste Venner.

— Godt! sagde Storken afgjort. — Vis mig Huset!
Og behager Maden mig, skal I slippe! Lad os skynde
os! Pindsvineunger er min Livret!

— Først et lille Papir! smiskede Krabbe, der nu
havde genvundet en Del af sin Fatning — Først et
lille Papir, Deres Højbenethed.

— Behøves ikke mellem os! sagde Storken, — I har
jo mit Ord!

— Bevares vel! sagde Krabbe høfligt. — Og det er
naturligvis tilstrækkeligt! Men et lille Stykke Papir for
Liv og Døds Skyld, som det hedder!

Og Storken maatte rive en Fjer ud af sin Hale og
skrive paa et Skræppeblad, at han forpligtede sig til
at lade være med at æde Brødrene Q & K. Grøn, dersom 
de viste ham den omtalte Pindsvinerede, og dersom 
Ungerne ikke var for magre.

— Nej, det er de ikke! sagde Krabbe ivrig. — Her
har næsten ikke været Føde at opdrive, saadan har de
gamle skrabet sammen til dem! Det er væmmeligt, saa
nogen skal fylde sig med alt, hvad de ser!

— Var <sp>den</sp> møntet paa mig? spurgte Storken.

— Aldeles ikke! sagde Krabbe og bukkede helt ned
til Jorden. — Absolut ikke! Paa ingen Maade! Det
kunde aldrig falde mig ind!

Og saa tog han Qvabbe under Armen, og de gik
alle tre hen til Pindsvinereden.

— Her er det! sagde Krabbe og bøjede Græsset til
Side. Og der laa ganske rigtig de seks lækreste, smaa
Unger og sov med Snuderne boret ind i Siderne paa hinanden.

Storken fik Taarer i Øjnene, da han saa’ dem:

— Det er næsten Synd, sagde han, — for Forældrene!
men i samme Øjeblik sad der ham allerede en Unge
helt nede i Halsen, — meget godt, meget godt! sagde
han. — Jeg har smagt værre Sager! Og saa tog han
en Mundfuld til og lod den glide ganske langsomt ned.

— Gud, hvor De maa ha’ Fornøjelse af Føden!
sagde Krabbe misundelig, — med den Hals, De har!

— Klager ikke! sagde Storken, han stod midt i Nummer tre. 

— Og Maden er efter Ønske?

— Udmærket! 

— Piggene kradser ikke?

— Kan slet ikke mærke dem!

— Ja, saa vil vi ønske Dem Velbekomme til Resten!
sagde Krabbe og tog igen sin Broder under Armen.

— Nej, vent lidt! sagde Storken og traadte i Vejen
for dem, — De maa først hilse paa min Kone!

— Deres Kone?

— Ja, det vil more hende!

— Husk Papiret! sagde Krabbe og svedte paa ny grønt.

— Ja, <sp>jeg</sp> skal saamænd ikke røre Dem! bedyrede
Storken og lagde sin lange, bøjelige Hals bagover langs
hen ad Ryggen og knebrede med Næbet, saa det gav
Ekko langt borte fra.

— Det var en væmmelig Lyd! mumlede Qvabbe,
han havde ikke lukket Munden op i den sidste halve Time.

— Ja—a, sagde Storken, — men den er nyttig! Og
der har vi Madammen!

I det samme susede det i Luften; det var Storkemor, 
der kom flyvende. Hun kredsede et Par Gange
rundt over Stedet, strakte Benene fra sig og dinglede
med dem for at faa Fodfæste; og saa stod hun der.
Men inden hun var naaet saa vidt, havde Storkefar
slugt Resten af Pindsvineungerne; han skyndte sig i
den Grad, at han nær havde faaet den sidste forkert i Halsen.

— Spiser Du? spurgte Mutter og saa’ skarpt paa ham.

— Aa, en ren Ubetydelighed! sagde Fatter. — Men
maa jeg ikke præsentere: Min Kone ... Brødrene Grøn!

— Aa—a, hvilke vakre Herrer! smilede Fruen.

— Ja, jeg tænkte nok, det vilde more Dig at gøre
deres Bekendtskab, min kære! nikkede Storken.

Men Tvillingerne sagde ingenting. Qvabbe sad
stadig sløv og udeltagende og gloede frem for sig med
stive Øjne og hængende Kæber; Farten gennem Suezkanalen 
havde ganske berøvet ham Evnen til at opfatte, 
hvad der foregik omkring ham. Og Krabbe, det
Skrog, kunde med sin bedste Villie ikke faa et Ord
frem. Han var krøben helt hen ved Siden af sin 

Broder og trykkede sig i Angest tæt op ad ham; og „Kontrakten” 
holdt han i Vejret som et Skjold.

Men lidt efter var Brødrene forsvundne; Storkemor
havde ædt dem.

— En Mand kan ikke være ansvarlig for sin Kones
Handlinger! sagde Storkefar, han stod paa ét Ben og
plirede med Øjnene og saa’ filosofisk ud.

Og i det Samme tog Vinden fat i „Kontrakten”, flagrede 
af Sted med den og kastede den ud i Mergelgraven.

————————

SKOMAGER MUNTER

Skomager <sp>var</sp> han, men han hed nu egentlig Hansen,
for det var han døbt, og det maa man respektere.
Men alle Mennesker i Byen kaldte ham Skomager
Munter, fordi han var saa fornøjelig. Fra den tidligste
Morgen sad han paa sin trebenede Stol og hamrede og
syede paa sine Støvler og Sko og sang og fløjtede,
saa det kunde høres langt nede i Gaden paa begge
Sider. Og han hed Viktor til Fornavn, og det betyder
Sejrherren.

— Nu er Klokken seks; Munter fløjter! sagde Genbokonen 
til sin Mand Snedkeren og puffede ham i Siden 
med Albuen; og Snedkeren brummede og strakte
sig og var vred, men op maatte han.

— Godmorgen Mester! nikkede Munter, da Snedkeren 
med Nathuen ned om Ørene stak Hovedet ud af
Vinduet, — Hy-hyteli-hy!

— Um! sagde Snedkeren, han var morgengnaven.

— Dejligt Vejr i Dag! sagde Munter. — Tralala-la!

— Kunde Du ikke holde op med det Spektakel,
Munter? spurgte Snedkeren.

— Nej, jeg kan ikke! sagde Munter.

— Saa gaar jeg til Politiet! sagde Snedkeren.

— Værsgod! nikkede Munter. — Hy-hyteli-hy-faldera! 
Politiet kan ikke forbyde En at være glad! Og
saa stemte han op med en Sang, saa Snedkeren smældede 
Vinduet i og gav sig til at skælde sin Kone ud,

fordi hun ikke havde Kaffen færdig; det var en rigtig
gammel Gnavpotte, den Snedker!

Uden for Skomagerens Hus var der den nydeligste
Have med Blomster og Køkkensager og et dejligt, stort
Lindetræ med en Bænk under; og oppe i Træet hang
en Kasse med et Hul og en Pind, og der boede Stæren 
med sin Kone og sine to ganske yndige, smaa
bitte skallede Unger. Naar det blev altfor varmt inde i
Værkstedet, flyttede Skomageren sine Sager ud paa
Bænken, og sad saa der og arbejdede, og oppe paa
sin Pind sad Stæren og fløjtede og sang, og Skomageren 
stemte i med; de søgte at overdøve hinanden; og
sommetider blev de saa ivrige i deres Musik begge to,
at de var lige ved at gaa baglængs ned i Kartoflerne!

— Fatter, Fatter! sagde Madam Munter, der kom ud
i Døren for at ryste sin Støveklud. — Jeg tror engang,
Du gaar i Stykker i Halsen!

— Saa kan Du jo komme hen og kysse mig! sagde
Skomageren, — saa tier jeg da stille saa længe!

Men Konen slog efter ham med Støvekluden og gik
ind for at klæde Børnene paa.

Det var de dejligste Skomagerbørn, der nogen Sinde
var født paa Jorden; en lille Dreng og en lille Pige,
rigtig et Par Ønskebørn, buttede og trinde var de og
røde og hvide og bløde, akkurat ligesom de var fostret 
op med Mælk og Nøddekerner. Alle Mennesker
sagde, at hvis der nogen Sinde blev en Børneudstilling, 
saa vilde de baade faa første Præmie og hæderlig 
Omtale; og naar Byens fine Damer kom for at faa
Maal af nyt Fodtøj, saa skulde de altid klappe den
lille Dreng paa Haaret og have den lille Pige paa Skødet; 
det var en Glæde for Forældrene; Madammen lo
og smilede og kniksede, og Munter fløjtede og sang
saadan paa sin trebenede Skomagerstol, at det ligefrem
knagede i den.

— Gudbevares, sagde Stæren oppe paa sin Pind, — hvor 
de Mennesker dog er fornøjelige! Jeg er lige ved

at blive misundelig ligesom Snedkeren derovre! Men
den blev det ikke, for den var en nobel karakter.

Og Foraaret gik, og Sommeren begyndte; der kom
Feriegæster til Byen. Hver eneste Morgen, naar Posten
rullede op gennem Gaden, sad der en ny Gæst inde i
Vognen, ja somme Tider sad der hele to; og alle sammen 
nikkede og smilede de ind til Skomageren, som
de kendte saa godt fra forrige Sommer og holdt saa
meget af!

— Hvor de dog er graa i Huden, de Stakler! sagde
Madam Munter. — Aaret har rigtignok taget paa dem!

— Ja, de er ikke saa godt gift som Du! sagde
Skomageren. — De er ikke saa lykkelige! Tak Du Vorherre 
for den Mand, Du har! Og saa tog han sin Kone
om Livet og dansede Polka med hende rundt om den
lille Plæne midt i Haven; og alle Feriegæsterne klappede 
i Hænderne og raabte Hurra; og de kom alle
sammen ind og bestilte sig hver et Par nye Sko.

Kors, hvor Mester Munter fik travlt; han syede og
syede fra Morgen til Aften, saa Naalen blev ganske
gloende; men det gjorde ikke noget, han sang,
saa det klang lige op mod den straalende Sommerhimmel; 
men Snedkeren i Genbohuset brummede og skændte
og skændte og brummede af bare Misundelse; for selv
kunde han ikke synge; og saa var han Ligkistesnedker, 
og det tager paa Humøret.

Hele Ugen igennem, fra Mandag Morgen til Lørdag
Aften, sad Skomageren paa sin Stol og arbejdede og
sang, medens Madammen fejede og gjorde rent og lavede 
Mad og puslede om Børnene; det var et velsignet 
Liv, syntes de; og saa blev det Søndag.

Næsten ikke mere end en Time efter, at Skomageren
var gaaet i Seng Lørdag Aften, sprang han op igen og
løb i den bare Skjorte hen for at kigge ud af Vinduet.

— Herregud, sagde Madammen med Dynen helt oppe
under Næsen, — kan Du dog ikke blive liggende! Du
vækker jo Børnene!

— Det bliver det dejligste Vejr i Morgen! sagde

Munter. — Maanen skinner, og der er ikke en Sky
paa Himlen! Hy-hytelihy-faldera!

— <sp>Har</sp> jeg ikke sagt, at Du ikke maa fløjte om
Natten! skændte Madammen.

— Jeg kan ikke lade det være! sagde Munter. — Og
jeg kunde saamænd have den største Lyst til at blive
oppe med det samme! Men det gjorde han dog ikke,
han hoppede i Seng igen, gav sin Kone et Godnatkys
midt paa hendes røde Mund, krøb ned under Dynen og
faldt i Søvn.

Og han vaagnede ikke, førend Solen tittede ind gennem 
Vinduet og kildede ham i Næsen med sine Straaler; 
men i det samme stod han rigtignok ogsaa lysvaagen 
midt ude paa Gulvet.

— Nu har jeg aldrig kendt Mage, sagde han, — sikken 
et Murmeldyr jeg er! Og han løb hen og trak
Gardinet til Side og slog Vinduet op.

Nej, for et Vejr det var! Himlen var høj og blaa, og
Solen skinnede ned over alle Byens smaa, røde Tage,
saa de glitrede ved det! og oppe paa Pinden foran sin
Gadedør sad Stæren og nikkede og fløjtede og sagde:
Godmorgen! Det er Søndag, det er Søndag! Skynd
Dig ud i den dejlige Skov, hvor Fuglene synger og
Hjortene springer Buk! Skynd Dig, skynd Dig!

Og det kan jo nok være, Skomageren skyndte sig!
Han var lige ved at glemme at tage sine Bukser paa,
saadan et Hastværk havde han med at komme ud i
Gaarden og hen under Posten for at vaske og plaske
sig og blive søndagsren; men da han saa var færdig
med Toilettet, saa skinnede han jo rigtignok ogsaa som
en nyslaaet Toskilling! lidt Beg sad der ham ganske
vist paa Fingrene, men det følger med Professionen,
og saa er det en ærlig Sag.

Inde i Stuen havde Madammen faaet Børnene pyntet
i deres fineste Stads: De lignede Kongebørn; og Skomageren 
tog dem paa Armen og kyssede dem forsigtigt 
for ikke at krølle Pynten. Og da de havde 

drukket Morgenkaffen, tog Madam Munter den klare Kjole
paa med de smaa, nydelige Rosenbuketter, og saa var
de færdige.

Det kan nok være, det vakte Opsigt, da de rullede
ned ad Gaden med „Kongebørnene” i Barnevognen!
Madammen skød Vognen af Sted med den ene
Haand, og i den anden holdt hun den nydeligste Parasol 
oppe over sin hvide Straahat med Rugaksene og de
store, røde Valmuer. Og Munter var i den sorte 
Bryllupsfrakke og den høje Hat og fin Spadserestok; og paa
den venstre Arm bar han Spaankurven, der var helt fuldt
af det dejligste Smørrebrød; ja, det var rigtignok et 
storartet Optog; alle Naboer og Genboer sad ved Vinduerne
og smilede og nikkede og sagde: Farvel, farvel! og god
Fornøjelse! og oppe i Træet sad Stæren og strakte Hals
og vilde gerne have været med, men den maatte ikke
for sin Kone. Og Munter og Madam Munter raabte
Hurra, og „Kongebørnene” kyssede paa Fingeren; nydeligt 
var og blev det. Der var bare ét Menneske, der
ikke kunde taale at se paa al den Glæde, det var 
Snedkeren; han gik ud i sit Værksted og krøb ned i sin
allerstørste Ligkiste og lod sin Kone lægge Laaget paa;
og der laa han saa lige til Middag; det var nu hans
Søndagsfornøjelse.
	
Men Skomageren og hans Familie rullede rask af
Sted ud gennem Byen, og Solen skinnede, og Fuglene
sang. Ude paa de grønne Marker stod Køerne i Græs
til Knæene og aad sig tykke og fede, og Hestene gik
rundt i deres Tøjr og svandsede stoltelig med Halerne
ligesom fornemme Damer. Længere og længere ud paa
Landet kom Familien, og Solen steg og steg; Fatter
Munter maatte trække Frakken af og gaa i Skjorteærmer,
saa varm blev han; og Mutter Munter pustede og stønnede 
bag ved Barnevognen som et helt lille Lokomotiv;
men saa satte Skomageren sin høje Hat bag ad Nakken
og gav sig til at fløjte Melodien til „Den tapre Landsoldat”; 
og saa naaede de Skoven.

Derude var der svalt og den dejligste Skygge, Solen
tittede bare ned mellem de grønne Blade og legede
Smut hen over Græs og Blomster; og Vinden spillede
paa Orgel i Trætoppene, og Fuglene sang Salmer, det
var yndigt at høre; og Dyrene derude stod da ogsaa
og lyttede med Hovedet paa Siden og havde Vand i
Øjnene, saa betagne var de; men saa snart de bare
hørte Menneskene komme, vips, saa gjorde de omkring
og satte ind i Tykningen i lange, elegante Hop, som
om de havde Gummibolde under Fødderne.

Ja, der var rigtignok storartet derude; og da Familien
naaede ned til Havet, det store, prægtige Hav, som rullede 
sine Bølger lige ind under Skoven, blev Skomager
Munter saa rent ellevild af Glæde, at han pludselig gav
sig til at staa paa Hovedet med Benene lige i Vejret,
medens han samtidig sang „Danmark dejligst Vang og
Vænge” med saa høj og klar en Stemme, at Fiskene
kom svømmende mange Mile fra for at høre paa ham;
og Madammen sang med, og „Kongebørnene” slog Takt
med deres Rangler; det var en lykkelig Familie; og saa
skulde der spises.

Naada, hvor Skomageren klappede i Hænderne, da
han saa’, hvad der var i Kurven: over tyve Stykker
Franskbrød og Sigtebrød med Æg og Ansjoser og salt
Kød og Rullepølse! Og til Børnene var der de dejligste
flækkede Hveder med Sirup og Kanel paa og en hel,
stor Flaske nymalket Mælk; det var rigtignok en Kone
og en Moder, den Madam Munter! og hendes Mand
sagde da ogsaa, at han vilde ikke bytte hende væk for
alt det Guld, der var i Verden og en hel Skæppe Tiører
oven i Handelen.

Da Børnene nu havde spist deres Hveder og drukket
al den Mælk, der var i Flasken, blev de søvnige, som
rimeligt var, og Madammen lagde dem hen i det friske,
grønne Græs, stak dem hver en lille, hvid Pude under
Hovedet, lagde et Tæppe over dem, og saa faldt de i
Søvn; de saa’ ved Gud i Himmelen allerkæreste ud,

som de laa der med deres sunde, røde Kinder og deres
smaa, sammenknyttede, buttede Hænder, at Fatter Munter 
uvilkaarlig igen maatte staa en lille Omgang paa
Hovedet og absolut vilde have, at hans Kone skulde
gøre det samme, men det vilde hun ikke indlade sig
paa, for hun var en Dame.

Saa tog de hinanden i Haanden og gik ned til Havet
og satte sig i en dejlig stor, tør Tangbunke og saa’ ud
over det blaa Vand; hvor var det smukt dernede, og
hvor var der friskt, og for en Mængde Skibe! Munter
gav sig til at tælle dem og fik toogtyve; men hans
Kone, der ogsaa havde talt, paastod, at der var treogtyve; 
og saa lo han ad hende og kyssede hende og
sagde, at hun havde regnet sig selv med, for hun var
den yndigste og lækreste og mest appetitlige lille Skude
i hele den vide Verden! Og saa gav de sig til at tale
om deres Forlovelsestid. Kan Du huske, kan Du huske,
sagde de; og hvad den ene ikke kunde huske, det kunde
den anden!

Hun havde staaet som Jomfru i Byens fineste Bagerbutik, 
og han var kommen hver Morgen ganske tidlig
for at købe sig et Stykke frisk Wienerbrød til sin Kaffe;
det var livsalige Dage. Han havde kigget paa hende,
og hun havde kigget paa ham, og de havde ganske
stille syntes rigtig godt om hinanden, for de var glade
og skikkelige Mennesker begge to, og de skal nok finde
hverandre. Og oftere og oftere kom han i Butikken;
saa snart han bare havde fem Minutters Fritid, saa var
han der og købte Wienerbrød; han levede i de Dage
slet ikke af andet end Wienerbrød; til Slut havde hun
da ogsaa let af ham og sagt, at han var en forskrækkelig 
Slikmund, og han havde let igen og fløjtet en af
sine lystige Melodier og svaret hende, at det kunde hun
have Ret i, han holdt ganske forfærdelig meget at Slikkeri! 
Og lige i det samme, inden hun vidste et Ord af
det, var han sat i et højt Spring ind over Disken, havde
slaaet Armene om hendes Hals og givet hende saadan

et rigtigt varmt Trykkys midt paa hendes røde, svulmende
Jomfrumund: Vil Du ha’ mig, saa ta’ mig, og grin ikke
a’ mig, værs’artig, her er jeg! — Først var hun naturligvis 
blevet forskrækket, som sig hør og bør; men saa
havde hun kysset ham igen og sagt „ja”; og saa var
de bleven forlovede, og han havde af lutter Fryd staaet
paa Hovedet for hende oppe paa Disken midt imellem
alle de dampende Boller; Gud i Himlen hvilken Lyksalighed!

Og saa var de bleven gifte og havde faaet to smaa
Kongebørn, som laa derhenne i Græsset og sov og
drømte de dejligste Drømme; og selv sad de nu her i
en Tangbunke med hinanden i Haanden og saa’ ud over
det skinnende blaa Hav under Guds varme, straalende
Sommersol og var saa glade, saa glade og syntes, at
ingen Mennesker paa Jorden havde det saa godt som
de! — 

Og der vil vi lade dem blive siddende, for vi synes,
det er Synd at forstyrre dem.

*

<table o>
<td c><h2>TO KRONER OG HALVTREDS</h2>
<td c>(1901)
</table>






TO KRONER OG HALVTREDS

<tab><tab><tab><tab>AGERENDE

<tab><tab><sp>Baronen.</sp><tab><tab><sp>Tjeneren.</sp>

<tab><tab><sp>Forvalteren.</sp><tab><sp>Seks levende Hunde.</sp>

<tab><tab><sp>Vognmanden.</sp>


FØRSTE AFDELING

Formiddag paa en jydsk Herregaard; Baronen, Forvalteren og 
Vognmanden, „Drengen” kaldet, kommer tavse og højtidelige vandrende nede fra 
Ladegaarden op over Vindebroen og op i Borggaarden. De har været nede at
besigtige to Treaarsplage, som Drengen ønsker at købe. De skuler lurende
og usikkert til hverandre; thi Prisen paa Dyrene er endnu ikke fastslaaet. 
Ved den høje Stentrappe, der fører op til Midterfløjens Forhal, standser de.

BARONEN (veksler et hurtigt Blik med Forvalteren og siger derpaa til
Drengen). De drikker Vel et Glas Vin med, Sørensen?

DRENGEN (gemmer Øjnene). Ja, aaja, mange Tak, Hr. 
Baron ... Men det er jo da ellers lidt tidligt paa 
Morgenkvisten!

FORVALTEREN (der sprutkoger indvendig paa Grund af Drengens
vidt bekendte „Lurendrejerier”). Sludder, Sørensen! Bild vos
ikke den ind! Di er sgu vant til at tyre Mosten paa
ethvert Klokkeslet!

BARONEN (slaar et dundrende Slag med sin Stok paa Gongonen, som
hænger uden for Døren).

EN TJENER (kommer springende tværs over Gaardspladsen fra 
Kavalérfløjen. Han er i grønt Liberi, noget mager og ligner en stor Græshoppe.)

BARONEN. En Flaske Madeira ind paa Kontoret!

GRÆSHOPPEN springer tilbage, samme Vej han er kommet. Hvorpaa
DE TRE KOMBATTANTER (gaar op ad Trappen og ind i 
Forhallen. -- Baronen og Forvalteren veksler paa fly forstaaende Øjekast).



ANDEN AFDELING

Baronens Kontor. -- Stort vindue ud mod Haven. -- Sol ind gennem
Ruderne. -- Billeder og vaaben paa væggene.

Seks levende Hunde af forskellig Race spredt rundt paa Gulvtæppet:
Puddel, Hønsehund, Mynde, Grand Danois, Gordon Setter og Grævling. --
De lugter ikke at Rosenolie.


BARONEN, DRENGEN OG FORVALTEREN (kommer ind).

HUNDENE (farer op med seks Brøl).

BARONEN. Stille! Læg Jer!

HUNDENE (lægger sig).

BARONEN. Værsgod at ta' Plads, Sørensen!

DRENGEN. Tak, Tak ... (Bliver staaende).

BARONEN (kaster sig i en amerikansk Gyngestol. -- Han bærer Laksko 
og udsyede Strømper). Værsgod at ta' Plads!

DRENGEN. Tak, Tak, Hr. Baron ...

FORVALTEREN (som staar ret op og ned foran Kaminen, hvisker 
rasende og med knyttede Hænder). <sp>Sæt</sp> Dem for Satan dow, 
Menneske!

BARONEN (smiler bag Skægget).

DRENGEN (daler ned paa en Stol lige Inden for Døren).

BARONEN. En Cigar, Sørensen?

DRENGEN (stadig pas Post ved al den megen venlighed). Tak, Tak, 
Hr. Baron ...

BARONEN (til Forvalteren). Aa, Krogh, byd Cigarer! -- 
Tag selv en med!

FORVALTEREN (byder Cigarer og tager selv en med).

BARONEN. Og sæt Dem saa ned, Krogh ... De er 
saa lang!

FORVALTEREN (river et surt Smil at).... Hø ... (Sætter sig.
Pause. Røgen vugger sig i store Puder under Loftet. -- Solen spiller fro
ind gennem vinduerne. -- Tre Hunde lopper sig).

BARONEN (slaar det højre Ben over det venstre og begynder i 
konverserende Tone). Har De haft godt med Kørsel i Aar, min 
gode Vognmand?

DRENGEN. Jo, aajo ... det slæber jo a' ...

FORVALTEREN (stadig rasende). Ja, <sp>Di</sp> er jo aldrig 
tilfreds!

BARONEN. De tjente vel godt paa Snelicitationen?

DRENGEN. Ja--a, aaja ... det var sgu da ellers fint
nok da ...

FORVALTEREN (der bliver mere og mere indædt). Sludder! Der
har jo næsten ingen Sne vaaren i Vinter!

GRÆSHOPPEN (springer ind med Madeiraen. Skænker og byder og
springer ud igen).

BARONEN (løfter Glasset). Skaal, Deherrer! (Der drikkes).

DRENGEN (smasker). Det er sgu sjældent nok, a' man
faar <sp>den</sp> Slags Olje ...

FORVALTEREN. Aa--aa, Di drikker vel Rødvin hver
Dag til Middag! -- Det er sgu Vognmændene, der
nu om Stunder skummer Kagen!

DRENGEN. Ja, aaja ... (Ny Pause. Der dampes kraftigt pas 
Cigarerne og stirres metafysisk ud i Luften).

BARONEN (vipper sig blidt frem og tilbage I Gyngestolen ved Hjælp at
den ene Fodspids. -- Ser hen mod Forvalteren, der nikker umærkeligt til
Svar). Naa, Sørensen?

DRENGEN (farer sammen, thi nu nærmer Skæbnen sig). Javel, Hr.
Baron ...

BARONEN. Lad os høre et Bud!

DRENGEN (hvem Plagene ikke et Sekund har været ude at Hovedet).
Bæsterne er gode nok ...

FORVALTEREN (farer op. -- To Hunde bjæffer). Gode <sp>nok</sp>!
-- Di faar Fandenlyneme ikke bedre Kram herfra og
til Hjallerup!

DRENGEN (utorstyrrelig. -- Han negligerer Forvalteren). 
Bæsterne er gode nok ...

BARONEN. Saa gør et Bud, gode Vognmand! -- Aa,
Krogh, ta' og sæt Dem ... De er saa lang!

FORVALTEREN (daler brummende ned paa Stolen. Men han sidder
som paa en Fjeder, der ved første given Lejlighed kan „slaa op“ igen).

DRENGEN. Bud ...? Næi, det tilkommer da Baronen
at sige, hva' Di vil ha'!

BARONEN. Naa, godt, Sørensen! -- De skal faa 
Dyrene for 1150.

DRENGEN (ryster vemodig pas Hovedet). Nej, aanej, det kan
da aldrig være Baronens Mening ... en fattig Mand
som mæ ...

FORVALTEREN (slynges i vejret. -- Puddelen og Hønsehunden farer
løs pas vognmsnden). Fattig! -- Di har jo to Millioner
i Sparekassen!

BARONEN. Stille, Hunde! Lad os saa høre et Bud da,
gode Sørensen! -- Aa, vær saa venlig at sætte Dem
ned, Krogh.

FORVALTEREN (sætter sig). -- Og

HUNDENE (lusker pas Plads).

BARONEN. Naa Sørensen ...?

DRENGEN (stønner som under et Anfald af Nyresmerter). Ja, aaja,
Hr. Baron ... se, A ha'de jo saa smaat tænkt mæ
... 1050.

BARONEN (kaster sig tilbage i Stolen). Ha! -- Tror De, at
jeg plukker mine Plage paa Træerne!

DRENGEN. Nej, aanej ... Men A, mener da ellers,
a' det er et godt Bud ...

FORVALTEREN (med knyttede Næver) Vil Di ikke heller ha'
Penge til for a' ta' dem ... hva', hva' ... vil Di
ikke heller ha Penge til?

BARONEN (med en Haandbevægelse mod Madeiraflasken). Skænk,
Krogh!

FORVALTEREN (rejser sig og skænker. -- Det koster ham øjensynlig
stor Selvovervindelse at fylde Drengens Glas lige sas bredfuldt som de to
andre).

BARONEN (løfter sit Glas). Skaal, Deherrer! (Der klinkes og
drikkes).

<tab><tab><tab><tab><tab>Pause.

BARONEN (tager sit Guldremontoiruhr frem og ser paa det). Naa?
Har De betænkt Dem, Sørensen? -- Jeg skal til
Byen.

DRENGEN (vrider sine Hænder i stille Jammer). 1075 ...

BARONEN (gentlemanlike). Ja, saa vil <sp>jeg</sp> ogsaa vise
mig imødekommende! -- De skal faa Dyrene for
1100.

DRENGEN (i yderste Nød). Nej, aanej, Hr. Baron: 1075 ...

BARONEN (vrisser med Hovedet. -- Der vibrerer atter et lille 
deminutivt Smil bag hans blonde Mustache. -- Saa rejser han sig og løfter en
Pegefinger bedyrende i vejret). Godt! De gjorde det første
Skridt før! Nu vil jeg gøre det! -- Men læg vel
Mærke til, gode Sørensen, at nu bander jeg! ...
Har De hørt mig bande før?

DRENGEN. Nej, aanej ...

BARONEN. Well! -- Men nu bander jeg altsaa: De
skal faa Plagene for 1090, og <sp>Fanden skal 
annamme mig</sp>, om de faar dem en Øre billigere!

DRENGEN (sidder et øjeblik og tygger pas sin Cigarstump. -- Saa
skæver han prøvende op mod Baronen og siger) 1085 ...

BARONEN (gravalvorlig). Har jeg <sp>bandet</sp>, eller har jeg
ikke bandet, min gode Vognmand?

DRENGEN (dukker sig som for et Slag). Jo, aajo ...

BARONEN. Godt: 1090! Og ikke en Øre under!

DRENGEN. Jamen ...

BARONEN. Vil De ha' Plagene til Prisen, eller vil De
<sp>ikke</sp> ha' Plagene?

DRENGEN (usikker). Bæsterne er gode nok ...

FORVALTEREN (begynder at „fjedre“. -- Hans øjne er 
blodunderløbne).

BARONEN. 1090! -- Og dermed Basta!

DRENGEN (vrider sig gudsjammerligt). Skal vi halvere da?
Saa gi'er A 1087 og 50 ...

BARONEN (griber vognmanden i Frakkeopelaget. -- Grand Danois'en
knurrer). Stille Bismarck! -- Jeg spørger Dem endnu
engang, Sørensen: har jeg <sp>bandet</sp>, eller har jeg det
<sp>ikke</sp>!

DRENGEN. Di har bandet, Hr. Baron ...

BARONEN (slipper Frakken). Godt! (Drejer sig bort pas Hælen).

DRENGEN (drager et uhyre Suk.) Ja, saa kommer vi vel
ikke til at handle denne Gang, Hr. Baron ...

FORVALTEREN (eksploderer i et hvislende Haanfnis, -- det lyder,
som naar man slaar Spunsen op pas en Tønde surt Øl).

BARONEN (gør flot omkring igen). Very well, min gode
Vognmand Sørensen! -- Men De vil blive til Latter,

naar Folk hører, at der kun har været os 2 Kroner
og 50 imellem!

DRENGEN (resigneret). Ja, aaja ... det vil A vel ...

FORVALTEREN. Ja, det vil Di sgu! Men det har Di
godt a' Di ... Gnauserhas!

DRENGEN (ser usikkert op). Skal vi halvere dem ...

BARONEN (med Højhed). Har jeg bandet?

DRENGEN (dukker sig). Jo, aajo ... Ja, saa bli'er der
vel ikke no'et a' Handelen da ...

BARONEN. 1090 -- eller ingenting!

DRENGEN. Næ--i ... nej, aanej ...

FORVALTEREN (som ud af en Hyldebøsse). Filekat'ket!

BARONEN (gør paany omkring og gaar smaanynnende hen til Døren
og trækker i en Snor. -- Gongongen buldrer). Og

GRÆSHOPPEN (springer ind).

BARONEN. Dogcarten om en halv Time! -- Og Hr.
Sørensens Vogn herop straks! -- Og læg saa mit
graa Formiddagssæt frem i Toiletværelset!

GRÆSHOPPEN (springer ud).



TREDJE AFDELING

Stentrappen foran Hoveddøren.
	
Baronen og Forvalteren staar paa det øverste Trin. -- Alle seks Hunde
sidder omkring dem paa deres Haler. -- Man har sagt Farvel, og Drengen
slaar et Knald og ruller bort over vindebroen.


FORVALTEREN (kniber det ene øje sammen). Han kommer
igen, Hr. Baron, han kommer igen! Jeg har det paa
min Fornemmelse! (Og virkelig: Da Drengen er naaet midt ned i
Ladegaarden, vender han Køretøjet og kommer tilbage).

BARONEN (uden at fortrække en Mine. -- Slaar ud med Haanden).
Hvad godt nyt, min gode Vognmand?

DRENGEN (holder Hestene an. -- Gemmer Øjnene). Ja, aaja, hva'
det var A vilde si'e ... Ku' vi ikke bli'e enige om,
Hr. Baron, a' gi' en fattig Kone di 2 Kroner og
50 ...?

BARONEN (sluger et Smil. Hvorfor pludselig saa ødsel,
min bedste Vognmand? -- Det ligner Dem ikke!

DRENGEN. Nej, aanej, det ... men ...

BARONEN. En fattig Kone! -- Paa ingen Maade!
Jeg kan aldeles ikke akceptere Deres Forslag! --
Man skal ikke lefle med Proletariatet.

FORVALTEREN (pruster ud). En fattig Kone, hø!

BARONEN. Har De ikke et andet Forslag?

DRENGEN (vrider sig). Jo, aajo, kanske, men ...

BARONEN. Naa! Frem med det!

DRENGEN. Vi ku' jo osse gi' Staldka'len di Penge ...

BARONEN. Staldkarlen? -- Aa ja, det lader sig bedre
høre! -- Men hvorfor ikke lade <sp>mig</sp> faa dem?

DRENGEN (næsten tryglende). Aa nej, det vilde A da saa
grumme nødig ...

BARONEN (rækker Haanden frem). Godt! De skal sandelig
ikke finde Grund til at bebrejde <sp>mig</sp> noget, min
gode Vognmand! -- Gi'er De min Staldknægt de 2
Kroner, thi ejheller <sp>jeg</sp> er nogen Ynder af ødselhed,
-- og mig de 50 øre, saa gaar Handelen i Orden!
-- Er det et Ord?

DRENGEN (modtager Baronens udstrakte Haand udstøder et Suk, saa
Duerne paa Taget flygter, synker ganske og aldeles tilintetgjort om i
Agestolen og stønner ud): I Gu'ses den Almægtiges velsignede
Navn da!

<tab><tab><tab><tab><tab><tab>Tæppe.


MANDFOLK

<tab><tab><tab><tab><tab><tab>AGERENDE
	
<tab><tab><tab><sp>Hotelværten.</sp><tab><tab><sp>Kammerraaden.</sp>

<tab><tab><tab><tab><tab>   <sp>Læreren.</sp>

Søndag Formiddag. -- Sommer.
	
Skænkestuen i Hotel „Harmonien“ paa Torvet i den lille danske By
„Tutiput“.
	
Hotelvært Jørgensen, Kammerraad Fenger og Lærer ved Borgerskolen,
Andersen, sidder ved et Bord foran Vinduet med hver sin Kaffepunch.
	
De stirrer sløvt ud over det solbelyste Torv og sveder stille. -- Det er
28° Réaumur i Skyggen.

-- --
	
En Mandsperson skraar over Torvet og synes at stile hen mod Hotellet.
-- Men han bøjer at i Tide og gaar ned ad en Sidegade.


VÆRTEN (ser slukøret efter ham). Nej, der er sgu ingen Bid
i Dag!

<tab><tab><tab><tab><tab>Ny Sløvhed,

Paa én Gang tegner der sig et lille fornøjet Smil paa Lærer Andersens
gule, „indeklemte“ Ansigt. -- Han har netop siddet og regnet ud, at de tre
tilstedeværende Herrer akkurat tilsammen vejer tre Sekstaller! -- De blev
vejet før ude paa Decimalvægten i Forstuen, og Værten androg godt 261,
Kammerraaden 285, og Andersen selv smaa 120 -- hvilket tilsammen udgør
666. -- -- Og Læreren skat lige til at publicere denne interessante Opdagelse,
da den lange, vindtørre Politifuldmægfig Hermansen kommer gaaende forbi
Vinduerne.


VÆRTEN (med en mat Haandbevægelse). Der gik „Hanen“ ...

KIAMMERRAADEN (grynter indvendig). Hø, hø ... ja!

LÆREREN (nysgerrig). Hvorfor kalder I ham „Hanen“?

VÆRTEN. Véd De ikke det?

LÆREREN. Nej ... Jeg er jo ny i Byen!

KAMMERRAADEN (belivet). Hø, Hø! Det er sgu da 
ellers en god Historie.



VÆRTEN (Til Læreren). Vil De ha' den? -- Saa gaar
den Tid med det.

LÆREREN (ivrig). Ja, ja!

KAMMERRAADEN. Nej, la heller <sp>mig</sp>, Jørgensen!

VÆRTEN. Hvorfor det? Jeg ka' den sgu li'saagodt!

KAMMERRAADEN. Jamen, det var sgu da paa min
Gaard, det skete!

LÆREREN (høflig mod Rangspersonen). Ja, saa tror jeg nok
ogsaa, at Kammerraaden kan bedst.

KAMMERRAADEN. Begribeligvis!

VÆRTEN (stødt). Ja, Gudbevares! Jeg bøjer mig altid
for mine Gæsters Viljer!

KAMMERRAADEN. De gør Fanden, gør De!

VÆRTEN (slaar utsalmodig en Næve i Bordet). I Kongens og
Lovens Navn: begynd!

KAMMERRAADEN (mod Læreren). Ja, De kender jo da
Hermansen?

VÆRTEN. Det gør vi!

KAMMERRAADEN. Hold Mund, Kroholder! Ellers
bli'er De smidt ud af Deres egen Beværtning!

VÆRTEN (ser ned ad sine Lemmer). Det skal der uvilkaarlig
<sp>mejet</sp> store Drenge til.

KAMMERRAADEN (driver ham et Slag over Armen).

VÆRTEN (rolig). Pas paa, De ikke støder Dem! -- Og
fortæl saa! „Piskeren“ er ved at revne. (En „Pisker“ er i
Tutiput den populære Betegnelse for en Skolelærer).

LÆREREN (ivrig). Ja, fortæl, fortæl! -- Hvorfor kalder
I ham saa for en Hane?

KAMMERRAADEN (gotter sig ved Tanken). Hø, hø, ... det
skal jeg sgu sige Dem! -- Manden holder meget af
Fruentimmer. -- Naa, det er han vel for Resten ikke
ene om!

VÆRTEN. Aa nej ... Vi er vel allesammen Mandfolk
-- for Vorherre da!

KAMMERRAADEN. <sp>Det</sp> er vi! -- Men saa gale som
Hermansen tror jeg nu ligodt ingen af os andre har
været! -- Hos ham er det vist ligefrem blevet til en
Sygdom. Han kan Guhjælpeme ikke se et kønt
Kvindfolk, uden at han straks er paa Tæerne! --
Her i Byen skal han nok nære sig, si'er de, for han
er svært bange for Principalen ... Men naar han
kommer ud paa Landet til Auktioner, eller 
Udpantninger eller den Slags, saa maa vi passe godt paa
vore Fruentimmer ... særlig da, naar det begynder
at mørkne!

VÆRTEN (utaalmodig). <sp>Cyc1en</sp>.

KAMMERRAADEN. Ja, jo! -- Her for et Par Aar 
siden fik han sig jo en Cykle. -- Jeg tror sgu bare,
det var for bedre at kunne komme omkring og se
paa Pi'erne, hæ!

LÆREREN (ligner en Spidsmus). <sp>Tror</sp> De?

KAMMERRAADEN. Gu' gør jeg saa! Hva', Jørgensen?

VÆRTEN. H-ja-a! -- Han kunde begribeligvis ikke faa
nok i Skridtgang!

KAMMERRAADEN. H-næi! -- Og saa rullede han jo
rundt ude paa Vejene om Aftnerne, naar Kontoret
var lukket. Bedst som en gik der og saa' paa 
Sæden, saa kom han strygende forbi! -- Godaften,
Fuldmægtig! Hvorhen gælder Rejsen! -- Jeg kører
en Tur, sa'e han saa, for min Mave! -- Og væk
var han!

VÆRTEN (dybt). Han <sp>kunde</sp> jo ogsaa nok, Fenger, se
ud til at lide a' haardt Liv!

KAMMERRAADEN. Aa, ja! -- Men mødte han et
Kvindfolk, saa stoppede han op og gav sig i Snak
med hende. -- Det var ham li'saa umuligt at la'
være som at krybe til Maanen!

LÆREREN (sædeligt). Det er <sp>forfærde1igt</sp>, naar det
kommer saa vidt med et Menneske! -- Men man
har jo dog en <sp>Vilje</sp>!

KAMMERRAADEN. <sp>Det</sp> har man! -- Det vil sige vi
andre! -- Hans ...

VÆRTEN. <sp>Mejersken</sp>!

KAMMERRAADEN. Ja, ja! Nu kommer hun, De ...

Giftblander! -- -- (Til Læreren). Ja, se, jeg ha'de jo
her i Fjor en Mejerske ... et Satans kønt Stykke
Fruentimmer ... hvid og rød som en Dukke ...

LÆREREN (med glinsende Øjne). <sp>Har</sp> De hende endnu?

KAMMERRAADEN. Nej; hun er rejst til Majdag. --
Men Fuldmægtigen rullede jo saa tidt forbi min
Gaard den Gang og saa hende ude paa Marken, naar
de malkede; og inde i Bryggerset og nede i Mejeriet.
Og han blev jo naturligvis straks betændt! -- Men
hun vilde sgu ikke ha' noget med ham at gøre, hvor
meget han end krissemissede og strakte Hals! --
Det var lige knap og nap, at hun vilde hilse 
Godaften paa ham end sige da høre paa ham og svare
ham! -- Og han saa' sgu saa forfærdelig slukøret
ud, naar han igen krøb op paa Cyclen og trampede
af Sted! -- Jeg saa' ham jo saa tidt inde fra 
Kontorvinduet og ha'de til Tider næsten ondt a' ham ...
Men <sp>grine</sp> maatte jeg naturligvis ogsaa!

VÆRTEN. <sp>Hønsegaarden</sp>!

KAMMERRAADEN (pikeret). Hold nu Mund, Jørgensen!
Er det <sp>mig</sp>, der fortæller Andersen Historien, eller
er det <sp>Dem</sp>? (Til Læreren). Ja, se vores Hønsegaard
ligger uden for Mejeribygningen ud mod 
Landevejen. -- Jeg har ladet slaa et Staaltraadsnet paa
Træerne langs Grøftekanten: det er halvtredje Alen
højt; saa Hønsene kan ikke komme udenfor. -- Jeg
var ked af at ha' dem rendende ude i Gaarden og
Haven, ser De! Men de kan jo ogsaa ha' det rart
nok, hvor de er, for der er baade Sol og Skygge
... og et lille Vandhul har jeg ladet grave henne i
den ene Side. (Skuler til Værten, der har udstedt nogle knurrende,
utsalmodige Lyde) -- Og Fuldmægtigen var saa tidt
kravlet af Cyklen og ha'de staaet og set paa 
Putterne ... Det vil sige, det var vel Fa'en ikke <sp>de</sp>
Putter, han brød sig om, hæ! Det var Mejersken,
som gik og puslede der inde bag Vinduerne i 
Mejeriet, der trak ham!

VÆRTEN. <sp>Tremmerne</sp>!

KAMMERRAADEN (ivrig). Ja, det er sgu sandt! -- For
ikke at Hønsene skulde flyve ind i Bryggerset, naar
Vinduerne stod aabne ud til Aflukket, saa ha'de jeg
sat Tremmer for, saa at de ikke kunde komme 
igenmem. Og naar Mejersken var der inde bag 
Stængerne, saa blev hun ligesom mere modig. Hun 
nikkede ud til Fuldmægtigen og smilte helt venlig. --
Men saa prøvede jo Lurifaksen et Par Gange paa at
gaa ind til hende og bede hende gi' sig lidt at
drikke. Men saa var hun stram igen og lod en af
Bryggerspigerne besørge ham og gik selv ind paa
sit Værelse. Og naar han saa var kommen op paa
sin Cycle og skulde til at fare af Sted, saa stod hun
ved Vinduet og nikkede til ham og smilte og 
kyssede paa Fingeren!

LÆREREN (dybt). Ja, Kvinden er en Gaade ...! --
Og hva' saa?

KAMMERRAADEN. Ja, saa <sp>kørte</sp> han jo! -- Men
han har vel tænkt sig, at naar bare han holdt ud,
saa gav hun sig nok!

VÆRTEN. <sp>Hanen</sp>!

KAMMERRAADEN (gotter sig til Historiens Pointe). Hanen, ja!
hø, hø! Nu kommer vi til den! -- Se, gaa ind og
bede om Drikke turde jo Hermansen ikke mere. 
Pigerne grinte a' ham; de vidste jo nok, hva' der
puslede! -- Men hver eneste Aften, naar Vejret var
til det, kørte han forbi. -- Landevejen er jo for alle!
Og saa var 'et en Aften, da han igen saa langeligen
kigger til Vinduerne, at han ser en stor rødbroget
Hane sidde med den halve Krop ud mellem 
Tremmerne fra Bryggerset -- Fanden maa vide, hvordan
den var kommen derind! Den hængte med HaLen
og Hovedet ned a' Muren og gloede helt melangtrist
ned til Hønsene. Den sa'e ingenting, for det kunde
den vel ikke; men den var ganske sprutrød i 
Kammen af bare Klemmelse! Og saa gik det jo paa én


Gang op for Fuldmægtigen, at Fyren sad fast mellem
Tremmerne, og at han nu havde en rigtig god Grund
til at vove sig ind i Mejeriet! Og <sp>han</sp> ein, zwei, drei
ned ad Cyclen og ind i Bryggerset! Mejersken staar
jo lige inden for Døren ned i Kælderen og slaar en
Drittel Smør til. Men da hun ser Urias, lægger hun
Hammeren og vil gaa. Men saa faar han jo forklaret
hende det om Hanen, der er ved at kvæles; og de
op a' Trappen og op i Bryggerset. Og der hænger
han! -- Fuldmægtigen hjælper hende jo med at faa
Dyret los; og hvordan det saa gaar og ikke gaar,
det ender da med, at Jomfruen inviterer ham ind paa
sit Værelse og gi'er ham et Glas Mælk. -- Men saa
ved jeg ikke, hvad han har sagt til hende eller 
prøvet med hende ... men et Kvarterstid efter kommer
hun styrtende over i Borgestuen og siger, at der er
et Mandfolk paa hendes Værelse, og at Karlene maa
komme og fange ham! Døren ha'de hun slaaet i
Laas, siger hun, og han var derinde! Og de af Sted
derover allesammen! Og Forkarlen, der var gode
Venner med hende, fik Nøglen og lukkede op! Ja,
man kan jo tænke sig, hvad det maa ha' været for
en Kattepine for Hermansen at sidde derinde og
høre hele Regimentet komme marcherende gennem
Bryggerset!

VÆRTEN (ryster sin tykke Haand ud i Luften, som om han havde
brændt sig). Ja, føj for Satan! Den har været ulden!

LÆREREN (med stive Øjne). Og nappede de ham saa?

KAMMERRAADEN. Næi.

LÆREREN. Nappede de ham <sp>ikke</sp>?

KAMMERRAADEN. Næi ... for han var der ikke!
Spøgelset ha'de slidt et Par Tremmer løs fra Vinduet
og var hoppet ned i Hønsegaarden ...

VÆRTEN (slaar begejstret en Haand i Bordet, skønt han har hørt 
Historien talrige Gange). I Kongens og Lovens Lovens Navn
ha-a-a!

KAMMERRAADEN ... Og derude fra hørte de jo saa
et ukristeligt Spektakel; for Fuldmægtigen var 
smuttet ind i Hønsehuset, da han troede, at han kunde
slippe den Vej ud! -- Og derinde fangede de ham
saa; for Døren var laaset udvendig fra.

LÆREREN. Gjorde de no'et ved ham?

KAMMERRAADEN. Næi, de halede ham bare frem og
lod ham løbe ... han er jo Herredsfuldmægtig.
-- Men Gud forbarme sig, hvor var han flov, da jeg
traf ham næste Gang! Og han holdt sig da siden
fra <sp>den</sp> Hønsegaard! Men om han er bleven 
kureret saadan over det hele, det ved jeg ikke.

VÆRTEN. Gu' er han ikke nej!

LÆREREN. Næ--æ, jeg tror det heller ikke ...

KAMMERRAADEN. Ja, jeg sgu heller ikke!

LÆREREN (sædeligt). Det er forfærdeligt, at et Menneske
kan nedværdige sig saa dybt!

VÆRTEN. Ja--a ...

KAMMERRAADEN. Ja-~a ...

<tab><tab><tab><tab><tab><tab>Pause,

i hvilken der lidt efter lidt arbejder sig en stille Mindets Latter op i

KAMMERRAADEN, som pludselig eksploderer. Hø, hø, hø!
Jeg har sgu engang ligget under en Seng en stiv
halv Time!

VÆRTEN. Ha--a, ha, ha! -- Og <sp>jeg</sp> har staaet i et
Klædeskab!

KAMMERRAADEN. Hø, hø, hø--hø! Det maa da saa
ha' været et <sp>Dobbelt</sp>-Klædeskab! -- -- Og <sp>De</sp>,
Andersen?

LÆREREN (sidder og vrider sig lidt. -- Men da han begynder at kunne
skimte Foragt i de to andres Ansigter, fniser han frem). Hi, hi! Ja
... Og jeg har siddet to Timer i en Puf!

VÆRTEN (gasser og kror sig). Ja, vi er sgu da Gudskelov
ikke <sp>rene</sp> Muhamedanere!



DØREN

<tab><tab><tab><tab>AGERENDE
	
Lars.      <tab><tab><tab><tab>Smedekonen.
Mariane. <tab><tab><tab><tab>Mejeristen.
Nikolaj,   <tab>)     <tab><tab>Forkarlen.
Henrik,    <tab>)deres Børn     Marie vævers.
Karoline, <tab>)<tab><tab>     Stine Hvedebrød.
Lille Marianne,)<tab><tab>     Marius Træskomand.
Smeden.


FØRSTE AFDELING
	
Tidlig Sommermorgen. -- Søndag.
	
I den store „Tospænder”-Seng ligger Lars Konradsen med Kone, Mariane
Hendriksdatter, og slumrer.
	
Foran Sengen ude pas Gulvet en rødmalet Trævugge, hvori Lille-Mariane
(5 Mdr).
	
Under vinduerne en ligeledes rødmalet „Slagbænk” med Nikolaj (4 Aar),
Henrik (3 Aar) og Karoline (2 Aar).

De sover alle til den store Guidmedalje. --

Solen begynder at titte frem mellem Genbohusene paa den anden Side
af Landevejen: og Blomsterpotterne i Vindueskarmene tegner sig som mørke
Silhuetter bag de grønstribede Forhæng. --
	
En Bræddevogn larmer forbi ude paa vejen, og en Hund gør rasende.

LARS (rejser sig med et pludseligt Ryk over Ende i Sengen; stirrer 
forvildet hen mod de sollyse Ruder og tumler søvudrukken tværs over Konen
og ud paa Gulvet).

MARIANE (gnikker øjnene). Men Lars dow ... Hvor skal
Du hen, Lars ... Det er jo Søndag!

LARS (der skynder sig i Klæderne). Det er <sp>Døren</sp>, <sp>Mariane</sp>! --
Jeg skal jo hente <sp>Døren</sp>!

MARIANE (lysvaagen; smiler glad). Ja, <sp>Døren</sp>! Ja, det er jo
sandt! Men ska' jeg ikke lave Dig en Taar Kaffe
først?

LARS. Næi, -- den ta'er jeg, naar jeg kommer igen! --
Farvel saa længe! (Tænder Piben og forsvinder.)


MARIANE (sidder et Øjeblik tankefuld og missende. Hun burde maaske
staa op med det samme, nu hun er vaagen. -- Men det var jo ogasa
yndigt at „slibe” en lille halv Time endnu ... særlig da hun har hele
sengen for sig selv! -- Hun titter hen til Børnene i Slagbænken og ned
til Lille-Mariane i vuggen: De sover, som de var i Paradis! -- Saa lader
hun sig dumpe om i Dynerne, breder Krop og Lemmer rigtig bekvemt ud
og daaner hen. --

<tab><tab><tab><tab><tab>Pause

med stille Snorken og Blæsen. Saa rejser

NIKOLAJ (der har hele den ene Ende af Slagbænken for sig selv, sig op
paa Albuen og gnikker Øjnene). Mutter ... Mutter ... Mutter!

MARIANE (i Halv-Søvne). Ja, hva' <sp>skader</sp> Dig, Dreng?

NIKOLAJ. Er Fatter kørt efter Døren?

MARIANE. Ja--a, han er! -- -- Sov Du kun! Men saa
vaagner

HENRIK (der, ligesom han slaar Øjnene op, bare siger det ene Ord):
Kaffe!

MARIANE (staar med et spring midt ude paa Gulvet). Ih, 
Gudforbarmese, ja, det har Du da nok Ret i, Dreng! Og her
ligger jeg og snuer endnu! (Hiver en Klokke om sig og farer
ud i Køkkenet.)

NIKOLAJ (stirrer stift hen paa Broderen). Fatter er kørt efter
den nye Dør!

HENRIK (ælter med begge Hænder rundt i sine Øjne). Naa ... 
(Kigger derpaa ned mod Søsteren, der ligger sprutrød og snorkende ved Siden
at ham.) Taroline sover!

NIKOLAJ. Spark til hende!

HENRIK (borer øjeblikkelig meget energisk sine smaa tykke Tæer ind i
Karolines Kød).

KAROLINE (kravler fortumlet over Ende. -- Haaret staar om hende som
en Kragerede. -- Naar hun har sundet sig lidt, langer hun Henrik en 
knyttet Næve lige midt i Ansigtet og siger): 'a være, din Pejs!

HENRIK (hyler og slaar løs pas hende).

NIKOLAJ (melder hen mod Køkkendøren). Mutter, di smaa slaas!

MARIANE (fra Køkkenet). Vil I se, I <sp>dyer</sp> Jer! (Nu vaagner.

LILLE-MARIANE i vuggen og sætter i med et hvinende) U--væ
--æ--æ ...!

KAROLINE (snøftende). Nu ... straaler ... Lille-Majane ...
osse ...

STORE-MARIANE (fra Køkkenet). Vug hende, Nikolaj!

NIKOLAJ (kravler ud at Slaghænken og giver sig til at vugge).

HENRIK (til Søsteren). Fatter er tørt efter den nye Dør!

KAROLINE (energisk). Nej!

HENRIK. Jo!

KAROLINE. Nej--i--i! (Haandgemæng.)

NIKOLAJ (lakonisk mod Køkkendøren). Mutter, nu slaas di smaa
igen!

STORE-MARIANE (hurtig ind fra Køkkenet). Ka' I forli'es!
Griber med et kraftigt Tag Karoline i Skuldrene og sætter hende hen i
Nikolajs Ende at Slaghænken). Nu bli'er Du <sp>der</sp>!

KAROLINE (stikker i Hyl og roder sig i sin Fortvivlelse hele Kragereden
ned i øjnene. samtidig stemmer

LILLE-MARIANE Tonen betydelig op, skønt

NIKOLAJ vugger hende, saa at hun skvulper rundt i Dynerne som en
Pølse i Kattegattet).

HENRIK (filosofisk). Lille-Majane ta' straale højere end 
Taroline!

KAROLINE (dybt forurettet). I--nej--i--i!

LILLE-MARIANE (er nu blaa af Skrig).

STORE-MARIANE (haler hende op at vuggen). Men <sp>Tøs</sp> dow!
Er Du da rent fra Snøvsen! (Trækker sin Særk ned og lægger
Barnet til Brystet). <sp>Æd</sp> saa, din Igle!

LILLE-MARIANE (borer Munden til). Mum--mum--mum ...

NIKOLAJ (er gaaet hen til Forstuedøren og staar nu og tripper og vrikker
paa Laasen).

STORE-MARIANE. Nu skal jeg! (gaar med Iglen paa sig hen og
aabner). Skrub ud I andre med det samme!

HENRIK og KAROLINE (kravler hurtig ned at Slagbænkerns og 
hjuler sammen med Nikolaj ud gennem Forstuen og om bag Husets Gavl. --
Alle er de i stumpede Skjorter og pas bare Fødder. -- Og alle hjuler de
af i samme Ærinde).

Tæppe.



ANDEN AFDELING
	
Uden for Huset.

STORE-MARIANE (kommer farende ud af Døren. Hun har gennem
vinduet set Børnene løbe alt, hvad Remmer og Tøj kan holde, ned ad 
Landevejen). Herrejøsses, render di ikke der alle tre midt ude
paa Vejen, som Vorherre har gjort dem! (Raaber.) 
Henrik, Nikolaj og Karoline, hvor ska' I ... (Opdager Lars,
der kommer noget borte med Døren paa en Trillevogn. -- Da Børnene
naar ham, standser han og sætter dem alle tre op paa vognen.)

NIKOLAJ (opdager Moderen. -- Klapper i Hænderne og sparker ud med
Benene). Mutter, Mutter, her er Fatter med Døren!

STORE-MARIANE (gaar Toget imøde. -- Da hun ser Døren, der er
hvidlakeret med forgyldte Lister og Hornhaandgreb, slaar hun Hænderne
sammen, betaget at dens Skønhed). Nej, men Lars dow!

LARS (nikker fornøjet). Ja, hva', Mutter! -- Det er <sp>Kram</sp>,
hva'? (slaar en Næve ned i Pragsttykket.) <sp>Dukketøj</sp>!

STORE-MARIANE (føler paa Døren). Og saa <sp>g1at</sp> den er!

LARS (lader Haandgrebet smække)-- Og hør <sp>Laasen</sp>! Den 
ligefrem <sp>synger</sp>! -- Ska' vi sætte den i straks?

STORE-MARIANE. Næi, kom nu først ind og faa den
Taar Kaffe! -- Kom Unger! (Men Ungerne erklærer, at de er ikke
sultne. De vil blive udenfor og passe paa Døren.)

LARS og MARIANE (gaar ind i Huset. Der bliver Røre i alle Nabo- 
og Genbohuse. -- Først stikker

SMEDEN Hovedet ud af Vinduet ligeoverfor paa den anden Side at Vejen
og raaber): Er 'et <sp>Døren</sp>? (Da ingen svarer, forsvinder han fra
Vinduet og kommer lidt efter ud at sit Hus og skraaer tværs over 
Landevejen med lang Søndagspibe paa.) Ja, det er Fandengaleme
Dør! siger han og standser op ved vognen. Saa kommer

MEJERISTEN halsende fra Fællesmejeriet. -- Han er i grønne broderede
Morgensko), <sp>Naabel</sp>!

SMEDEN. Ja, hva'!

MEJERISTEN. <sp>Naabe1</sp>! Saa kommer den fede

SMEDEKONE (der altid er bedrøvet, fordi hun ingen Børn faar. -- Hun
ser bebrejdende paa sin Mand og siger): Aa, Herregu', Jens, 
saadan en Dør ku' Du da osse gerne faa fat i!

SMEDEN. Tror Du, det ku' hjælpe Mor? (Saa kommer Jeppe
Henriksens langbenede

FORKARL, han har Harmonika med, thi han er al Tid ulykkelig 
forelsket. -- Han tager et Par dystre Toner oppe i Bassen og sukker): Det
er en hel <sp>Brudedør</sp>! (Og den skæve, ondskabefulde Marie
Vævers kommer løbende. Og Stine Hvedebrødskone og Lars Træskomand).

LARS og MARIANE (er færdig med Kaffen og kommer ud igen).

BØRNENE (stimler sammen om dem).

MARIE VÆVERS (der altid skal blande sig op i andres Sager, peger
pas Ungerne og siger): Ska' di'nne klæ'es paa i Daw, det
er Søndaw?

MARIANE. Hva' rager det Dig? Du' ka' vel ellers passe
Dig sæl, ka' Du! Og

KAROLINE gaar pludselig hen og stikker sin Næse lige op i Ansigtet
pas Væverkonen). Du ta' vel passe Dig sæl, dit Skidt!

NIKOLAJ og HENRIK (i Kor). Du ka' vel passe Dig sæl,
dit Skidt!

MARIANE (strengt). Naa, Unger!

LARS (hvem Smeden hjælper med at hugge den gamle Dør ud af Karm
hullet, driver af al Kraft til med Buløksen). Det raadne Møj!

HVEDEBRØDS-STINE (samler omhyggelig Træstumperne op og 
putter dem i sit Forklæde). Dem faar jæ vel ta'?

LARS (flot) Væ'sgod!

FORKARLEN (sidder paa Grøftekanten og trækker elegisk paa 
Harmonikaen).

MEJERISTEN (tænder en Tre-Øres Cigar). Det er rigtig, Jørgen!
La' vos faa en Overtyre!

FORKARLEN (intonerer: To Drosler sad paa Bøgekvist ... Pludselig
bryder det ud af

TRÆSKO-LARS, som hidtil har forholdt sig tavs): Satans osse,
a' ma'nne <sp>sæ1</sp> var paa den A'ksjon i Torsdaw!

LARS (klukker fornøjet. Det var nemlig pas den Auktion, at han 
erhvervede Døren for ni Kroner med Kredit til Mikkelsdag). Du ka' bidde
Dig i Næsen, ka' Du!

VÆVER-MARIE (hvis Høge-Øjne har opdaget et Par Steder pas Døren,
hvor Malingen er skrabet af). Der er da nu li'godt Huller
i'en!

SMEDEN (rolig). Skjøt Du dine egne Huller, Kesten
Springgaas!

VÆVER-MARIE. Lars sku' sgu heller ha' købt no'en
Klæ'er til Ungerne!

MARIANE (river hurtig en Kæp ud at Gærdet og vil gaa løs paa Marie).
Din Ædderkasse!

LARS (beroligende). Naanaa, Mutter! La' hinde bare tømme
sig! Hva' vil Du bry'e Dig om <sp>det</sp>? -- Ta' heller
et Taw med her!

MARIANE (lader trevent Kæppen falde og gaar hen og hjælper Lars og
Smeden med at sætte den nye Dør ind i Karmhullet).

HENRIK (peger pas et af Hængslerne). Det er Duld!

KAROLINE bestemt. Nej, det er Søl'!

HENRIK. Nej, stu' er det Duld!

KAROLINE (farer ham i Haaret). Nej--i--i, det er Søl'!

NIKOLAJ (melder pligtskyldigst). Mutter, di smaa slaas!

SMEDEN, LARS og MARIANE (bakser med Døren og hører ikke
Drengen).

TRÆSKO-LARS og STINE HVEDEBRØD (staar med 
foldede Hænder, spændt paa, hvordan Døren vil tage sig ud, naar den 
kommer paa Plads).

SMEDEKONEN og FORKARLEN (sidder Side om Side psa
Grøftekanten).

MARIE VÆVERS (staar andagtsfuld ude paa Landevejen. Og

MEJERISTEN sidder overskrævs paa en Huggeblok og damper paa 
Cigaren). Mer Mosik Spellekant!

FORKARLEN (intonerer: Bag grønklædte Bakke sad Hjalmar og græd
...

<tab><tab>Døren er faldet til paa Hængslerne.)

LARS (med lysende øjne). Nu sidder han!

MARIANE. Ja, nu sidder han!

SMEDEN. Ka' han osse gaa? (Prøver.)

MEJERISTEN. Gu' ka' han gaa!

TRÆSKO-LARS (pludselig). Gi's der'ne en Snaps? -- Jeg
mener, vi sku' drikke en paa ham!

STINE-HVEDEBRØD (smiler bredt). Ja--a, en Sønda's-
snaps!

LARS (flot). Skidt! -- Har vi Drikkendes, Mutter?

MARIANE (lidt uvilligt). Ja--a, en Kende har vi da ...

LARS. Saa hent den! -- Vi faar sgu'nne saaden en
Dør <sp>hvert Aar</sp>!

MARIANE (gaar ind i Huset og kommer tilbage med Glas og Flaske).

SMEDEN (tørrer sig om Munden). Finkeljokum!

LARS (holder Flasken op mod Lyset). Der er to til hver og tre
til vos andre! (Skænker og gaar rundt med Glasset til baade 
Mandfolk og Fruentimmer.)

SMEDEN. Skaal for Døren! -- Og gid der til næste
Aar maa være Tvillinger bag ham!

MARIANE. Tak, Jens; men vi er da ellers snart nøjt!

SMEDEKONEN (klynkende). Du er altid saa flot ved 
andre, Jens!


LARS (til Forkarlen) Drik, Jørgen! Der er sgu 
Fruentimmer nok!

MEJERISTEN (der har fem Piger i Geschäften). Gu' er der saa!

FORKARLEN (tømmer elegisk Glasset og intonerer derpaa: Det er saa
yndigt at fø-ølges ad ... Men ude paa Landevejen staar

MARIE-VÆVERS tørmundet og dirrende at Arrigekab).

LARS (der selv har stukket tre Snapse under Vesten. <sp>Kongen</sp> sæl
har ikke saaden en Dør!

SMEDEN (haanligt). Han ka' rende og hoppe.

HVEDEBRØDSSTINE (slikker sig om Munden). <sp>Nu</sp> ku' en
Kop Kaffe ellers sma'e!

LARS. Skidt! -- Er der flere Bønner, Mutter?

MARIANE. Ja--a ...

LARS. Saa gaa ind og lav!

SMEDEKONEN (opildnet). <sp>Jæ</sp> gi'er Fløde!

SMEDEN. Og <sp>jæ</sp> gi'er <sp>Vand</sp>!

LARS (slaar Døren op paa vid Gab). Væ'sgod! 
<sp>Kongeporten</sp> er aaben!

MEJERISTEN (ned fra Huggeblokken. -- ivrigt.) Nej vi 
marcherer! -- Stil Jer op! -- Jørgen, Du er Mosikken!

FORKARLEN (kravler op at Grøften).

MEJERISTEN. Ta' Damer! (Byder Mariane Armen). Ta, Du
Nikoline, Lars!

LARS (byder Smedekonen Armen).

SMEDEN (tager Stine-Hvedebrød).

TRÆSKO-LARS. Hvem ska' jæ ha'? Der er jo ingen
til mig!

LARS. Hæ, hæ! Du ka' ta' Karoline! I er jo ungefær
li'e gamle!

TRÆSKO-LARS (tager grinende en Unge pas hver Arm). Du ka'
holde mig i Frakken, Nikolaj! Saa faar jeg Slæw!

NIKOLAJ (lader sig ikke dette sige to Gange).

MEJERISTEN (raaber): Spil op Mosik! Og

FORKARLEN giver sig til at harmonikae: Den Gang jeg drog at Sted
-- den Gang jeg drog at Sted ... Toget sætter sig i Bevægelse. Men
pludselig standser

HVEDEBRØDS-STINE. Jæ gi'er Brø'!

LARS. Gi'er Du Brø'?

STINE. Ja, jæ gi'er Brø', hvis jæ maa ha' den gamle
Dør!

LARS. Hov, hov! Du gaver stort, Bolle-Stine! -- Hvor
meget Brø' gi'er Du saa?

STINE. En Basse til hver.

LARS. Det er for lidt! -- To Basser!

MARIANE (hurtig). Osse til Børnene.

LARS. Natyrlig! Osse til Børnene!

MEJERISTEN (der er Regnemester). Det bli'er 22 Basser!

LARS (der heller ikke stikker op). 24! - Lille Mariane er
sgu da osse et Menneske!

STINE (overvejer lidt). Jæ gi'er dem!

TRÆSKO-LARS (misundelig). Det er sgu billigt for en
Dør! -- Men di ska' vel være <sp>friske</sp>?

LARS. Natyrlig!

STINE. Næi, det gaar jæ'nte ind paa.

LARS. <sp>Friske</sp>, <sp>eller niks</sp>!

STINE (vrider sig. -- Hun har netop noget gammelt Hvedebrød liggende).

LARS (gentager). <sp>Friske</sp> eller <sp>niks</sp>?

STINE (arrig). I Gu's Navn, saa si'er vi friske da! (Slaar til
Træskomanden). Din Træskolort!

LARS (stikker en Næve frem). Døren er <sp>din</sp>, Stine!

STINE (lægger sin Haand i hans, og

SMEDEN „slaar af“).

STINE. Saa løver jeg over og henter dem! (Humper at Sted
ved sin Stok).

FORKARLEN (spiller op igen). Og

TOGET forsvinder i Huset. Men ude pas Landevejen staar stadig

MARIE-VÆVERS. Hun er ædende arrig. -- Hun hører Selskabet le og
støje inde i Huset. -- Tørverøgen begynder at bølge op gennem 
Skorstenen. -- Hun kan ligefrem lugte Kaffen. -- Og nu synger de! - Og
Gu'minsalighed om de ikke ogsas giver sig til at danse! -- Hun ser 
tænderskærende ind mod vinduerne Det Kryv! (mumler hun og spytter:)
<sp>Di Fjolreho'der</sp>! At skave sig grasat for en
sølle Dørs Skyld! -- Li'som den ku' gøre det ...!
Det mumler hun, Marie-Vævers -- og hun har jo naturligvis Ret! -- --
Men hun gav dog vist gerne en nyslaaet Tiøre til, at hun havde været
med inden for samme Dør!).

<tab><tab><tab><tab><tab><tab>Tæppe.



ET LILLE MELLEMVÆRENDE


<tab><tab><tab><tab><tab>AGERENDE

<tab><tab>Rasmus Røgter.<tab><tab>Niels Staldkarl.

Yndig dansk Sommeraften med Myg, Edderkopper, Ørentviste, pragtfuld
Solnedgang og fjerne Hundeglam. --

Paa en Bænk uden for Gaardporten sidder

RASMUS RØGTER og damper paa sin Pibe. -- Han har nylig ædt
sin „Nadre“ -- kolde Grødklumper i varm Mælk, og sidder derfor stopmæt
og stirrer ud for sig uden Initiativ og uden Tanker. -- At og til knalder han
den ene Haand haardt ned mod den anden, eller op mod sin Pande, eller
ind mod sin Hals. Det er, naar han myrder en Myg, der bliver altfor 
paatrængende. -- Og hver Gang han han har Held med sig i dette sit 
Forehavende mumler han tilfreds:

Der spanserede <sp>den</sp> Hottentot ind i Evi'he'en!
	
Edderkopperne lader han derimod rolig kravle rundt paa sig -- 
navnlig de smaa - thi det betyder „Lykke“.
	
Og Ørentvistene knipser han blot til.

Han er Enkemand; lille, mager, graahaaret og i Træsko, hvide 
Uldsokker, Skjorteærmer og en Art Jokeyhue, som han har til Givendes af 
Forvalteren. -- Desuden lugter han betydeligt at Kostald; og for et Par Dage
siden er hans yngste Datter bleven „sat fast“ for Tyveri. --

En Skade flyver skrikkende hen over hans Hoved -- det betyder 
„næsvise Fremmede“. -- Han lader langsomt sine Øjne følge dens Flugt; 
indtil den forsvinder ind mellem Poplerne paa Havediget. --

Saa spytter han langt efter den og damper videre ...

Der høres slubrende Træskotrin i Porten, og

NIELS STALDKARL viser sig, opløben, duknakket og 
ondskabsfuld. --

Han er Ungkarl, skeløjet, fruentimmeruimodstaselig og har et Barn
med Rasmus's forulykkede Datter. --

Ogasa han damper paa sin Aftenpibe. Men lugter at Hestestald. --

Da han faar Øje paa Rasmus, siger han: Naa, der sidder Du
aa ny'er Naturen?

RASMUS (som ikke er nogen ynder af Snak, særlig ikke straks efter et
Maaltid, og allermindst med sin quasi Svigersøn, svarer): Ja ...

NIELS. Er det tilladt at plancere sig ved din Si'e?

RASMUS (gnubber sig lidt væk pas Bænken). Jæ tænkte sgu
nok, Du vilde komme; der var en Ska'e, der 
skralrede før!

NIELS (sætter sig med et ilde Smil. -- Hans skæve Øjne slaar formelig
Smut over hinanden inde bag Næseroden). Hæ! -- (En vogn rumler
forbi, og der veksles: Godaften!) Det var Lars Hørkræmmer ...

RASMUS. Det ku' jeg sgu nok se alene!

NIELS (der er over en halv Alen højere end Rasmus, skæver ned til ham).
Skenerer Grøden Dig, siden Du saaden bider a' En.

RASMUS (myrder en Myg). Den skenerer sgu'nne mig mere
end som Dig!

NIELS. Hi! -- Er Du ka'ske faanærmet over, a' di
inde har faaet Kyllingesteg? (med „di inde“ menes Herskabet).

RASMUS. Hva' rager det mig!

NIELS. Næi saagu', hi! Men Lugten krivler En da li'-
godt i Næsen!

RASMUS. Du ka' jo holde Dig fra Køkkenet!

NIELS (slaar Smut). Hi! Ja! -- Skaaren Væder har godt
ved aa præke!

RASMUS (hidsig). Du sku' heller svare til, hva' der 
tilkommer Dig!

NIELS (fugter en Finger pas Tungen og rører ved hans Arm). Psss!
-- Du spøtter!

RASMUS (hugger efter ham med Albuen). Jæ gør, hva' jæ vil!

NIELS. Namtyrlig! Det gør vi vel allesammen! -- Er
det Ma'tine, der kreperer Dig? Nu er hun jo da 
ellers godt forsørret ... For en Tid da!

RASMUS (hadefuldt). Aa nu ska' Du til aa hænge i med
Sofie!

NIELS. Hi! -- Er han skamlu, gamle?

RASMUS (stopper Tobakken ned i Piben). Hø ...

NIELS. Ka' jæ ka'ske for, a' Pi'erne er rent 
rundtossede efter mig?

RASMUS (ser op og ned af ham). Du er saa <sp>smok</sp>!

NIELS (slaar Smut). Hi, hi! Ja det er li'e netop, hva' jeg
er.
(Banker sin Pibe ud mod Kanten at Bænken. -- Stopper og tænder.)

<tab><tab><tab><tab><tab><tab>Pause.

Solen er gaaet ned, og Duggen begynder at falde. -- Af og til gaar et
Mandfolk eller et Fruentimmer forbi ude paa vejen. -- Der udveksles 
Hilsener. -- Skridtene dør bort

NIELS (pludselig om mod Rasmus). Ka' vi'nne forli'e vos, 
Rasmus Røgter?

RASMUS. Hvodden sku' <sp>det</sp> gaa til?

NIELS. Vi ka' vel snakke om det ...

RASMUS (ser fra Siden prøvende op pas ham). Vil <sp>Du</sp> ta 
Kresjan Peder ka'ske? („Kresjan-Peder“ er Niels's og Martines forbudne,
halvaarige Frugt).

NIELS. Hva' Fa'en sku' <sp>jæ</sp> med <sp>ham</sp>? Tror Du, han
ka' hjælpe mig aa vande Heste!

RASMUS (hidsig). Ja, hva' ska' <sp>jæ</sp> med ham?

NIELS. Du har da Bord aa Seng! Aa Du er da Pi'ens
Far!

RASMUS (myrder en Myg). Aa Du er da <sp>Drengens</sp> Far!

NIELS (fornærmeligt tøvende). Ja--a ... det er jæ vel ...

RASMUS. Du har jo da vedgaaet ham!

NIELS. Ja--a ... (Forarget). Hva' Fa'en gik hun osse hen
der aa stjal efter!

RASMUS (undvigende). Vi ka'nne allesammen være li'ego'
...

NIELS. Næi, vel saa ... no'en ska' jo stjæle. -- Men
hun sku' ha' manvereret lidt snedi'ere, sku' hun! Hva'
Saten <sp>til</sp>stod hun for!

RASMUS. Di fandt jo Skeerne i hendes Kiste ...

NIELS. Hæ! det var osse et Sted aa gemme dem! --
Ha'de hun kommen til mig, saa ...

RASMUS. Du gik jo der aa valendere med Sofie 
Kokkepi'e lie for Næsen a' hende!

NIELS (griner fedt ved Tanken om sin Uimodstaaelighed). Hæ, ja! (Ser,
at Svigerpapas Pibe er gaaet ud.) Vil Du stoppe? (Rækker en 
Skindpung med Tobak hen mod ham).

RASMUS (banker stiltiende Piben ud. -- Stopper og tænder. -- Pause).
Vil Du saa ta' Kresjan Peder?

NIELS (afgjort). Gu', Fa'en vil jæ ej nej!

RASMUS (hidsig). Ja, jæ ka' ikke ligge der aa daske med
ham!

NIELS. Saa send ham paa Sognet!

RASMUS (truende). Ja, det gør jeg sgu! Det ka' Du være
evi' vis om!

NIELS (rolig). Namtyrlig!

RASMUS. Aa det bli'er en Skændsel for Dig, Niels!

NIELS. La' Du <sp>mig</sp> om det!

RASMUS. Du taver din Stemmeret!

NIELS (griner). Hi! Den er sgu fløjten for længe siden,
alle de manne Gange <sp>jæ</sp> har sat! (ved „sat“ forstaas her:
„siddet“ Alimentationebidrag af).

<tab><tab><tab><tab><tab>Pause

RASMUS (efter at have grundet dybt). Aa saa har jeg jo haft
ham et helt halvt Aar nu hjemme!

NIELS (spidser Øren). Ja, det har Du jo.

RASMUS. Aa <sp>født</sp> ham ...

NIELS (grinende). Aa <sp>k1ædt</sp> ham!

RASMUS (usikker). Naa-aa, <sp>K1æ'er</sp> har han ju'nde slidt
saa manne a' ...

NIELS. Hi! Naa dow'nde <sp>det</sp>!

<tab><tab><tab><tab><tab>Pause.

RASMUS (prøvende). Gi'er Du mig ti Kroner, saa vi er kvit?

NIELS (med Udraab). <sp>Ti</sp> Kroner!

RASMUS (hidsig). Du har aldrig betalt en Skilling for
ham!

NIELS (flot). I ku' jo ha' stævnet mig!

RASMUS. Det ku' Ma'tine ikke faa sig til ...

NIELS (haanlig). Men <sp>stjæ1e</sp> ku' hun!

RASMUS. Ja--a ... Gi'er Du <sp>fem</sp>?

NIELS. Ikke en Øre under dette herre Menisterium! --
Hvor Fa'en sku' jeg faa dem fra!

<tab><tab><tab><tab><tab>Pause.

NIELS (forsøgsvis langsomt). Vil Du ha' di lange Støvler,
Du véd ... a' vi ka' faa Klaring paa det her lille
Mellemværende?

RASMUS (myrder en Myg). Det er dow Satens, saa 
Myggene er forhippede paa <sp>mig</sp>!

NIELS. Di ka' lugte Køerne . . . Vil Du saa ha' di
Støvler?

RASMUS (tøvende). Di Støvler . . .?

NIELS. Ja; di er li'som ny!

RASMUS. Vil Du gi' <sp>tre</sp> Kroner?

NIELS (kort). Gu' vil jæ ej!

<tab><tab><tab><tab><tab>Pause.

RASMUS (langsomt). Di brunstribede Søndagsbukser . . .
 
NIELS (afbryder). Vil Du ha' Støvlerne? Eller vil 
<sp>Du'nne</sp>?

RASMUS (fortvivlet). Jamen, der er jo Huller paa Snuden
. . .

NIELS. Di ka' vel <sp>lappes</sp>! -- Naa?

RASMUS (skæver sygt op mod ham; ser, at der er intet Haab, og siger
saa resigneret). La' mig saa ta' Støvlerne da . . .

NIELS (djærvt). Her er min Haand! (slaar den højre frem).
Støvlerne er dine!

RASMUS (lægger tøvende sin i). Men det er da dem med di
lakerede Skafter?

NIELS (stærkt forarget). Di lakerede Skafter . . .? Namtyrlig!
-- Man gaar da'nne hen og snyder sit eget Barns
Bedstefar!

<tab><tab><tab><tab><tab>Tæppe.

*

<chapter name="Den Hellige Aand">
<table o>
<td c><h2>DEN HELLIGE AAND</h2>
<td c>(1906)
<td>
<td><poem><tab><tab><tab><tab><tab><tab>MOTTO:
<tab><tab><tab><tab><tab><tab><tab>-- Du véd ikke, hvor let man skifter
<tab><tab><tab><tab><tab><tab><tab>Mening, Ole Christoffersen, naar man
<tab><tab><tab><tab><tab><tab><tab>er kommen pas den rette Vej!</poem>
</table>







<tab><tab><tab><tab><tab>AGERENDE

<tab><tab><tab>Søren Forkarl.<tab>Ole Uldkræmmer.


Søren Forkarl og Ole Uldkræmmer staar ude paa Gaardejer Niels 
Christensens Gaardsplads, hvor de allerede har staaet henved en Time og snakket.

SØREN ... og li’som han aabner Døren og gaar ud,
bli’r han overfalden af en Bisværm, der stikker ham
i Hovedet og paa Hænderne, og over det hele, hvor
de kan komme til ...! Se, <sp>det</sp> kan jo nok bevise
Gu’s Almagt; men Gu’s Kjærlighed beviser det 
sgunte!

OLE. Næi, der skal <sp>mere</sp> til! ... Og nu ligger han 
derinde?

SØREN. Nu ligger han derinde, ja ...

OLE. Og <sp>Du</sp> staar for Styret?

SØREN. Og <sp>jeg</sp> staar for Styret.

OLE. Skal Du osse holde <sp>Konen</sp> vedlige?

SØREN. Æ--he--he--he ...!

OLE. Ja, for han er da’nne sæl mægtig ...

SØREN. Æh--he--he--he, næi ...! Men hun er 
<sp>hellig</sp>!

OLE. Føj for Saten! ... Er han <sp>meiet</sp> daarlig?

SØREN. Det har slaaen sig paa Hjernen, si’er Doktren.

OLE. Saa <sp>er</sp> han den! for den Lejemsdel har han 
aldrig vaaren videre standhaftig i ... Og Børn har de 
ingen af?

SØREN. Næi ... jo en Dødfødt.

OLE. Du er et godt Fæ, Søren Hansen!

SØREN. Jamen, hun er jo <sp>hel</sp>lig ... og jeg er 
Atenist.

OLE. Det er vi sgu allesammen om Natten!

SØREN. Æh--he--he--he ...!

OLE. Og Gaarden er god?

SØREN. Gaarden er udmærket, ja ... Men hun render
til Bønnemøder.

OLE. Saa rend med! ... Og Besætningen?

SØREN. Besætningen er primus.

OLE. Du er et godt Fæ, Søren Hansen!

SØREN (tøvende). Jeg <sp>har</sp> prøvet at snakke med hende
... 

OLE (interesseret). Naa?

SØREN. Men hun kom straks kørende med den 
hel-li-ge Aand ...

OLE. <sp>Vælt</sp> ham!

SØREN. Det kan jeg ikke ...

OLE. Saa vælt <sp>hende</sp> da!

SØREN. Æh--he--he--he ...?

OLE. Hva’ sa’e hun?

SØREN. Hun spurgte, om jeg kendte Jesum ...

OLE. Det gjorde Du vel?

SØREN. Ja-e ... Men jeg bekjendte mig til den frie
Tanke, sa’e jeg; jeg troede ikke paa hendes hel-li-ge
Aand, sagde jeg; jeg troede, at Livet styredes efter
forud ansatte fnysiske Love, sa’e jeg.

OLE. Hmm ... men <sp>hvem</sp> har ansat dem, Søren
Hansen?

SØREN. Det er ’et intet Menneske foreløbigen givet at
udgranske, Ole Christoffersen.

OLE. Næi ser vi <sp>det</sp> .., Men <sp>jeg</sp> si’er blot, at ku’
<sp>jeg</sp> faa en Bundegaard ved at tro paa Treenigheden,
saa Faeme <sp>troede</sp> jeg!

SØREN. Det faar ingen <sp>mig</sp> nogensinde til!

OLE. Du er et godt Fæ, Søren Hansen!

SØREN. Man skal være det, man er, helt og fuldt ud!
Og i det foreliggende Tilfælde vilde en Kungpromis
mellem mig og den hel-li-ge Aand være en 
Kungpromis med Akordens Aand!

OLE (halvvejs beundrende). Ja, <sp>Snakketøj</sp> har Du jo!

SØREN. Det har enhver, der er greven af en stor Sag,
Ole Christoffersen; og man skal holde fast ved sin
Overbevisning.

OLE. Kan Du kjøbe Kunstgjødning for <sp>den</sp>?

SØREN. Næi ... men man beholder <sp>Sæl</sp>agtelsen.

OLE. Hva’ kan det nytte, naar de <sp>andre</sp> griner?

SØREN. Og saadan en bredbuget Gaardmandskælling!

OLE. Bredbuget ...? Saa Du er osse Socialist?

SØREN. Ja, jeg er ... mit Bryst banker for de smaa
paa Jorden!

OLE. Hvormeget Kretur holdes her?

SØREN. Tyve.

OLE. Og Heste.

SØREN. Fire.

OLE. Og hva’ kommer hun til at skylde i Gaarden?

SØREN. Tredve Tusind.

OLE. Og de staar?

SØREN. I Kreditforeningen til 4-1/2.

OLE. Fire Gange tre er tolv, og en halv til er atten
... atten hundrede paa saadan en Gaard, det er jo
ingenting!

SØREN. Næi ...

OLE. Du sku’ <sp>skamme</sp> Dig!

SØREN. Jeg sæl-ger ikke min Sælagtelse for en Skæppe
Mammun.

OLE. Du sku’ simpelthen <sp>piskes</sp>!

SØREN. Jeg vil staa ren og frigjort overfor mine 
Meningsfæller.

OLE. Du sku ... Du sku ... Du sku sættes <sp>fast</sp>,
Søren Hansen! Du sku ... Du sku uskaeligøres!
Samfundet kan liefrem ikke være tjent med, at Du
gaar <sp>løs</sp>!

SØREN. Og <sp>Du</sp> snakker, som Du har For<sp>stand</sp> til,
Ole Christoffersen! ... Det er jo netop vos 
Fremskridtsfolks Opgave at holde vores Svinesti ren, som
skreven staar! ... Og <sp>skal</sp> jeg noentid indlade
mig med Kællingen her, saa skal det være som et
Martyrium, jeg tar paa mig for at faa Gaarden 
udstykket til Husmandslodder! ... Og nu har jeg ikke
Stunder til at staa længere her og skvadronere med
<sp>Dig</sp>! Adjøs!

--------------------

(Et Aar senere.)

Søren og Ole staar paa ny ude paa Gaardspladsen og snakker sammen. --
Niels Christensen er død; og Søren er bleven gift med Enken.


SØREN ... og li-ge-som jeg aabner Døren og gaar
ud, falder jeg om og blir liggende ... Og da jeg
kommer til mig sæl igen, er jeg <sp>Kristen</sp>!

OLE. Det var Satens!

SØREN. Det er li-ge-som med ham Paulum, da han
gik til Dasmascum, Ole Christoffersen.

OLE. Og saa tog Du hende?

SØREN. Herren <sp>vilde</sp> det jo ...

OLE. Du er sgu alligevel ikke saa dum, som Du ser
ud til, Søren Hansen!

SØREN. Jeg <sp>har</sp> været dum.

OLE. Ja, det har Du sgu!

SØREN. Men nu er jeg bleven <sp>seende</sp>.

OLE. Og nu gaar Du til Bønnemøder?

SØREN. Nu gaar jeg til Bønnemøder og blander min
Lovsang med de andres.

OLE (puffer til ham og blinker). Hør, Du Søren ... vi er
jo <sp>alene</sp>!

SØREN. Menneskene er aldrig <sp>alene</sp>, Ole Christoffersen!

OLE (skuffet). Hum ... Og hva sier nu dine gamle
Meningsfæller?

SØREN. Jeg har ta-get Martyriummet paa mig og lar
dem grine.

OLE. Ja, Du sidder jo osse her paa Gaarden som Ejer
nu.

SØREN. Ikke som <sp>Ejer</sp>, Ole Christoffersen, kun som
<sp>Forpagter</sp> ...

OLE (overrasket). Saa-e!?


SØREN. Er ikke al Ejendom en Forpagtning fra Oven?

OLE. Naa saadan jo! ... Og <sp>det</sp> Herskav er ikke af
de strikseste med Afgiften!

SØREN. Nej det er i-del Kjærlighed!

OLE. Sig mig, Søren, staar Du og gør <sp>Nar</sp> af mig?

SØREN. Jeg er et li-det Gu’s Barn, Ole ...

OLE. Ja, Du er sgu hverken til at hugge eller stikke i!

SØREN. Den hel-li-ge Aand er kommen over mig ...

OLE. Saa blev det altsaa ham, der væltede <sp>Dig</sp> 
tilsidst!

SØREN. Han er saa <sp>stærk</sp>, saa <sp>stærk</sp> ...

OLE. Jeg synes ellers, Du sa’e engang, at Du vilde
ikke ha noet med ham at skaffe?

SØREN. Du véd ikke, hvor let man skifter Mening,
Ole Christoffersen, naar man er kommen paa den
rette Vej!

OLE. Næi, jeg har da ikke rigtig vidst det før nu! ...
Saa blir det vel heller ikke til noget med Udstykningen?

SØREN. Med hva for en Udstykning ...?

OLE. Du vilde jo udstykke Gaarden her til 
Husmandslodder, sae Du, hvis Du noentid fik den.

SØREN. <sp>Sa’e</sp> jeg det ...? Det maa ha været den
Gang, jeg saa’ paa Livet med kun <sp>jordiske</sp> Øjne.

OLE. Ja, Du er sgu Faenhenteme mere durkdreven, end
Du <sp>teg</sp>nede til, er Du!

SØREN. Den, som er givet meget, skal formere sin Bo
til Gu’s Ære, Ole Christoffersen; og jeg er netop i
Lav med at afrunde Ejendommen og kjøbe Pe 
Jensens Gaard her ved Siden af. Du vil derfor indse, at
i det foreliggende Tilfælde vilde en Kungpromis 
mellem mig og de sosjalistiske Ideer være en 
Kungpromis med Akordens Aand!

OLE. Ja, <sp>Snakketøj</sp> har Du altid haft!

SØREN. Det har enhver, der er greven af en stor Sag,
Ole Christoffersen; og man skal holde fast ved sin
Overbevisning, thi kun derved bevarer man 
Sælagtelsen og holder sin Svinesti ren, som skreven staar.

OLE <small>(tæt hen til ham).</small> Kan Du huske ifjor, Søren Hansen,
da Bierne hade stukken Niels Christensen, saa han
døde a’et, saa sa’e Du, at det kunde maaske tilnød
bevise Gu’s Almagt, sa’e Du; men Gu’s <sp>Kjær</sp>lighed
beviste det <sp>ikke</sp> sa’e Du? ... Men jeg synes nu
alligevel, at det paa en Maade lisom har bevist
Gu's Kjærlighed ... til <sp>Dig!</sp>

SØREN <small>(nikker dybt).</small> Ja, hans Veje ere uransa-ge-li-ge,
Ole Christoffersen! ... Men nu maa jeg ind. Adjøs! 
... Og den hel-li-ge Aand komme i bredt Maal over
vort lille Fædreland! Dette beder jeg inder-li-gen!
<small>(Gaar.)</small>



</chapter>

<chapter name="Indhold">

<h2>INDHOLD</h2>

*

<table o>
<td>MENNESKENES BØRN<td r>Side
<td><tab>Menneskenes Børn I<td r>5
<td><tab>Familieliv<td r>13
<td><tab>I Hulvejen<td r>22
<td><tab>Et Besøg<td r>27
<td><tab>En „Bohéme“<td r>33
<td><tab>Digteren<td r>44
<td><tab>Christiane<td r>54
<td><tab>En Kanetur<td r>58
<td><tab>Aviskonen<td r>90
<td><tab>I Kupéen<td r>92
<td><tab>„En Ditlevsen“<td r>96
<td><tab>Omvendelse<td r>103
<td><tab>Af et Brev<td r>109
<td><tab>Sælhunden<td r>115
<td><tab>Børn<td r>124
<td><tab>I Drift<td r>126
<td><tab>En Situation<td r>131
<td><tab>Ruskvejr<td r>137
<td><tab>Et Eksperiment<td r>142
<td><tab>Helligaften<td r>151
<td><tab>Det svage Køn<td r>158
<td><tab>Menneskenes Børn II<td r>165
<td 2>
<td 2>LYSTIGE HISTORIER
<td><tab>Spader Es<td r>205
<td><tab>Livsglæde<td r>212
<td><tab>Glade Jul, dejlige Jul<td r>231
<td><tab>Slipset<td r>240
<td><tab>Erotik<td r>253
<td><tab>En Historie om en Pels og en Krone<tab><tab><tab><td r>257
<td><tab>Selma Tornhjelm<td r>261
<td><tab>Hønseriana<td r>272
<td><tab>Hva' Satan skal vi med Stæren?<td r>282
<td><tab>En Nytaarsvisit<td r>290
<td><tab>Regnvejr<td r>301
<td><tab>Da Baby skulde paa Hotel<td r>308
</table>


<table o>
<td 2 r>Side
<td><tab>„Kyddet“<td r>318
<td><tab>At krepere Kammerherren<tab><tab><tab><tab><td r>326
<td><tab>Den yderste Termin<td r>335
<td 2>
<td 2>H. C. ANDERSEN
<td><tab>Brødrene Grøn<td r>351
<td><tab>Skomager Munter<td r>363
<td 2>
<td 2>TO KRONER OG HALVTREDS
<td><tab>To Kroner og Halvtreds<td r>373
<td><tab>Mandfolk<td r>380
<td><tab>Døren<td r>387
<td><tab>Et lille Mellemværende<td r>395
<td 2>
<td>DEN HELLIGE AAND<td r>401
</table>

*

</chapter>

