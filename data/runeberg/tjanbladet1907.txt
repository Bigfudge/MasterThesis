<chapter name="N:r 1">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>3:dje årgången.<tab>N:r 1, 1907.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 40 öre. Lösnummer 10 öre.</b></small>
</table>
</chapter>
<chapter name="
Tjänarinne-Bladet 1907">
<h2>Tjänarinne-Bladet 1907</h2>

utkommer en gång i kvartalet, med åtta
sidigt format. Då tidningen blir något
större än förlidet år ha vi nödgats
höja priset med 5 öre; den kostar i år
40 öre.

Prenumeration kan ske i Stockholm
på Tjänarinneföreningens expedition
Grefturegatan 20 C, och i landsorten
genom att till samma ställe med
postanvisning insända 40 öre och tydlig
adress.
<img></img>
</chapter>

<chapter name="Stockholms Tjänarinneförening">
<h2>Stockholms Tjänarinneförening</h2>

afhåller ordinarie möte 2:dra, och
offentligt 4:de torsdagen i hvarje månad kl. 9
e. m. å lokalen Grefturegatan 20 C.

Nya medlemmar kunna då ingå i
föreningen, hvarjämte anmälan kan göras
alla dagar på expeditionen.
<img></img>
</chapter

<chapter name="Tjänarinnor!">
<h2><sp>Tjänarinnor!</sp></h2>

Då ni ämna byta platser, anmäl eder
alltid först på <i>Tjänarinneföreningens
platsanskaffningsbyrå</i>, Grefturegatan 20 C.

Ingen inskrifningsafgift, billig
förmedlingsafgift.

<img></img>
</chapter> 

<chapter name="Till tjänarinnorna af S. J.">
<h2>Till tjänarinnorna</h2>

Ett varmt tack för det förflutna året
vill jag frambära till alla som intresserat
sig och arbetat för vår förening. Nu
börjar åter ett nytt arbetsår och jag vill
uppmana alla mina kamrater att fortsätta på
det bästa sätt man möjligen kan och med
full öfvertygelse att vår förening och våra
tankar skola vinna framgång. Visserligen
möter oss ganska stora svårigheter
emellanåt och det till och med utaf våra
tjänande medsystrar, men vi ha ju också ett
ordspråk som säger: »Om jag hade någon
som ville hålla i yxskaftet, nog kan jag
hugga». När vi brutit oss igenom det
hårdaste tycka de nog det är bra.

Att vi tjänarinnor böra sammansluta oss
tycker jag är en själfskrifven sak och vi
böra äfven tänka på att få en mera
bestämd arbetstid och likaså mera bestämd
tid att disponera för sig själf, sedan man
fullgjort sitt arbete för dagen. Jag kan
ej förstå annat än att det vore bättre
äfven för husbondefolket. Nog skall det
väl kännas besvärligt för en fru som själf
är mycket ung och har äldre tjänare, när
dessa komma och be om lof att få gå ut.
Jungfrun, å sin sida, blir hellre inne men
är ej nöjd som det är. Därför, — mera
bestämd arbetstid, och bestämd ledighet!
Från min synpunkt känner jag det så, att
det går lättare att arbeta den tid jag skall,
när jag vet att det sedan blir min egen tid.

Nu säges det kanhända af en del, att
vi bara vill uppvigla tjänare att inte arbeta
men tvärtom är vår tanke den, att vi
under arbetstiden skall göra vårt arbete så
bra som möjligt och sedan vara fria, och
inte heller är vår mening att den ledighet
vi böra fordra, skall användas till slarf,
utan till skötandet af våra kläder. Äfven
finnes det många nyttiga och lärorika
intressen att ägna sig åt.

Vi hafva möten två gånger i månaden
inom föreningen. Den andra torsdagen
i månaden är det ordinarie möte. Den
fjärde torsdagen i månaden kl. ½ 9 på
aftonen hafva vi samkväm, då förekommer
uppläsning, diskussion eller samtal och
sömnad. Alla tjänarinnor äro välkomna.
Kom med till våra möten och arbeta i
eder egen förening! Lokalen är
Grefturegatan 20 C öfver gården. Prenumerera
också på Tjänarinnebladet — det kostar
endast 40 öre om året postarfvodet
inberäknat — och <i>sprid Tjänarinnebladet</i>.

<tab><tab><tab><tab><i>S. J.</i>
<img></img>
</chapter>

<chapter name="Torparen af Karl-Erik Forsslund">
<h2><sp>Torparen.</sp>

<small><small><i>Af Karl-Erik Forsslund.</i></small></small></h2>

<poem>Säger ni att jag skall gå?
Tar ni stugan från mig? Hå —
för jag inte lärt mig buga,
för jag glömt att ljuga.

Har jag vållat själf min nöd? —
Vet du hvem som skaffat bröd
båd’ åt dig och dina gäster
vid de vilda fester?

Jag bar huggit, jag har röjt.
Jag har gödslat, jag har plöjt.
Jag har dagens tunga burit.
Jag har sått och skurit.

Jag har idogt lien svängt.
Höt på häsjorna jag hängt
Jag har tröskat — tomtens slaga
finns ej i min saga.

Jag till kvarn har säden kört,
jag från kvarn har mjölet fört.
De ha knäckt min ena lunga
dina säckar tunga.

Hvem högg veden till din ugn?
Hvem har köpt sig, nöjd och lugn,
mjöl och bröd och allt hos dina
bodbetjänter fina?

Mjölet som bort vara mitt
brödet som bort ges mig fritt,
dyrt jag måst af dig dem köpa,
och nu får jag löpa.

Hvarför? — Hå för att jag sagt
att din rikedom och makt
är på murken grundval fotad
och af faror hotad.

Men farväl, jag pratat nog.
Kör ditt spann och hugg din skog
och låt en, som lärt sig buga,
få min gamla stuga.
</poem>
<tab><tab><tab><tab>(Ur »Arbetare».)
<img></img>
</chapter>

<b>Sprid Tjänarinne–Bladet!</b>
<chapter name="Tjänarinneförening bildad i Hamburg">
<h2>Tjänarinneförening bildad
i Hamburg.</h2>

I »Vorwärts» läses följande:

Tjänarinnemöte i Tütgeschens stora lokal,
blir inte det ett fiasko? frågade oss en
pessimistiskt anlagd kamrat, som hade
följt den förra offentliga
tjänarinnerörelsens utveckling i den gamla hansestaden
vid Elbe. Vi förströdde snart hans
betänkligheter, men voro ingalunda själfva
fria från bekymmer öfver huru detta första
försök att rycka upp tjänarinnorna skulle
lyckas.

Först spriddes ett af en tjänarinna
författat, kort och lättfattligt flygblad, hvari
den skändliga lag kritiserades, som
tjänarekåren är underkastad, nämligen
tjänstehjonsstadgan, deras löneförmåner,
arbetstid, mat, husrum och behandling i öfrigt,
den sedliga fara de äro utsatta för under
den tid de måste vandra från det ena
ohyggligare kommissionskontoret efter det
andra för att söka sysselsättning. I samma
flygblad inbjöds till offentligt möte den
25 okt.

Detta upprop hade tryckts i en upplaga
af 10,000 ex. och lämnades ut å
danslokalerna och i en stor del privata hus.
Och följden blef att mer än 1,000
tjänarinnor och hjälphustrur kommo och
lyssnade med spändt intresse till det anförande,
som en kvinnlig kamrat, Zietz höll öfver
ämnet: »<i>Tjänarinnor vaknen!</i>»

Redan vid det första mötet anmälde
sig 180 kvinnor för inträde i den blifvande
föreningen. Vid det första mötets
diskussion deltogo endast få tjänarinnor,
annorlunda blef det vid andra mötet den 15
november, då minst 2,000 personer voro
närvarande och 220 nya medlemmar
ingingo i föreningen och minst ett dussin
tjänarinnor anmälde sig för deltagande i
diskussionen och genom gräsliga exempel
visade den tjänande kårens ställning i
Tyskland. Diskussionen var i allo saklig
och intressant och ådagalade att då
talarinnan vid första mötet målade de
tjänandes ställning i mörka färger hade hon så
långt ifrån öfverdrifvit, att hon tvärtom
icke tyckes ha anat den mörka
verkligheten.

Hänförda instämde flickorna när
talarinnan slöt sitt anförande med orden: Vi
vilja alltså agitera för upphäfvandet af
kvinnornas rättslösa ställning, för
bortskaffandet af den lag tjänarne lyda under och
fordra att de i rättsligt hänseende ställas
i jämbredd med öfriga arbetare. Af
tjänaren och tjänarinnan skall blifva en
verklig arbetare och arbeterska. Vi vilja
organisera tjänarinnekåren ty än i dag
svänger man tjänstehjonsstadgans knutpiska
öfver dem. Vi vilja arbeta för högre lön,
ordnad arbetstid och reellare behandling
åt dem.

Härtill skola vi få hjälp af den makt
som ligger i sammanslutningen och genom
den platsanskaffningsbyrå vi inom kort
komma att öppna, hvarigenom vi hoppas
kunna behärska arbetsmarknaden och ordna
arbetsaftalen genom kontrakt.

Tisdagen den 20 nov. konstituerades
föreningen och beslöts att den skall heta :
»<i>Förening för tjänstflickor, tvätt- och
hjälpfruar i Hamburg</i>». Vid detta möte
gingo ytterligare 70 nya medlemmar in
i föreningen, som startade med ett
medlemsantal af 470. Inträdesafgiften är 20
pf. och månadskontingenten 30 pf. Till
publikationsorgan och obligatorisk tidning
för medlemmarne bestämdes »<i>Gleichheit</i>».

Att det också hos tjänstflickorna slumrar
kraft bevisas bäst genom de sakliga och
i allo förståndiga diskussionerna, som ägde
rum vid dessa möten, vidare bevisas det
af, att det bland tjänarinnorna tillsattes
en komité, som skall samla bevis på huru
brutalt tjänstehjonsstadgan kan tillämpas
äfven i våra dagar. Samma sak bevisas
vidare af att en flicka ur föreningen
uppläste en vacker dikt, som hon själf författat.

Det glänsande resultatet af agitationen
bland tjänarinnorna mottogs i den
borgerliga pressen med ett ilskans tjut om den
stora skamfläck och den skymf, som
kommit öfver deras läsarinnor. I den
frisinnade pressen har en dam tagit ställning
mot föreningen på följande sätt:
»<i>Engageren inga kvinnor, som äro medlemmar
af den socialdemokratiska föreningen.</i>»

Om damen ifråga ämnar föra den
propagandan vidare får hon litet arbete under
tiden, men om hon i stället skulle koka,
skura och diska skulle hon därigenom
vinna större aktning än genom flirt på
baler, konserter och genom koketterande
å järnvägsstationerna. Det vore i hvarje
fall ett nyttigt arbete, som åt en icke ringa
del af våra husmödrar skulle gifva en
välbehöflig erfarenhet i hemmens skötsel. Och
om damerna ifråga sutto inne med större
kunskap i husligt arbete än hvad för
närvarande är fallet skulle <i>tjänarinnefrågan</i>
säkert blifva löst både fort och radikalt.

Det talas ideligen om att alla kvinnor
kunna arbeta gemensamt för ernående af
rättvisa äfven åt dem och från visst håll
är man tidt och ofta orimligt frikostig med
systerskap kvinnorna emellan. Nu när det
endast var fråga om rätten för deras
tjänare att få tillhöra en förening, som skulle
vidga deras förstånd och skänka en smula
af den trefnad, som borde tillkomma alla
systrarna inom hemmet, då framgick det
med all önskvärd tydlighet att dessa
öfverklasskvinnor satte <i>klassintresset</i> ett godt
stycke framom det »<i>allmänna
kvinnointresset</i>».

Vi anse oss göra rätt när vi skarpt
skilja mellan proletärisk och borgerlig
kvinnorörelse. För proletärer räkna vi
fabriksarbeterskorna, tjänarinnorna,
arbetarhustrurna m. fl. och för dessa gifves
det icke någon särskild kvinnofråga. För
oss är kvinnofrågan blott en del af den
stora sociala frågan. Och där är den
proletäriska kvinnofrågan sig alltid lik i
hvilken gestalt den än presenterar sig; och
på det politiska och fackliga området är
den blott en del af den stora modärna
arbetarrörelsen.

Icke sällan få vi se öfverklasskvinnor,
i sin stora medömkan för de dåligt
aflönade, verka för sammanslutningar bland
dem men när det vid detta tillfället var
frågan om att organisera deras egna
tjänarinnor och tvättkvinnor då ropade man:
»<i>Storm mot denna organisation!</i>»

Hindra den unga föreningen genom en
dylik agitation kunna de nog icke,
möjligen hämna den så länge tills alla kvinnor
vaknat upp och helt tillägnat sig den rätt,
som bör hållas för helig att låta någon
mer eller mindre brutalt tumma på,
nämligen rätten att tillhöra hvilken organisation
man finner med sitt intresse förenligt.

<tab><tab><tab><tab>(Öfversatt af <i>M. Q.</i>)
<img></img>
</chapter>

<chapter name="Kvinnlig värnplikt af M. Q.">
<h2>Kvinnlig värnplikt.</h2>

Vid den för en tid sedan hållna
kongressen i Karlstad för kvinnans rösträtt,
framfördes af fru Gerda Hellberg en tanke som är
värd att beaktas. Hon föreslog införande af
ett »kvinno-år för Sveriges unga kvinnor»,
som kunde bidraga till att afhjälpa den
stora nationalekonomiska förlust och den
faktiska försämring af hela folkets hälsa
som hemarbetets förfall verkat.

Med sitt kvinnoår menar fru Hellberg
att en för hvarje vuxen ung kvinna
obligatorisk 1-års kurs skulle införas, som en
förberedelse för hvad kvinnan behöfver
kunna såsom maka och mor. Något
närmare preciserade hon icke sitt förslag vid
nämnda tillfälle men för korrespondenten
till en hufvudstadstidning har hon utvecklat
idén, som hon ville ha realiserad som
statsinstitution, på följande sätt:

Staten måste ta sig an kvinnorna och
hjälpa dem att höja hemarbetet till ett
medborgerligt arbete af rang. Först med
statens hjälp kan man nå fram till den
stora uppryckning som verkligen är
nödvändig på det området. Staten gör ju
visst en hel del för saken redan nu, det
vore ett bevis på sorglig okunnighet att
påstå annat, ty kurserna i hälsovård och
huslig ekonomi äro ju praktiskt anordnade
och ha kostat mycket af omtanke och
arbete. Men det är ett stort fel med alla
dessa nya ämnen som sättas upp på
folkskolans ganska belastade program. De
koncentreras på en för kort och för tidig
period. Kurserna må vara aldrig så väl
ordnade, så kunna ändå inte
13—14-åringarna dra den nytta af dem som de vuxna
unga kvinnorna, 18- och 19-åringarna.
Vid den åldern öppna sig ju utsikterna
till egna hem, och lärdomarna äro aldrig
bortkastade. För öfrigt vore det inte
endast folkskoleflickorna som kvinnoåret
skulle gälla, utan hela landets kvinnliga
ungdom.

Det är ju ändå kvinnorna som äro
satta till vårdare af det nationella kapitalet
som kallas folkets hälsa. Att modern är
sund och förstår att skapa en sund
omgifning är obestridligen det viktigaste
villkoret för hemmets blomstring och barnens
hälsa. All kvinnlig uppfostrans
hufvudändamål borde därför vara att utbilda de
unga kvinnorna till kunniga mödrar och
hemvårdare. Det är nog troligt att
framtidens hem kommer att förenklas högst
betydligt efter de linjer som Solidar slagit
in på, men den konst och kunskap man
fordrar af husmödrarna kommer att
utvidgas. Om kvinnan som husmor, tack
vare rationella hjälpmedel, inte behöfver
lägga ned så mycken personlig kraft,
kommer man att kräfva desto mer af henne
som mor och i allmänhet fordra
fördjupande och förfinande af hemarbetet.

Ur den synpunkten borde kvinnoåret
omfatta en grundlig kurs i fysiologi,
vidare borde meddelas kunskap i individuell
och social hälsovård och framför allt —
å, hvad det väl behöfs! — i rationell vård
af späda barn. Matlagningsprinciperna
skulle rättas efter dessa kunskaper, och
slutligen skulle uppfostringslära, rent af
populariserad pedagogik, ingå i kursen.
Hemförhållandena bland de fattigare
klasserna äro ofta sådana, att man tycker det
skulle vara mycket bättre för barnen att
komma till offentliga uppfostringsanstalter.

Det är nog så att hemuppgiften
befinner sig i ett öfvergångsskede för
närvarande, och under sådana tider sväfvar man
alltid i oklarhet om målet. Tillsvidare
få vi nog fortsätta på de inslagna vägarna,
men med snart införande af sådana
radikala detaljförbättringar som t. ex.
<i>statsunderstödda fackskolor för tjänarinnor</i>.

Men låt oss afskaffa kriget och få de
stora försvarskapitalen disponibla! Då får
staten bygga 1-åriga utbildningsskolor för
sina kvinnliga värnpliktiga. När krafven
på alla slags arbetsprestationer stiga och
särskilt skolad kompetens fordras inom
allt flera yrken, är det inte tänkbart att
ensamt hemmens arbetsprestation skall få
lof att kritiklöst förfalla. Man känner inte
rätt vår tid om man tror så. Den har ett
lefvande samvete i statistiken. Våra dagars
tränade skarpblick för företeelsernas
sammanhang och växelverkan på hvarandra
kommer inte länge att tåla åsynen af hur
hemmet och därmed nationens hälsa
förfaller.

***

Ofvanstående instämma vi till fullo i,
önskande att hvad som i den vägen skall
göras måtte göras snart.

Visserligen anse många att kvinnan har
tillräcklig värnplikt genom att åt landet
föda och fostra »stridbar ungdom». Om
detta med rätt kan sägas om de kvinnor
som bli mödrar, kan det däremot icke med
samma rätt påstås om alla kvinnor.
Statistiken visar, att ett ansenligt antal kvinnor
bli mödrar utanför de lagliga äktenskapen
och alltså i ännu högre grad än de gifta
kvinnorna få fullgöra värnplikt gent emot
fosterlandet. Men oafsedt detta har landet
en år från år växande armé af
själfförsörjande kvinnor, som af olika anledningar
icke träda i äktenskap och som för
närvarande i icke ringa mån rekrytera de
rösträttskräfvande kvinnors här. Dessa
utbildas för sina speciella arbetsområden
och ägna liten eller ingen tid för hemmets
göromål, helt naturligt för öfrigt, ty det
husliga arbetets anseende har under de
senaste årtiondena råkat i en beklaglig
tillbakagång.

Butiksbiträdena, kvinnorna inom de olika
verken och på de industriella områdena
åtnjuta i allmänhet större anseende än
den sig med utförande af husliga sysslor
»själfförsörjande» tjänstflickan. För att
reparera detta missförhållande skulle
införande af ett i likhet med här ofvan
föreslaget värnpliktsår för alla kvinnor vara
ett kraftigt medel. Därigenom skulle
kvinnorna, då de trädde i äktenskap vara i
stånd att sköta ledningen af sina hem
och de »själfförsörjande» kvinnorna skulle
<i>kunna</i> laga hälsosam mat åt sig bra
mycket billigare än hvad nu är fallet och
slippa att ohjälpligt vara hänvisade till
matserveringar och automater; det allmänna
hälsotillståndet skulle blifva bättre och
vinsten af kvinnans köksvärnplikt skulle
tillfalla nationen och borde alltså i ännu
högre grad än det nuvarande systemet
för själfförsörjning anses som förtjänt af
rösträtt.

Till sist och inom parentes sagt skola
vi väl icke ha rösträtt för att vi fullgjort
en mer eller mindre ändamålslös värnplikt
utan för att vi som medlemmar af
samhället upprätthålla detta med vårt arbete.

<tab><tab><tab><tab><i>M. Q.</i>
<img></img>
</chapter> 

<chapter name="Tjänarinneföreningar bildade i Uppsala och Falun.">
<h2>Tjänarinneföreningar bildade i
Uppsala och Falun.</h2>

I slutet af förra året bildades en
tjänarinneförening i Uppsala. Denna har följts
af en i Falun, som bildades i februari,
efter ett föredrag af Maria Qvist, hvari
hon påvisade nyttan och nödvändigheten
af att tjänarinnorna sammansluta sig, för
att genom sina organisationer i likhet med
öfriga arbetare förbättra sin ställning, både
socialt och ekonomiskt.

Vi önska de både föreningarna lycka
och framgång och uttala vårt varmaste
tack till de ungdomar som bedrifvit
agitationen på dessa båda platser.
<img></img>
</chapter>

<chapter name="Hur Köpenhamns tjänarinneförenings fackskola går">
<h2>Hur Köpenhamns tjänarinneförenings fackskola går.</h2>

Den första 2-månaders kursen i enklare
och finare matlagning är till ända. 
Samtliga elever gingo direkt från skolan till
utmärkta platser — det tycks vara stor brist
på dugliga tjänarinnor i Köpenhamn. Den
andra kursen har börjat och flertalet af
elever ha redan uppgjort om platser.
Husmödrar öfversvämma fackskolans kontor
med ansökningar om kunniga tjänarinnor.
Med hvilket intresse fackskolan omfattas
af tjänarinnorna själfva bevisar bäst det
faktum att halfårskurserna för unga flickor
mellan 16 och 20 år, hvarunder
undervisas i matlagning, syning, tvättning,
strykning och allmän hushållsskötsel, äro
fulltecknade för maj 1907, nov. 1907, maj
1908, och i det närmaste för november.
<img></img>
</chapter>

Frun (till den nya kokerskan): Om ni
är så elegant klädd, Nina, blir det snart
svårt för folk att se, hvem som är frun
och hvem som är kokerskan.

Nina: Frun kan tro, att äfven om folk
icke kunna se det, så kunna, de smaka
det, när maten är lagad.
<img></img>

<chapter name="Öppet bref af Anna">
<h2>Öppet bref.</h2>

Tjänarinnebladet har välvilligt öppnat
sina spalter för dem som ville gifva goda
råd till Siri. Detta blir inga råd men det
kanske kan vara af intresse ändå både för
Siri, Eva och tjänarinnorna.

Stockholm den <sup>20</sup>/<small>2</small> 1907.

För det första ber jag få tacka Siri för
det utmärkta brefvet och jag riktigt
häpnar öfver att man icke får mer för 75
kr. i månaden och osökt kom den frågan
till mig själf: hur kan då jag existera?
Jag har nämligen 10 kr. i veckan det gör
520 om året och ungefär 43 kr. i
månaden. Hur man kan lefva på den
inkomsten skall säkert intressera, inte minst
tjänarinnorna, som tycka att 20—25 kr. inte
räcka till kläder en gång. Först vill jag
nämna det viktigaste, nämligen bostaden.
Jag kan inte, jag, som Siri, hyra ett eget
rum, låt vara tillsammans med en annan
flicka, ty då är rummet i alla fall mitt lika
mycket som den andras. Jag är
inneboende hos en gammal fru med dotter. De
hyra ett litet vindsrum öfver gården och
försörja sig med att sy så kallad bodsöm,
inom parentes sagt ett arbete så uselt
betaladt att det är en skam för kvinnorna
att de icke för länge sedan revolteradt
däremot. I detta lilla rum där två dagen i
ända sitta och sy, där vädras det
naturligtvis mycket sparsamt, man får lof vara
rädd om värmen, veden är ju så dyr, för
öfrigt tål ju icke en gammal af reumatism
förstörd människa att utsätta sig för drag.
Följden blir naturligtvis att luften är dålig.
I detta rum skall jag tillbringa mina nätter
och lediga stunder, det blir dock
hufvudsakligast nätterna, ty de se icke gärna att
man är för mycket hemma, för resten har
jag icke så stor lust till det, trångt och
skräpigt som där är. Jag är själf
fabrikssömmerska och har nog af symaskinsbuller
och trasor under min egen arbetstid och
det är ju i så fall ej underligt om jag
hellre, ifall inget trefligare står till buds,
går och promenerar tills det kan vara
liggdags. För denna parodi på hem betalar
jag 10 kr. i månaden. I detta ingår då
kaffe på morgonen. Kl. 8 börjar mitt
arbete. Half 10 har vi en stund
frukostrast, då vi samtliga sömmerskor kokar
kaffe tillsammans och äter därtill
medhafda smörgåsar. Kl. 1 är middag, det
är det enda lagade mål mat jag består
mig och jag har därvidlag haft tur nog
att finna en privatspisning där jag för 50
öre får två rätter, god, vällagad mat.
Mången gång, då jag haft extra utgifter,
har jag nog kännt mig frestad att undvara
detta enda mål, men den frestelsen har
dock aptiten drifvit på flykten, många af
mina kamrater anse sig dock icke ha råd
att äta middag. Men jag känner det som
en plikt mot mig själf att så långt det är
mig möjligt söka bibehålla hälsa och
krafter. Ty jag tänker: att bättre inkomster
kanske jag kan få, men en förlorad hälsa
är inte lätt få tillbaka. Utan det är bättre
att försaka hvad som helst annat, utom
den näring kroppen ovillkorligen behöfver
och är man frisk har man i de flesta fall
hoppet kvar, att det skall bli bättre. Bara
det gör ju att det går lättare finna sig i
det närvarande. Vid 4-tiden dricka vi
kaffe igen på fabriken, 6 slutar arbetet,
så arbetstiden är ju dräglig. På kvällarna
dricker jag té eller mjölk och smörgås.
Detta är väl det minsta man kan lefva
på men det går ändå till 25 kr. i
månaden, så därtill hyran 10 kr. Alltså
ungefär en 8 kr. kvar, det skall vara till kläder,
tvätt, alla diverse utgifter och nöjen.

Att detta inte går ihop är nog Siri den
första att inse, men det har dock gått ett
halft år. Nu kommer jag att i den
närmaste framtiden få lite påökt, men det
blir nog endast en 10 kr. i månaden,
således 53 i stället för 43. Men detta är
för lite och jag tror icke det går ihop
för mig i längden. Det finns dock
tusentals kvinnor som lefva på denna inkomst,
men hurudana bli de till slut? Bleka,
nervösa och gamla i förtid. Fabrikslifvet som
det nu ter sig, är icke det ideal vi
kvinnor böra eftersträfva.

Jag var förr tjänarinna och har alltid
haft goda platser och jag nästan förutsåg
då jag lämnade den banan, att jag nog
förr eller senare skulle gå tillbaka, ty en
bra tjänarinneplats har många goda
materiella fördelar. Ibland när jag ser mig
omkring i det otrefliga rum som skall
vara mitt hem så kommer jämförelsen
mellan förr och nu allt tydligare. Särskilt
till min sista plats går tanken gärna
tillbaka, ty det var den bästa plats jag haft
och som detta är tjänarinnornas tidning
så kan det ju intressera läsarinnorna att
höra att det finns en och annan bra plats.
Det var på landet strax utanför Sthlm en
vacker nybyggd villa med nutidens alla
bekvämligheter. Familjen bestod af herre,
fru och två små barn och vi var två
tjänarinnor. Nog var det mycket att göra
men allt gick så lätt, ty vi fick ordna
arbetet som vi helst ville och blef alltid
vänligt och humant bemötta. Ledigt fick
vi också ganska mycket, fria resor till
staden en gång i veckan och hvarannan
söndag. Hvad vi annars ville vara lediga
så fick vi säga till och blef aldrig nekade.
Arbetet för dagen var i allmänhet slut till
8, det åts middag sent och ingen mat på
kvällen förekom. Vi hade ett stort härligt
rum, många som besåg villan uttryckte
sin förvåning öfver att detta stiliga rum
var jungfrukammare. Jag önskar jag hade
det rummet nu. Men fast jag hade det
bra så längtade jag ändå. Jag var icke
en fri människa, det var så mycket jag
ville vara med på som lockade och drog.
En kväll en föreläsning, en annan ett
diskussionsmöte, där någon af dagens brännande
frågor diskuterades, så ibland
föreningsmöten där jag önskade närvara, ja till
och med kände som en plikt att vara med.
Icke kunde jag begära att jämt bli ledig
och jag har för öfrigt alltid haft så svårt
för att be om det som egentligen är, eller
minstone borde vara, min rättighet och
dit räknar jag det att vara fullkomligt fri
när dagens arbete är utfört. Egentligen
anser jag det som ett stort fattigdomsbevis
att tigga. Hvarför göra vi det när vi ha
rätt att kräfva? »Gör din plikt och kräf
din rätt», finns ett ordspråk som säger, det
är någonting vi lite mer borde beakta.

Så beslöt jag efter mycket funderande
att skaffa mig en plats med bestämd
arbetstid och så kom jag till min nuvarande.
Att jag ändå ej känner mig nöjd är ju
helt naturligt, men jag är ändå glad åt
den tid som gått och jag har sökt så väl
som möjligt använda min lediga tid, att
tillägna mig den kunskap som stått mig
till buds. Att jag emellanåt kunnat komma
på teatrar och konserter har jag en bror
att tacka, skulle jag i allt varit hänvisad
till min egen inkomst har nog sådana
dyrbara nöjen icke kunnat komma ifråga.
Jag hoppas dock att det skall bli bättre
äfven inom detta fack. Men trots att jag
många gånger har svårt att reda mig och
får sakna åtskilligt jag varit van vid, så
är mig denna frihet så kär att jag hellre
försakar ett och annat än mister denna
frihet och själfständighet.

Ja detta är nu något om hur en
fabriksflicka har det och hur hon känner, mycket
mera kunde ju ha sagts men detta får vara
nog. Vi kvinnor ha ett jätteverk att
utföra, mycket att rifva ned och mycket att
bygga upp, innan vi nå den plats som
nu är idealet för vår sträfvan, men ju
ifrigare vi griper verket an, desto förr få
vi njuta lönen för vår möda.

<tab><tab><tab><tab><i>Anna</i>.

<img></img>
</chapter>

<chapter name="Tjänarinnorna och
fackskolefrågan af A.E.">
<h2>Tjänarinnorna och
fackskolefrågan.</h2>

I n:r 47 af Idun föregående år finnes
införd en uppsats med ofvanstående rubrik.
Tjänarinnefrågan har skrifvits och
diskuterats om i oändlighet. Den ligger som i
dvala en tid, men så börjar omtuggningen,
och en mustig bit gör sin rond genom
pressen. Nu är det fackskolefrågan som
tycks vara den svårlösta knuten för en
del husmödrar.

Efter att ha skildrat Köpenhamns
tjänarinneförenings fackskola, säger
artikelförfattarinnan Maria Rieck-Müller följande:

»Således bör det synas godt och värdt
all uppmuntran för den, som är öfvertygad
om att tjänarinnefrågan bäst löses, ifall
våra tjänarinnor bibringas en
fackskolebildning, som socialt kommer att höja
dem möjligen ett halft steg såsom klass
och med betyg på, att de tillhöra den
allra förnämsta, kunnigaste gruppen af sin
kår. Och det bör synas godt för hvar
och en, som hyllar jämlikhetens princip
och som helst vill, att alla måste tjäna
eller ock vara herrar.

Hvar och en däremot, som märker hur
nära en dylik fackskolebildning är
besläktadt med den, hvilken åstadkommes i våra
folkhögskolor, och som skapar en klass
samhällsmedlemmar, för litet verkligt
kunniga för att förstå sin egen andliga
omogenhet, men undfägnade med tillräckligt
stora smakbitar af kunskapsfrukt för att
bli öfvermodiga, för den leder hvarken
fackskolan eller den modärna
tjänarinnerörelsen till någon verklig lösning af
frågan i dess helhet. Såvida icke den leder
därhän, att vi inom någon tid få bevittna,
huru hela tjänarinneklassen upphör att
finnas till i den mening åtminstone, som man
hittills blifvit van att tänka sig den.»

***

Hvad nu beträffar de flickor som
genomgått folkhögskola så ta de nog sällan eller
aldrig plats som tjänarinnor. Söka de
någon gång plats i familj är det där
jungfrur finnas. Med tjänarinnornas
fackskola blir det helt annat, de flickor som
där genomgå en kurs söka sedan plats
hos sådana husmödrar, som värdera
dugliga och kunniga tjänarinnor. Och för de
husmödrar som tycka bättre om okunniga
finnas nog alltid sådana att tillgå.

Så omtalar M. R.-M. naturligtvis huru
förfärligt stora fordringar tjänarinnorna ha
nu för tiden, och huru ointresserade och
ansvarslösa de äro. Detta är nu en sak
som vi kunna räkna till vårt dagliga bröd,
så vana ha vi blifvit att höra detsamma
upprepas af våra husmödrar dagligen och
stundligen.

Det har också högligen förbittrat
M. R.-M. att en del af Tjänarinneföreningens
medlemmar deltaga i en kurs i
statskunskap. Denna sin förbittring ger hon uttryck
i följande hånfulla ord: »Tjänarinneklassen
kan icke höja sig, hvarken genom att
delta i språk- och sångundervisning eller
i föreläsningskurser, i statskunskap på
Folkets Hus — Tjänarinneföreningens
nuvarande bildningsanstalt — hvilket har lika
litet näringsvärde för deras ande som stark
köttdiet har det för en späd barnkropp,
det är osmältbart.»

Hon tror visst att alla arbetande
kvinnor härstamma från det lilla djuret får,
men då har hon bedragit sig storligen.
Visserligen icke har vår plats varit på
skolbänken till vårt tjugonde år, men vi
äger ändå förstånd att kunna fatta
kunskap där sådan bjudes oss. Den blir nog
inte så osmältbar som en del så kallade
»bildade» människor inbilla sig.
Tjänarinnorna ha som »betalade elever» gått
i lära hos husmödrarna säger ju M. R.-M.,
om kunskap för dem skulle vara så
osmältbar vore det ju en skam för de
husmödrar som utbildat så dåliga elever.

Till sist spår M.-R. M. att
tjänarinnefrågan kommer att lösas på det sätt, att
de nuvarande tjänarinnorna försvinna och
deras platser ersättas med »familjeflickor»,
med dem som nu tjänstgöra på kontor,
telefon och andra liknande områden. Detta
anser hon också vara den allra
lyckligaste lösningen.

Ja, när den spådomen blir en verklighet,
då få vi åttaklassister som husjungfrur,
studentskor som kokerskor o. s. v. Min
spådom är den, att de höga damerna
snart tvår sina hvita händer och återgå
till salongsvanorna.<tab><tab><i>A. E.</i>

<img></img>
</chapter> 

Frun: — Och så har ni naturligtvis en
fästman. Hvad är han?

Jungfrun (triumferande): —
Svältkonstnär <sp>...</sp> det har frun väl ingenting emot?

<img></img>
<chapter name="Den undre världen af Elisabet Anderson">
<h2>Den undre världen.</h2>
<h2><small>En lifshistoria.</small></h2>

På Wahlströms & Widstrands förlag
har nyligen utkommit en bok med
ofvanstående titel.

Det är en ung kvinnas själfbiografi,
hvilken hon börjar att nedskrifva i ett
fängelse på själfva julafton.

Vid 13 års ålder kom hon ut att »tjäna».
I början känns det tungt för henne att
undergifvet foga sig efter andras vilja
Men, det får gå, hon har ju af fri vilja
tagit platsen. Efter ett års tjänst kommer
hon hem, för att »läsa för prästen.» Och
så ut igen.

På sitt sjuttonde år tar hon tjänst på
en herrgård i närheten af Norrköping.
Hennes fru var mycket snäll, men ansåg
inte att hon fick för mycket att göra. Om
denna sin plats säger hon följande: »Jag
fick stiga upp klockan 4 på morgonen
och hålla på att släpa till 11 på kvällen.
Och aldrig en ledig stund hvarken söndag
eller hvardag. Det kändes tungt ibland
att vara ung och aldrig få tid att vara
tillsammans med andra unga.

Det hände därför, att jag gick ut ett
slag på natten sedan jag slutat, till en
plats, som kallades Ekbacken, där
ungdomen höll till om sommarkvällarna långt
in på nätterna och dansade och lekte.
Själf dansade jag inte, men det var ju
inte så underligt, att jag någon gång ville
slå mig lös, och då måste det ske vid
denna tid då mitt herrskap hade gått
till ro.»

Bruten till hälsa och sinne af det
öfveransträngande slitet och släpet, lämnar hon
herrgården och har sedan flera olika
platser, både på landet och i Norrköping.

Utställningssommaren 1897 kommer hon
till Stockholm. Här är det lika som förut,
arbete från morgon till kväll, hon vet ej
af något annat eller bättre.

Vid 20 år är hon trött på
tjänarinnelifvet och ser sig om efter en lindrigare
tjänst. Så får hon plats på ett hotell.
Många har afrådt henne men det bryr
hon sig ej om, hon är säker på sig själf,
och anser att de som låta förleda sig af
en karl, de kunna gärna ha det som de
ha det — henne skall ingen lura på det
sättet.

Det dröjer dock ej länge innan
frestaren uppenbarar sig. Hon är ung,
oerfaren och godtrogen, han är en utstuderad
skälm, som vet att använda alla medel
för att fånga sitt rof. Hon faller i snaran,
och har man börjat halka utför är det
svårt att igen få fotfäste. Det bär
alltjämt nedåt, och redan efter ett år är hon
byråskrifven. Nu börjar en vandring
mellan sjukhuset och fängelset, med små
mellanrum då hon är fri. Hon dricker, för
oljud ute på gatan, blir tagen af polisen,
mot hvilken hon är trotsig, honom hatar
hon, därför att han jämt är efter henne,
hvart hon än tar vägen. Ett par gånger
har hon kommit på räddningshem, men
där stannar hon ej länge.

Tjuguåtta år gammal dör hon
lungsiktig på Grubbens gärde.

Till en dam som visat henne verksam
välvilja, öfverlämnar hon i sin yttersta
timme en bundt papper, där hon
nedskrifvit sin sorgliga historia. En kvinnlig
journalist tar hand om detta underliga
manuskript och ombesörjer dess utgifvande
i bokform; för detta kunna vi aldrig vara
henne nog tacksamma.

Denna lilla bok kostar endast 1 krona
och bör läsas af alla. Det är en bok som
man sent glömmer. Då man läst den,
är det, som hade man hört ett förfärligt
ångestskri, fyldt med förebråelser mot
husmödrar som glömma att unga outvecklade
kvinnor de fått i sin tjänst äro människor,
inte bara arbetsmaskiner, mot
myndigheterna, och mot oss alla, vi »anständiga»
människor. Den är också ett varningsrop
till alla unga kvinnor.

<tab><tab><tab><tab><i>Elisabet Anderson.</i>

<img></img>
</chapter>

<chapter name="Mera aktning för vårt tjänstefolk">
<h2>Mera aktning för vårt
tjänstefolk.</h2>
<h2><small>Hvarför kalla våra tjänarinnor vid
förnamn?</small></h2>

Mrs Barnett, som på följande ganska
intressanta sätt i en engelsk tidskrift
behandlar några faser af den månghöfdade
tjänstefolksfrågan, är tydligen en dam
hvars ord kunna tillmätas värde. Hon är
»resident» i Toynbee Hall i London,
hvilket vill säga någonting i samma väg, ehuru
med större insats af personligt arbete, som
aktiv medlem i Studenter och arbetare.
En »resident» förbinder sig att någon tid
om året ta sin bostad i Toynbee Hall —
den första af arbetarklassens stora klubbar
i Eastend, där man har tillträde oberoende
af samhällsställning, kön och ålder — för
att göra tjänst på en gång som ledare
och kamrat i klubblifvet, bistå med råd
och dåd, låna ut böcker, tidskrifter, taflor,
anordna underhållningar af olika slag
o. s. v. Till en sådan post kan naturligtvis
endast en person med stor bildning och
erfarenhet samt öppen blick för andra
klassers kraf på lifvet väljas.

Jag har mer än en gång hört personer
yttra — skrifver mrs Barnett — att i rent
medborgerligt hänseende tjänstefolket som
klass står lägst. Om så verkligen är
fallet — kunde en strängare dom fällas
öfver den tjänande klassens rådande
arbetssystem?

Att vara en medborgare, hvad
innefattar det?

En medborgare bör ha kännedom om sin
stads och sitt lands nuvarande ställning
och uppställa för sig ideal rörande bådas
framtid.

En medborgare bör ha sin verksamhet
så ordnad att han kan nedlägga kraft i
det allmännas tjänst samt ta del af sociala
och nationella frågor.

Har vårt tjänstefolk egentligen möjlighet
att tillägna sig dessa förutsättningar för att
bli goda medborgare? I jämförelse med
t. ex. fabriksflickan har tjänarinnan
betydligt mindre kunskaper i allmänna frågor
och betydligt svagare solidaritetskänsla.

Hennes öfver hela dagen tämligen jämnt
utbredda göromål lämna henne i allmänhet
inte tillräcklig tid öfrig för att sätta sig
i kontakt med yttervärlden.

Det finns en del intresserade husmödrar
som i bästa välmening försökt genom
samtal och böcker väcka nya intressen hos
sina tjänarinnor och tvinga deras tankar
en smula ur de vanliga fårorna. Men i
de allra flesta fall ha de snart slutat,
inseende att deras möda inte lönade sig och
efter att ha gjort den erfarenheten att
tjänarinnorna mötte försöken med en viss
misstänksamhet i stället för med den
väntade tacksamheten. Den lätt dragna men
felaktiga slutsatsen att misstänksamheten
var liktydig med otacksamhet föranledde
husmodern att dra sig tillbaka, kanhända
med sårade känslor. — Misstänksamheten
hade emellertid djupare liggande orsaker.

De grundläggande principerna inom
tjänarinneyrket befinna sig för närvarande i
ett utvecklingsstadium. En gammal och
en ny åskådning kämpa om makten, och
ännu tycks den gamla ha öfverhand.
Husmodern tar sig en patriarkalisk
bestämmanderätt öfver sina tjänarinnor, som är
en otidsenlig kvarlefva från de tider då i
allmänhet det patriarkaliska förhållandet
rådde mellan arbetstagare och
arbetsgifvare. Numera är förbindelsen mellan de
båda parterna uteslutande ekonomisk, och
en rörelse i den riktningen är det som
också ger sig tillkänna, fastän svagt, bland
den tjänande klassen. Ett fåtal husmödrar
förstå konsten att med fin takt förena
båda riktningarna. Så snart deras tendens
lutar öfver mot den patriarkaliska sidan
väcks emellertid arbetstagarnas
misstänksamhet, att det är ett tryck på
individualiteten som hotar. Känslan för
individualitetens värde är nämligen ännu för
nyvaknad för att inte vara ömtålig.

Det är tjänarinnans brist på
själfständighet som sänker yrket i hennes egna
och äfven i andra arbetares ögon. Och
det är också denna som drifver mången
in i fabriksarbeterskans tyngre och i
moraliskt hänseende mindre säkerställda lif.
Men känslan af denna brist kan modereras
af husmödrarna helt enkelt genom att de
undvika att uppträda beskyddande. Endast
i fråga om de helt unga, okunniga och
oerfarna tjänsteflickorna kan det anses
berättigadt — ännu så länge, tills
införandet af obligatoriska fackskolekurser gör
en ända på det i enklare hem af
ekonomiska skäl alltjämt tillämpade
tjänarinneutbildningssystemet. I alla andra fall borde
tjänarinnorna mötas endast med den
uppmuntrande respekt och det förtroende som
hvarje utöfvare af ett hederligt arbete kan
göra anspråk på.

Ett utslag af en sådan respekt ligger i
afskaffande af bruket att kalla
tjänarinnorna vid förnamn. Till en början måste
det ju förefalla en husmor egendomligt
att titulera sin kokerska fröken Andersson
i stället för rätt och slätt Lovisa, men
resultatet, i fråga om den ömsesidiga
respektens bättre upprätthållande, belönade
henne kanske snart nog för det besvär
det kostade henne att lägga sig till med
vanan.

Utom större aktning för sitt yrke ha
tjänarinnorna rätt att fordra begränsad tid
för sitt arbete. Det är inte som arbete
på tid, utan som styckarbete det bör
rubriceras, men naturligtvis bör i så fall
styckarbetet bedömas efter en ganska hög
standard. Den oriktiga uppfattningen att
husmodern har rätt till sina tjänarinnors
hela tid måste bortarbetas. Utan tillfällen
till att utveckla sig själf i intellektuelt
hänseende blir tjänarinnan aldrig i
medborgerligt hänseende fullvuxen. Hon får
en trång syn på lifvet och på de
utvecklingsmöjligheter det bjuder henne och inte
minst hennes arbete.

<img></img>
</chapter> 

<chapter name="En interiör af Mia von Friesen">
<h2>En interiör.</h2>

<h2><small>Af <i>Mia von Friesen</i>.</small></h2>

Fru Signe bredde ut den fina
siktduksbordlöparen på soffan och strök med handen
varsamt och smekande öfver de nysydda
blommorna. — »Jag har hunnit långt i kväll»,
tänkte hon med tillfredsställelse. »Den blir
förtjusande. Jag är i alla fall glad, att jag
sydde blommorna i skärt. Det finns
ingenting, som är så vackert mot bordsilfret som
skärt silke.»

Och hon såg sig ett festligt dukat
middagsbord med den skira bordlöparen öfver en
snöhvit, hårdmanglad damastduk och det släta,
osirade silfret, som i hvardagslag låg inlindat
i silkespapper i hennes sekretär och de spröda
kristallglasen, som voro luftiga och lätta som
flyende moln ...

Det kom för henne, att hon skulle ha lust
att bjuda främmande. Det gaf henne alltid
ett par dagars angenäm sysselsättning. Hon
njöt af att styra och ställa med alla de
prydliga och nätta småting, som bildade hela
hennes värld, och hon tänkte med välbehag på
sitt linneskåp, där servietterna lågo
uppstaplade i regelbundna högar, ombundna med
röda sidenband. Midt på bordet skulle hon
ställa den gröna keramikvasen, fylld med
höstlöf och rostfärgade chrysantemer — det komme
nog att göra sig bra.

Hon sträckte sig bakåt i stolen, knäppte
ihop händerna bakom nacken och gäspade.
Det lilla rummet låg fridfullt och tyst i det
gulskära ljuset, som silade fram genom
lampans långt nedfallande sidenskärm. »Hvad
här är skönt», tänkte hon och lät blicken
långsamt glida fram öfver rummets ljusa,
gammaldags möbel och väggarnas småtäcka
tafveldekorationer. »Och det är inte alls
tråkigt att vara ensam.»

Det var fru Signe en källa till stolt
själfuppskattning, att hon aldrig hade tråkigt, när
hon var ensam. Att ständigt jäkta efter
sällskap och förströelser, som så många af
hennes väninnor gjorde, var för henne ett tecken
på den mest sorgliga andefattigdom. En
nyutkommen bok, ett vackert och tacksamt
handarbete, ett rum där allting lyste af
renlighet och hemtrefnad — mer behöfdes inte
för att ge henne en odelat angenäm
eftermiddag och en natt med ljufva drömmar.

»Ja, drömmar», tänkte hon och smålog. En
lustig dröm hon hade haft i natt — en riktigt
fin dröm tyckte hon för resten. Hon hade
i går kväll, när hon flätade sitt hår till natten,
stått och stirrat helt tankfullt, som hon så
ofta brukade, på en tafla öfver skrifbordet.
Det var en tämligen stor, guldbrun fototypi
efter en målning af Watleau. Hon hade köpt
den en gång i tiden när hon svärmade för
allt, som gick i rococco, och det hände henne
ännu, att hon fängslades af det afståndets
poesi, det drömlikt djupa perspektiv, som
öppnade sig för hennes blickar, när hon stod
och såg in i taflan. Hvad som sysselsatte
hennes fantasi var inte det amorinomsväfvade
skeppet i taflans förgrund och inte de
sidenklädda kärleksparen, som smålogo mot henne
med själlösa ögon — det var skuggan bakom
den stora träden, det var allt hvad hon anade
sig till i denna underbara park, som likt ett
bortdöende ackord förtonade i sluttningar och
höjder, som aldrig tycktes sluta. Och nu
hade hon drömt i natt, att medan hon satt
här och sydde i sitt rum som vanligt, så
hörde hon svag musik, som spelade på taflan
på väggen, och när hon såg upp, hade ramen
vidgat sig, så att den omslöt hela rummet,
och hon gick rakt in under trädens väldiga
kronor, förbi de älskande paren, de spelande
fontänerna och de koketta marmorstatyerna
— långt, långt in i det overkliga landskapets
guldbruna stillhet ...

Någon famlade vid dörrlåset, och fru Signe
spratt häftigt till. Men det var bara jungfrun,
som kom med tébrickan. Hon ställde den
på bordet framför sin matmor, sedan hon
omtänksamt lagt en tidning inunder.

»Ska’ inte doktorn ha någon mat, när han
kommer hem?»

»Jag tror inte det, han kommer nog sent»,
sade fru Signe.

Och flickan gled ut igen, lika tyst och
diskret som hon kommit.

»Jag måste tala med Lotten i kväll», tänkte
fru Signe, plötsligt illa till mods. »Jag måste
göra det i kväll, det går ju inte an att skjuta
upp det längre. Om jag bara visste, hvad
jag skall säga, hur jag skall börja», tänkte
hon hjälplöst, medan en pinsam rodnad steg
upp i hennes ansikte.

Lotten kom in efter brickan. Fru Signe
lät tungspetsen glida öfver sina torra läppar,
men flickan försvann på nytt, innan hon
funnit det förlösande ordet.

»När hon kommer in och bäddar, skall jag
säga det. Jag måste tala med henne i kväll,
annars blir det aldrig gjort.» Signe reste sig
upp och gick nervöst några slag af och an i
rummet. Hon hade blifvit alldeles kall om
händerna.

När Lotten kom in och lyfte undan den
stora afdelningsskärm som om dagarna dolde
fru Signes säng, såg denna förstulet på henne.

»Stackare», tänkte hon, och hennes lättrörda
hjärta svällde af medlidande, »så tunnt och
smalt hennes ansikte har blifvit, och så
gammal hon ser ut.» Och en känsla af systerlig
sympati gaf fru Signe mod att ge sig in på
det svåra ämne, som hon hitintills med sin
själfviskt lyckliga naturs indolens hade
uppskjutit till en obestämd framtid.

»Kära Lotten», sade hon med en röst, som
ej var alldeles säker, men full af vänlighet,
»det är väl på tiden att jag frågar hur Lotten
ämnar ställa det för sig, när Lotten inte kan
vara kvar hos oss längre?»

Lotten såg upp med ett litet sväfvande
och intetsägande småleende, men svarade
ingenting.

»Ja, för jag har ju länge sett, hur det är
fatt, men jag hade tänkt, att Lotten skulle
säga någonting själf.»

Men flickan lutade sig fram öfver
bäddningen, alltjämt utan att svara.

»Hvad har Lotten för planer — hur tycker
Lotten själf det är bäst att göra?» frågade
Signe sakta, med en ton som sökte locka till
förtrolighet.

»Jag har inte tänkt någonting, jag», sade
flickan, med ett försök att ta saken nonchalant.

»Men när — när väntar Lotten...», kom
det nästan skyggt från matmodern.

»Ja, inte har jag räknat efter det så noga,
inte», sade Lotten.

»Hon är generad», tänkte Signe. »Hon
skäms, så att jag inte kan få ett ord ur henne.»

Och hon gick fram till flickan, tog hennes
sträfva och motvilliga händer i sina och sade
med tårar i ögonen:

»Tro för all del inte, att jag tänker något
ondt om Lotten, för det som har händt. Jag
vet ju så väl att Lotten, är en hygglig och
ordentlig flicka, och den här saken har inte
alls ändrat mina goda tankar om Lotten.»

Flickan lösgjorde tafatt, men inte ovänligt
sina händer.

»Åhnej, så mycket förstår väl frun, så frun
inte föraktar en stackare, för att man har
råkat i olycka.»

Fru Signe, som hade lika lätt för att bli
desillusionerad som entusiasmerad, gick ifrån
Lotten och satte sig på sin vanliga plats».

»Åh», tänkte hon, »när skola väl kvinnorna
upphöra att förnedra sitt eget kön genom att
beröfva det all stolthet, allt förnuft, all
handlingsfrihet!»

»Nej», sade hon strax därpå till sig själf,
»jag får inte ta det på detta sätt. Jag måste
sätta mig in i, att hon har sin syn på tingen
och jag min — jag måste försöka förstå
hennes tankegång först och främst.»

Och för att slå en brygga mellan sig och
tjänarinnan sade hon försöksvis:

»Ja, jag förstår ju så väl, att när det är
någon man håller af, så...»

Men nu löstes för Lotten tungans band,
hon rätade på sig och såg på sin matmor
med lågande ögon.

»Nej, se det ska’ då frun inte tro, att jag
bryr mig om den karl’n, och aldrig har jag
brytt mig om ’en heller, fast han varit efter
mig i alla tider. Jag exmerar inte så mycket
som se åt ’en en gång, skall jag säga frun.
Nog har jag träffat karlar förr, men karlarna
här i Stockholm di ä' då värre är någon
annan stans på jorden...»

Fru Signe stod rådvill och visste inte, hur
hon skulle uppfatta dessa plötsliga
afslöjanden; men Lotten fortsatte, lockad till
vältalighet genom sin matmors vänlighet, att
försvara sig mot en så ohemul beskyllning, som
att hon skulle ha brytt sig om den man, för
hvars skull hon »råkat i olycka».

»Gud i himlen, skall det då inte finnas
någon möjlighet för oss två att förstå
hvarandra», tänkte Signe förtviflad. »Vi äro ju ändå
båda kvinnor!»

»Hur har Lotten tänkt göra med barnet
då?» frågade hon med en sista glimt af hopp.

»Inte har jag tänkt på det ännu inte», sade
flickan vårdslöst. »Men ungen får jag förstås
göra mig af med på något vis.»

»Om Lotten bara kan få barnet
utackorderadt i något riktigt godt hem ...»

»Asch, inte får väl en annan vara så noga
med det inte», sade Lotten med ett stänk af
otålighet öfver fruns sentimentalitet. »Barnet
kan jag minnsann inte befatta mig med. Jag
har ju mig själf att försörja.»

Fru Signe kände, att hon alldeles förlorade
fotfästet. Att tala till denna flicka om
ansvaret för de människolif man själf satte i
världen, skulle endast leda dem in i en
labyrint af meningsskiljaktigheter. Fru Signe var
lättrörd och impulsiv, men hade ingen
fallenhet för att missionera. Nu uppgaf hon fältet.

»Har Lotten talat med fadern om, att han
skall betala för barnet då?» sade hon med
en röst, i hvilken rörelsen och sympatien
fullkomligt slocknat.

»Nej, det har jag inte, och inte lär det
nytta något till att jag gör det heller», sade
Lotten föraktfullt. »För godvilligt lär han
minsann inte göra det. Men nog skall jag
stämma honom för’et, när den tiden blir, det
kan han vara säker på», tillade hon
skadegladt. »Har han kastat en stackars flicka i
olyckan, så är det väl inte för mycket, att
han får det omaket åtminstone. För ett kräk
till karl är han — ja, frun som är en fin
dam kan nog inte tänka sig, hurudana di kan
vara...»

Och Lotten kom åter in på den enda punkt
i detta vidlyftiga ämne, som lefvande tycktes
intressera henne: de stockholmska karlarnas
uselhet.

»Ja, ja, låt oss inte tala om den saken
vidare», sade fru Signe stelt. »I alla fall måste
jag ju ha en annan jungfru till den 24, det
var det, jag ville säga» — hennes planer om
att ta sig an flickan och behålla henne i sitt
hem in i det sista voro alldeles bortsopade.

Fru Signe tog handarbetet, som hon lagt
ifrån sig på soffan, och började åter sy, och
Lotten sade godnatt och gick, utan att visa
tecken till vare sig förvåning eller missnöje.

Klockan slog elfva i närmaste kyrktorn och
vagnsbullret på gatan dog bort undan för
undan. Från pianot i våningen inunder höjde
sig i kväll som så många andra kvällar i
långsamt tempo tonerna från en ensam människas
längtan. En känsla af djup olust smög sig
öfver fru Signe, och arbetet med de skära
rosorna sjönk ner i hennes knä. Hon reste
sig upp och gick af och an några slag på
golfvet för att skaka af sig sin frusenhet och
sin tryckta stämning.

Hon stannade framför spegeln och började
mekaniskt lösa upp sitt hår till natten. »De
förstå inte oss och vi förstå inte dem, det
finns nog ingenting att göra åt den saken»,
sade hon och nickade begrundande åt sin
egen spegelbild. Men det slog henne med ens,
att hennes ansikte såg så barnsligt och
oerfaret ut med det hängande håret, som hon
stramade åt i nattflätan, och att hennes egna
mörka ögon gåfvo henne tillbaka en fråga,
som hon ej förmådde besvara.

»Jag känner ju inte lifvet», tänkte hon.
»Jag vet ju ingenting om människorna.» Och
för att komma ifrån sina egna tankar släckte
hon hastigt ljuset under den skära
sidenskärmen, klädde fort af sig och kröp ner i sängen,
där hon somnade med kinden mot kuddens
spetsar, medan den entoniga och melankoliska
melodien från våningen inunder fortfor att
ljuda till långt in i den sena natten.

<tab><tab><tab><tab>(Mitt Hem.)

<img></img>
</chapter> 

<chapter name="Aprilblomster af Karl A. Tavaststjerna">

<poem><h2>Aprilblomster.</h2>

Hvad hade du fram att göra
och tala om sol och vår?
Hvem hör på din bleka saga,
när vintern omkring dig rår?

Medlidsamt nästan jag bryter
din skälfvande stängel af
och tar dig som ett kuriosum,
som våren i brådskan gaf.

Så mången annan ju brytes,
som kommit för brådstört till
och tages för ett kuriosum
i mänsklighetens april!

<tab><tab><tab><tab><i>Karl A. Tavaststjerna</i>.
</poem>

<img></img>
</chapter> 

<chapter name="Långa naglar af M. L.">
<h2>Långa naglar.</h2>

På senare åren har det blifvit alltmera
modernt att icke som förr bära naglarna
korta utan låta dem växa långa. Som
bekant har det också uppkommit en alldeles
ny sorts näringsidkare, som sysselsätta sig
med vården af folks naglar. Detta bruk
gifver emellertid äfven en vackert formad
och väl vårdad damhand ett utseende, som
säkert icke är afsiktligt. Många komma
nämligen säkert vid åsynen af sådana långa
naglar ovillkorligen att tänka på ett
rofdjurs klor. Men alldeles bortsedt från
den estetiska synpunkten, så har den
hygieniska här ett ord med i laget, och den
fördömer obetingadt detta bruk. Till och
med den största snygghet är icke i stånd
att hålla de långa naglarna så rena, att
de verkligen motsvara den hygieniska
renlighetens fordringar, emedan det under
de långa naglarna sätter sig många af de
osynliga sjukdomsfrön, hvilka det ju
öfverallt finns godt om. Då nu en lång och
spetsig nagel ofta kan gifva icke blott
ägaren själf utan äfven andra små sår,
så kan det i de små såren uppstå en
infektion, som kan gifva upphof till större
eller mindre inflammationer, ja, till och
med bölder, och allvarliga inflammationer
i örongången och i näsan kunna mycket
lätt bli följden, i synnerhet emedan det
just är dessa ställen, som äro utsatta för
små rifsår af naglarna. Därför borde först
och främst de kvinnor, som äro mödrar,
icke tillåta sig detta oskick för att inte
därigenom komma att tillfoga sina barn
skada, och likaledes måste det också på
det strängaste fördömas af alla dem, som
komma i beröring med sjuka. Sådana
personer ha nämligen större möjlighet att
öfverföra sjukdomar på andra, och det
icke blott genom att trycka vänners och
bekantas händer, utan öfverförandet af
sjukdomar kan ske genom beröring af
hvilket föremål som helst, som andra
komma att vidröra. Direkt obehagliga äro
de långa naglarna i synnerhet, när
vederbörande icke en gång gör sig omaket att
hålla dem riktigt rena, och därför är det
i alla händelser bäst att klippa naglarna
strax utanför fingerrundningen, för att de
skola vara i öfverensstämmelse med sin
naturliga uppgift, nämligen att skydda
fingerspetsarna, och icke blifva en fara för
andra människor.<tab><tab><i>M. L.</i>

<img></img>
</chapter> 

<chapter name="Ett godt råd">
<h2>Ett godt råd.</h2>

Krigsministern Stanton i Washington var
en dag i hög grad uppbragt på en högre
officer, som hade missförstått hans
anordningar. Han talade med sin vän, president
Lincoln, om händelsen och sade till sist:

»Jag har god lust att i ett bref riktigt
sjunga ut min mening för karlen. Hvad
tycker du?»

»Gör det», sade president, »skrif hvad
du har på sinnet, gör det i så skarpa
ordalag, du kan, och skona honom inte!»

Stanton lät ej säga sig detta två gånger.
Han satte sig ögonblickligen ned och skref,
och när brefvet var färdigt, läste han upp
det för presidenten.

»Det var riktigt bra», utbrast Lincoln,
»det var ord och inga visor!»

»Huru skall jag skicka honom det?»
frågade ministern. »Med posten eller med
en adjutant?»

»Skicka det?» sade Lincoln. »Skicka
det? Nej! Brefvet har fyllt sitt ändamål
nu, i det du har fått gifva din vrede luft.
Rif nu sönder det. Så gör jag alltid.
Sådana där bref bör man aldrig skicka af.»

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c><b>Stockholmsbild</b>
<td c>för Tjänarinnebladet.
<td c>af <i>Walborg Ulrich</i>.
</table>
<tab><tab><tab><tab>(Forts. fr. n:r 4, 1906).

Så småningom lyckades det honom att
få henne mera förhoppningsfull. Kanske
kunde det ändå bli bra till slut äfven för
dem! Bara Berg kom öfver sin supperiod,
men den här gången hade den varat ända
sen sommaren, och därigenom var
familjen skuldsatt uppöfver öronen. Hyran för
oktoberkvartalet var ännu ej fullt betald
och nu var man i början af december,
julen tillstundade med många helgdagar
och i följd däraf minskad förtjänst,
magasinsfrun hade en fordran på nära 50 kr.
och så på nyåret var det hyran igen.
Lifförsäkringen skulle varit förfallen sedan
flera månader om ej Anna, utan Lottens
vetskap, betalat den. Berg hade helt kort
förklarat att han inte brydde sig om den
längre; han kunde ta en ny till
sommaren, då det ej vore så dyrt att lefva.
»Bränvin och öl blir väl ej billigare till
sommaren» hade Anna svarat, »och
dessutom kan du vara död innan dess.» Då
hade han blifvit rasande och svurit på,
att han ej skulle betala ett enda öre mera
till sådant skoj som en lifförsäkring då
vore det mycket bättre att sätta in på
sparbanken eller kasta slantarna i sjön,
och som bevis på, att det var allvar, hade
han letat fram försäkringsbrefvet ur
byrålådan, rifvit det midt itu och kastat bitarna
till Anna. Hon hade oförmärkt stoppat
dem i sin ficka, när hon gick därifrån,
och sedan själf erlagt premien i
förhoppning att Berg snart nog skulle ångra sig,
men ännu hördes intet sådant af. Detta
hade händt i slutet af september och Anna
undrade nästan, om hon skulle fortfara
att betala för honom. Men hvar gång
hon tänkte så, såg hon framför sig Lottens
förtviflade blick och alla småttingarna,
som skulle slungas ut i världen, Gud vet
hvart, om olyckan kom öfver dem, och
alla möjligheter voro försummade. Men
hårdt var det ändå, när hon tänkte på, att
hon ville spara till eget bo, och nu i
stället fick hjälpa andra. Birger lyckades dock
intala henne mod, och under det de gjorde
upp planer för framtiden gick kvällen så
fort att klockan blef 10, utan att de visste,
hvart tiden tagit vägen. —

***

Dagar och veckor gingo sin gilla gång
Julen med allt sitt knog, storrengöring,
kalaser och bjudningar, och nyåret med
barnbaler och julgransplundringar, supéer
och enklare danstillställningar, voro öfver,
och man hade redan hunnit till februari.
Anna var fortfarande kvar hos grosshandlar
Nygrens, och ehuru frun ej helt kunde
öfvervinna sin misstro till »jungfrun» så
snart denna blef lämnad ensam hemma,
tycktes hon dock så småningom inse, att
hennes första försiktighet varit obefogad.
Men fästmannen var henne fortfarande en
nagel i ögat. En gång hade hon till och
med frågat, om det ej vore möjligt för
dem att träffas någon annanstans. »Hvar
skulle vi då träffas? En tjänare har ju
intet annat hem än sin matmoders, och
min fästman delar rum med två af sina
kamrater. När jag är ledig och det är
hyggligt väder gå vi ju gärna en lång
promenad tillsammans, men sitta och hänga
i timtal på något kafé för att få träffas,
det vill jag ej. Jag tror ej, att jag har
försummat mitt arbete de söndagsaftnar
han varit här, och aldrig har jag bjudit
honom på något, som ej varit mitt.» Det
låg något litet utmanande i den sista
meningen, emedan Anna trott sig förstå, att
det var där som skon klämde. Fru Nygren
låtsade dock ej därom, utan frågade blott
med ett sötsurt leende, om det då var
alldeles nödvändigt att träffas hvarje
söndag? Det fanns ju fästfolk, som inte kunde
få träffas på flera månader ibland, t. ex.
om han vore sjöman, och man måste väl
<chapter name="Annons">
<table b>
<td c><h2><big>Stockholms Tjänarinneförenings</big></h2>

<big><b>Platsanskaffningsbyrå och Expedition</b></big>

Öppen kl. 11—4, 6—7.<tab>Torsdagar kl. 11—4, 6—8.

Lördagar endast kl. 11—4.

<b>Grefthureg. 20 C.</b><tab> Allm. Tel. 94 39.
</table>
</chapter>

ändå ta litet hänsyn till sitt husbondfolk,
när man tjänar. — Ja, det där allt var
nog mycket riktigt, det medgaf Anna gärna,
men å andra sidan kunde hon inte förstå,
huru herrskapet kunde ha något obehag
af att Birger kom upp till henne om
söndagskväll. Fröken Astrids fästman kom
ju alltid hvarenda söndag och dessutom
flera gånger i veckan, så då måtte det väl
ej vara för mycket att träffas åtminstone
en gång. Dessutom hade ju Anna innan
hon tog platsen talat om för frun, att hon
var förlofvad, men naturligtvis ägde ju
frun rättighet att förbjuda besöken om
hon ville. I så fall skulle Anna be om
sina betyg, ty Birgers besök ville hon ej
afstå ifrån.

Ingenting vidare hade talats om saken,
men inga betyg såg Anna till, och hon
talade aldrig om detta samtal ens för sin
fästman. Hur skulle hon väl kunnat
uthärda med sitt enformiga, glädjelösa och
otacksamma arbete åt andra vecka efter
vecka, om ej söndagskvällarna varit. Sällan
kom någon annan än Birger till henne.
Hilda, som redan varit i fabriken nära
två månader, hade fått så många glada
och trefliga bekanta där, att hon inte hade
tid för Anna. Sista gången för omkring
14 dagar sen hade hon dock berättat, att
Berg nu varit riktigt hygglig ett par veckor,
så att Lotten hoppades allt skulle bli bra
nu igen. Och det var sannerligen på tiden.
Hittills hade de nästan uteslutande lefvat
på hvad Ida och Hilda betalade samt de
få kronor modern fick som tidningsbud.
Kunde Lotten förtjäna någon slant med
nattskurning fick man sedan dra sig fram
så godt det gick. Hilda och Ida lågo i
köket och modern i rummet hos hela
familjen. Det var trångt och allt annat
än hälsosamt, men med 7 och 8 kronors
veckolöner kunde det ej bli bättre. Hilda
hade på denna korta tid förändrats mycket,
och ej till sin fördel. Hon hade magrat
och hyn hade blifvit grådaskig, som alltid
hos dem, hvilka lefva i dålig luft och
lifnära sig af kaffe och bröd. Men hon
var nöjd och glad och trifdes godt med
sitt enahanda i fabriken. Anna hade dock
sina egna tankar om orsaken till denna
belåtenhet. Namnet »Arvid» nämndes ofta
af Ida och Hilda och en liten ring, som
Anna ej förr sett på den senares finger,
bekräftade hennes misstankar. Men hon
ville ej fråga något, utan väntade för att
få se om det var allvar denna gång.
Hittills hade Hilda hört till de flyktiga i
kärlekshistorier. Ett tycke räckte ej mera
än 3 à 4 månader, sedan blef hon
vanligtvis förargad för någon småsak och
»gjorde slut», utan ånger eller sorg. —
Anna kunde ej låta bli att le vid tanken
på huru allvarligt hon att börja med tagit
det, när Hilda berättat henne, att nu var
hon så vådligt kär i Ernst eller Robert
eller Gustaf. Men just det, att hon denna
gång ingenting sade, kom Anna att
misstänka att det måhända var något mer än
annars, och hon föresatte sig att tala med
Lotten därom nästa gång de träffades.
Men däraf blef intet.

En fredagsafton några veckor senare
kom Lotten själf till Anna och berättade
att hennes man var död. På måndagen
hade han som vanligt gått till sitt arbete,
fastän han frös och mådde illa, men redan
före middagen måste han gå hem, och
sedan låg han i feber och hade svårt att
andas. På onsdagen hade Lotten skickat
efter doktorn, som förklarat att det var
lunginflammation, och genast styrt om att
Berg kom in på sjukhuset. Men han hade
ingen motståndskraft, tack vare brännvinet,
och efter två dagar var allt slut.

Lotten hade först talat lugnt, nästan
entonigt och stelt, men nu snyftade hon
och tårarna strömmade. Äfven Anna grät.

<tab><tab><tab><tab>(Forts.)

<img></img>
</chapter>

<chapter name="Annons">
<h2>Kooperativa Syfabriken
Linnéa</h2>

rekommenderar sin tillverkning af alla sorters
Damunderkläder, Bluslif, Kjolar, Förkläden
m. m. samt alla sorters Herrunderkläder; ett
rikhaltigt lager af Tyger finnas.

Obs.! Fabrikens nya adress
Mästersamuelsgatan 68 n. b. in p. g.
</chapter>


<chapter name="Annons">
<table b>
<td><h2><big><big><big>L</big></big></big>ifförsäkrings-Aktiebolaget</h2>
<h2><big><big>”De Förenade”</big></big></h2>

Stiftadt af 
bolagen Skandia, Svea,
Thule, Victoria och Skåne, hvilka jämte ”De
Förenade” ansvara för försäkringsaftalens fullgörande.
Premierna kunna erläggas årligen, halfårligen,
kvartals- eller månadsvis eller pr vecka.<br>
<b>Minsta månadspremien</b> är:
vid barnförsäkring, Afd. B. 50 öre,
vid öfriga försäkringssätt 1 kr.<br>
<b>Minsta veckopremie</b> är 25 öre.

Närmare meddelas af Elin M. Janson, hvilken träffas
alla fredagar mellan 7—9 e. m., Drottninggatan 70, IV.
A. T. Brunkeb. <i>1097</i> och lämnas då beredvilligt alla
önskade upplysningar, utan att försäkring därför behöfver
tecknas.
</table>
</chapter>
——————————————————<br>
<small>Sthlm 1907. A.-B. Arbetarnes Tryckeri, Folkets Hus.</small>
<chapter name="N:r 2">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>3:dje årgången.<tab>N:r 2, 1907.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 40 öre. Lösnummer 10 öre.</b></small>
</table>
</chapter>

<chapter name="
Tjänarinne-Bladet 1907">
<h2>Tjänarinne-Bladet 1907</h2>

utkommer en gång i kvartalet, med åtta
sidigt format. Då tidningen blir något
större än förlidet år ha vi nödgats
höja priset med 5 öre; den kostar i år
40 öre.

Prenumeration kan ske i Stockholm
på Tjänarinneföreningens expedition
Grefturegatan 20 C, och i landsorten
genom att till samma ställe med
postanvisning insända 40 öre och tydlig
adress.
<img></img>
</chapter>


<chapter name="Tjänarinnor">
<h2>Tjänarinnor!</h2>

Då ni ämna byta platser, anmäl eder
alltid först på <i>Tjänarinneföreningens
platsanskaffningsbyrå</i>, Grefturegatan 20C.

Ingen inskrifningsafgift, billig
förmedlingsafgift.

<img></img>
</chapter>

<chapter name="Sammanslutning af T. A.">
<h2>Sammanslutning.</h2>

Ändtligen har det gått upp för de
små och förtryckta i samhället, att
vägen fram till lyckligare förhållanden
heter sammanslutning. Bland männen
har denna idé, som man säger, redan
slagit igenom, men hur är det bland
kvinnorna. Inom de fack, där män och
kvinnor arbeta tillsammans, ha männen
så godt som tvingat kvinnorna att
organisera sig, och där ha de också mera
betalt. Men alla de andra, som äro
nog olyckliga att hvarken vilja eller
kunna förstå sammanslutningens
betydelse, de ha det mer än beklagligt. Det
finnes tusental af butiksbiträden och
fabriksflickor, som betalas med 25 à 30
kr. i månaden. De måste inrätta sitt
lif därefter och hur det blir är ej svårt
att förstå. Många äro också redan i
unga år nedbrutna till både kropp och
själ.

Tjänarinnorna ha det ju i allmänhet
bättre hvad det ekonomiska beträffar,
men för detta ha de också i nittio fall
af hundra fått betala det höga pris, att
mista all själfständighet, för att inte
tala om deras långa arbetsdag.

Det är dock sorgligt huru oförstående
den stora massan af kvinnor ställer sig
mot dem, som vill söka intressera dem
för sitt eget och sina kamraters bästa.
Då jag sökt att sprida vår tidning och
agitera för vår förening bland mina
kamrater, tjänarinnorna, har jag haft rikliga
tillfällen att studera dem. Några äro
religiösa, och de allra flesta af dessa
anse ju fackföreningar som något
rysligt syndigt, som man bör akta sig för,
så med dem är det knappt lönt att
resonera om sådana saker. Andra äro
stolta, de anse sig mycket för fina att
vara med i en fackförening. De
skämmas för sitt yrke, det är sorgligt, ty
hur kan man då begära att andra skola
bära aktning för detsamma. Åter
andra skola gifta sig och anse sig därför
ej behöfva bry sig om
tjänarinnerörelsen. Det kunna de göra som inte ha
annan råd än tjäna hela sitt lif, mena
de. Så hela den stora massan af slöa,
liknöjda, som tänka: går det i dag, så
går det i morgon. Dessa som tillbringa
alla lediga stunder på biograf- och
varietéteatrar, kaféer o. d., nöjen, som
endast förråa och fördumma, i stället för
att besöka föreläsningar, konserter och
de teatrar där utmärkta saker gifvas,
som verka uppfostrande.

Det käns nästan som en befrielse att
en och annan gång träffa någon som
är vaken och intresserad, som följer med
sin tid, som har nog mod och tro på
en rättvis saks framgång, att uppta
kampen mot både fördom och slöhet.
Kunna vi blott hålla ut den första svåra
genombrottstiden så skola nog våra led
tätna, och den dag komma, då äfven
kvinnorna fullt förstår att
sammanslutning är en makt med hvilken äfven de
kunna skaffa sig rättvisa.<tab><tab><i>T. A.</i>

<img></img>
</chapter> 

<chapter name="En litten låt ôm vårn af G. Fröding">
<poem><h2>En litten låt ôm vårn.</h2>

Ja vårn ja,
ja vårn ja,
tjong fadeladeli
de ä e fina ti!
de ä e fina ti!
Da stecker sä ur jola,
å guschelôf för sola,
ho ä så gla å bli!

I talla smackar ickern,
för talltôppmat dä lickern
å kongler smacker’n bra.
I vika sprätter abbern
å gädda går å habbern’n
å sier: »Tack ska’n ha!»

Å gôbban står i dôra
å sier: »Se gumôra
å tack för sist, fru Sol!»
Å kärngan går å môrker
å planter skôt i bôrker
å kackler ôm »i fjol».

Å bia kommer flygnass
å mörer kommer smygnass,
dä lôfter gôdt tå hägg
Å kråkan kommer kraxnass
Å svalan kommer flaxnass
Å ännran lägger ägg.

Å göken gal i björka
å jäntan går te körka
å gôsan går på domp.
Å själ går ja i fjälla
å sjonger alltimälla
en litten stôlli stomp.

Å stompen ä ôm jänter
å are instrumänter
i lôckas salmodi.
Å stompen ä ôm sola
å gläja här på jola,
ja vårn ja,
ja, vårn ja,
tjong fadeladeli,
dä ä e fina ti.
</poem>

<tab><tab><tab><tab><i><b>G. Fröding.</b></i><br>
<tab><tab><tab>(Ur »Samlade Dikter I.»)

<img></img>
</chapter>

<b><big>Sprid Tjänarinne-Bladet!</big></b>
<chapter name="Hvarför kalla våra tjänarinnor vid förnamn af E. L.">
<h2>Hvarför kalla våra
tjänarinnor vid förnamn?</h2>

Hur vi skola benämna våra
tjänarinnor är en rätt svår fråga. I förra
numret af Tjänarinnebladet finnes under
ofvanstående rubrik en i alla afseenden
utmärkt bra artikel, införd från en
engelsk tidskrift, där denna fråga
förekommer och där det förordas att icke,
såsom hittills, begagna förnamnet utan
säga som åt alla andra mera obekanta
»fröken» och tillnamnet. Detta är nog
kanske det riktigaste ehuru det för våra
svenska öron låter underligt och tungt.
Inom de hem, där en tjänarinna aldrig
trifves längre än högst 1 eller ½ år,
förefaller det mig dock vara alldeles i
sin ordning, att hon tilltalas på ett
sådant sätt som jag tilltalar alla andra
obekanta personer, men jag erkänner
att om jag fästat mig vid henne och
känner det varmare för henne än för
den stora hopen, känner jag det
otrefligt att stå på en så främmande fot med
henne. I sådana fall ville jag hellre få
säga det i allmänhet lättare och
vackrare förnamnet än det ofta nog rätt fula
tillnamnet. Finge jag därtill begagna
ordet »Ni» åt <i>alla</i>, både dem som stå
öfver och under mig och således äfven
till min tjänarinna, vore det mycket
lättare att tala vid hvarandra.

Ja — därpå hänger det — Ni-ordet
har kommit i vanrykte och det är icke
underligt emedan det har missbrukats.
Det är likväl endast i Sverige vi icke
begagna ett gemensamt tilltalsord, utan
dragas med titlarna så snart vi samtala.
När vi i en bok läsa ett samtal där
ordet Ni ständigt begagnas, finna vi det
alldeles riktigt men vi bli retade och
stötta om det användes i praktiken till
oss. Detta är ju ändå rätt dumt. Det
har dock nu börjat talas och skrifvas
rätt mycket därom, och jag skulle vilja
föreslå att det begagnades i hemmet
emellan husmoder och tjänare men med
bestämd fordran att det skulle
användas <i>till</i> husmodern lika mycket som <i>af</i>
henne. Om tilltalsordet »Ni» användes
af alla till både öfver- och
underordnade skulle det icke stöta någon. I
landsorten begagnas ordet »I» allmänt
till äldre och det stöter sig ingen på,
men det låter litet gammaldags och är
kanske därför svårt att få in till
allmänt bruk.

Hvad mig själf angår, skulle jag
alldeles bestämdt införa Ni-reformen om
jag till nästa flyttning skulle ha en ny
tjänare. Hon skulle med lock eller pock
förmås att säga Ni till mig, men med
rättighet äfven för mig att säga
detsamma åt henne. Nu råkar jag ha en
sådan gammal vän hos mig, att jag icke
har lust att begagna ett så främmande
uttryck som Ni till henne. Från mitt
gamla föräldrahem där flera af våra
tjänare hade varit hos oss i 20 och 30 år,
tilltalade vi dem såsom allmänt
brukades på orten med »du», de äldsta
kallade mig också alltid vid mitt
förnamn, t. o. m. sedan jag blef gift. Den
seden förde jag med mig till Stockholm
och den sitter illa nog i mig ännu.
Ville min gamla vän, som tjänar hos mig,
säga du till mig, finge hon det gärna,
men hon gör det ej. Finge jag
emellertid en obekant flicka till mig skulle
jag genast försöka införa Ni-reformen,
och, önskade hon det, skulle jag gärna
äfven säga fröken, men då äro vi också
två främlingar för hvarandra.

Den tjänarinna, som hellre önskar
tilltalas med ordet »fröken» i stället för
förnamnet, borde också få det och
därom borde öfverenskommas emellan henne
och husmodern, men ordet Ni kunde
ändå alltid begagnas af dem båda.
Samtalet faller sig då lättare.

Tilltalsordet »du» vill jag ej begagna
till andra än anhöriga och vänner samt
till barn.<tab><tab><i>E. L.</i>

<img></img>
</chapter>

<chapter name="Öppna bref">
<h2>Öppna bref.</h2>

<tab><i>Kära Anna!</i>

Tack för ditt bref! Det var ju roligt
att höra hur en fabrikssömmerska har
det. Som du nog förstår, kära Anna,
har jag aldrig pröfvat på hvad det vill
säga att arbeta på en fabrik, ty det har
icke varit min håg, men hemmets
arbete däremot är min lust och glädje.

Jag är ju en af de lyckliga, som äger
en god plats, som tjänarinna med den
storslagna lönen af 20 kronor i
månaden. Detta räcker nog till kläder, när
man för öfrigt har allt annat fritt. Men
det är icke nog med kläder och föda,
vi behöfva äfven en sparad slant till
ålderdomens dagar. Därtill blir det nog
inte så mycket öfver. Skall en
tjänarinna spara något, bör hon lära konsten
att försaka, hon får inte tänka på att
vara så modärnt klädd, ej heller så ofta
köpa dyrbara hattar och kappor. Men
när jag då hör hur stora löner en del
fabriksarbeterskor ha, som 65 kr. i
månaden, och 18 kr. i veckan, då tycker
jag nog, att dessa flickor ha bra
mycket större inkomster än jag. Nog tror
jag, att en sådan lön bör räcka till, om
de för öfrigt inrätta det så att de själfva
kunna laga ett mål mat åt sig på en
ledig stund.

Det är nog mycket i lifvet som blir
lockande, och mycket som drar, men
hvad jag erfarit: skall man vara med,
så kostar det äfven. Man säger ofta:
det kostar bara 25 öre. Men 25 öre
hit och 25 öre dit, strax rullar kronan.
Äfven bör man vara någorlunda snyggt
klädd, om man kväll på kväll skall
vara med och sitta på föreläsningar och
diskussionsmöten.

Tänk dig bara, kära Anna, hur en
modern och »snoffsig» fabriksarbeterska
skulle rynka på näsan, om hon skulle
gå i sällskap med en tjänarinna, som
vore klädd i en gammal omodern och
barsliten kappa. Du, som varit med
där dagens mest brännande frågor
diskuterats, är väl så långt kommen på
vetandets bana, att du kan upplysa alla
okunniga kvinnor om hvilket ideal de
böra eftersträfva för att kunna få det
bästa möjliga.

Stockholm den <small><sup>19</sup></small>/<small><small>4</small></small> 1907.<br>
<tab>Din tillgifna väninna<br>
<tab><tab><tab><tab><i>Yoletta</i>

<img></img>

Vid läsandet af Siris och Annas bref
får man ovillkorligen den uppfattningen,
att vi tjänarinnor äro ovanligt väl
lottade i ekonomiskt hänseende jämförda
med i andra branscher arbetande
kvinnor. Men jag undrar om inte,
åtminstone hvad Anna beträffar, aflöningen
är minimi. Och jag för min del
tror, att Anna som fabriksarbeterska kan
jämnställas med den kategori af
tjänstflickor, som ha en 10 à 12 kronors lön
i månaden och för hvilka eget rum
aldrig kan komma i fråga. De
tjänarinnor åter som åtnjuta 25 à 30 kr. lön
äro vanligtvis kokerskor, som fått
betala sin kunskap och erfarenhet med
många års tungt arbete, och som hafva
mycket ansvarsfulla platser. Men för
t. ex. ensamjungfrur är ju lönen
varierande 15, 18 och högst 20 kr. Och
tror jag, att dessa tjänstflickor få arbeta
fullt ut lika mycket och många gånger
ännu mera än fabriksarbeterskan. Eller
tror någon att en matmor betalade mera
pr månad än 10 kr., förutom fritt vivre,
till en tjänstflicka som började sitt
arbete kl. 8 och slutade kl. 6 och
dessutom hade alla söndagar lediga?

Undertecknad känner en del
fabriksarbeterskor som kan förtjäna 65—70 kr.
pr månad, men det beror naturligtvis
mycket på i hvilken bransch de arbeta,
och mångårig yrkesvana gör väl också
sitt till. Jag vill nu inte påstå att
dessa ha det så afundsvärdt, vi se ju
enligt Siris specifikation att 75 kr. är
nästan det minsta möjliga man kan
lefva drägligt på.

Jag har en bra, och hvad friheten
beträffar <i>mycket</i> bra plats.
Ensamjungfru, 4 personers hushåll, 6 rum förutom
mitt eget. All städning får jag utföra
ensam, endast hjälp till damning af ett
rum, så matlagning och skötandet af
köksdepartementet. Och så en hel del
andra göromål, som man vet förekomma
i ett hem. Man kan ju tycka att detta
är ganska mycket arbete för en person,
men här är arbetet så väl ordnat så
man hinner bra. Mitt arbete för dagen
börjar strax före kl. 7 f. m. och slutar
hvarje kväll kl. 8 (undantag göres när
tvätt, rengöring eller främmande till
kvällen förekommer), och söndagar från
kl. 6 är jag fri, och jag får disponera
min fritid efter behag. Och det är en
obeskrifligt skön känsla detta, att veta
arbetet vara slut, att vara fri, rå sig
själf och våga gå ut utan att först bedja
om lof. Det gör att man arbetar
mycket lättare under dagen. Min mening
är den, att om alla matmödrar insågo
fördelen, så införde de metoden. Min
lön är 18 kr. pr mån. och så
julpresenter för omkring 35. Dessutom röner
jag alltid vänligt och humant
bemötande.

Ja, som sagt, jag är mycket nöjd med
min plats, och vill inte byta mot högre
lön och mera beroende ifråga om
ledighet. I förbigående bör nämnas att jag
fått denna plats genom
Tjänarinneföreningen.

Det här är nu för och om oss
kroppsarbeterskor. För att komma till Siris,
eller kontoristens nivå, måste man klifva
något högre på samhällets rangliga
trappstege. Och så högt har jag aldrig varit
och kommer förmodligen inte heller,
kan därför hvarken ge råd eller uttala
mig för öfrigt. Det slår mig endast
med häpnad, när jag ser huru väl en
ensam person måste räkna ut allting,
och ändå nätt och jämt kunna existera
på 75 kr. i månaden. Och man frågar
sig ovillkorligen, huru kan då en
arbetare med 90 à 100 kr. förtjänst försörja
sig själf och sin, många gånger, talrika
familj. Men detta är nu en gång
lefvande dagliga gåtor, som ingen af de
lyckligare lottade gör sig besvär med
att lösa.

Ja, detta är nu inte hvad det borde
vara, råd, hvarken till Siri eller Anna.
Men jag kände det nästan som en plikt
mot mina yrkeskamrater och mig själf
att säga några ord och ta henne ur den
villfarelsen när hon tror att det är många
utaf oss, som få disponera 20 à 25 kr.
i månaden bara till kläder och det ändå
inte räcker. Mycket mera har jag nog
att säga i denna sak men jag vågar
inte uppta utrymmet längre. Till
förekommande af eventuella misstydningar
ber jag få säga Anna, att jag inte
anser hennes yrke som någonting
eftersträfvansvärdt. Nej, tvärtom tycker jag
det är beklagligt att arbetskraften skall
vara så litet värd, i all synnerhet på
den kvinnliga arbetsmarknaden. Men
just detta tycker jag borde vara en
maning till alla och en hvar: Upp till
strid mot orättvisor och
utsugningssystem samt lär dig förstå ditt eget
människovärde.

Stockholm i april 1907.<br>
<tab><tab><tab><tab><i>A — a J—n.</i>

<img></img>
</chapter> 


<chapter name="Kvinnorna och litteraturen af Fredrik Ström">
<h2>Kvinnorna och
litteraturen.</h2>

Den tankeväckande, den frisinnade,
den moderna litteraturen har för
arbetareklassen och kanske främst för dess
kvinnor varit så godt som ett slutet
rum, tillbommat med de starkaste af
alla riglar, penningens. Aldrig visar sig
kapitalismens förbannelse mera tung,
mera hänsynslös, mera frånstötande än
när den för de arbetande klasserna
stänger vägen äfven till själens, till andens
porlande källflöden, till lifvets eviga
vatten, vetandets, skönhetens, sanningens
brunnar. Vägen till dessa borde
åtminstone stå öppen för alla, dess njutningar
borde vara allmän egendom framför allt,
ej monopol för några få. Men hur är
det? Gäller icke äfven här, och
kanske här mer än annorstädes, att
<i>penningen</i> är den som bestämmer, är den
suveräna makten. De goda, de
tankerika, de frisinnade böckerna, böckerna
af värde med ett ord, äro dyra, de ligga
och locka i bokhandelsfönstren, men för
att få dem får man afstå en hel
dagsinkomst, ibland två, tre dagsinkomster,
och det har arbetarfamiljen icke råd
med, det skulle ofta betyda lekamlig
svält för föräldrar och barn eller
rättare en värre lekamlig svält än som
råder, ty trots organisationsarbetets stora
segrar lider ännu vår arbetarklass af
undernäring.

Visserligen ha de allt tätare
uppspirande arbetarbiblioteken öppnat en liten
glänt på dörren till vetandets och den
andliga njutningens gyllene salar, men
dess tillgångar ha varit, ack, så
begränsade, så fruktansvärdt begränsade,
framför allt utanför Stockholm. Ett
erkännansvärdt steg framåt till att åt folket
bereda tillgång till en god och dock
icke alltför omöjligt dyr litteratur togs
af bokförlagsfirman Björck och
Börjesson med startandet af dess 1
kronasbibliotek af yppersta litterära halt och
detta initiativ, för hvilket alla
bokvänner i landet äro skyldiga det förlaget
ett stort tack, tvang snart andra förlag
att följa efter, bl. a. förlaget Ljus, som
med sina 10-öreshäften af Strindbergs
Öden och Äfventyr tagit ytterligare ett
steg mot målet: den goda litteraturen
åt folket.

Men, om man ser saken i dess vidd,
huru väl inlåst är icke fortfarande den
yppersta litteraturen för folket och
kanske allramest för kvinnorna, som mera
sällan än männen besöka biblioteken —
detta beror dock ibland på slöhet —
och mera sällan ha tillfällen att bevista
upplysningsmöten och litteraturaftnar,
där nu sådana på sina sparsamma
ställen stå till buds.

Vad är då arbetarkvinnornas andliga
spis? Jo, det är detta som är det
fruktansvärda, men som icke må förtigas:
i nittionio fall af hundra är våra
arbebetarkvinnors andliga spis tarflig
»religiös uppbyggelselitteratur» eller än
tarfligare kolportage- och sensationsromaner!
Jag har mycket ofta märkt att äfven
den mest uppenbara »religiösa»
humbugsskrift, den mest vedervärdiga
vidskepelseprodukt, den allra svamligaste
och kulturvidrigaste »religiösa» (i
verkligheten den bittraste parodi på det som
bör ligga i det starka ordet religiös)
väckelseskrift hittat vägen in i
arbetarehemmet. I de allra flesta fall kan man
nog, då man ser en sådan, äfven här
ställa den gamla frågan: hvar är
kvinnan? Och så dessa litteraturens
stinkande kloakbrunnar som heta kolportage-,
kärleks- och sensationsromaner, dessa
folk- men framförallt kvinnosjälen
förgiftande tryckalster som bära de
rafflande titlarne, de kittlande rubrikerna,
de smutsiga bilderna, de granna
pärmarne! Är öfver hufvud taget en
censur och en lag för tryckalster af nöden,
så sannerligen <i>här</i> borde den ingripa.
Öfver hufvud taget öfvas från
tidningspressens sida en alltför slapp kontroll
öfver den aldrig sinande floden af
smutslitteratur. Brännmärktes offentligen
genast vid utgifvandet hvarje sådan
ockrarbok, så skulle den ekonomiska
vinsten för dess profithungriga förläggare
betydligt minskas och därmed också
lusten att ockra på dumheten,
okunnigheten och bristen på god litteratur.
Sådana förlag som så godt som endast ha
till uppgift att drifva dylik »litterär»
smutsaffär borde varnas för, borde
stämplas i alla tidningar, framför allt i
arbetarpressen. Med skadedjur bör man icke
ha medlidande, med giftblandare af
yrket bör man göra processen kort!

Jag finner att jag håller på att skrifva
mig varm. Men när jag åt redaktionen
af Morgonbris, efter åtskillig tvekan
lofvade att då och då i arbeterskornas, i
arbetarkvinnornas egen tidning skrifva
om märkligare litteratur som utkommer,
så lofvade jag mig äfven själf, att i en
första artikel säga hvad här nu är sagt.
Det kan sammanfattas i dessa ord: bort
med den kulturvidriga, bort med den
simpla litteraturen ur arbetarnas, ur
arbetarkvinnornas hem! Den är
kapitalismens tjänsteande.<br>
<tab><tab><tab><tab><i>Fredrik Ström.</i><br>
<small>(Morgonbris.)</small>

<img></img>
</chapter> 

<chapter name="Proletärhustrun sjunger vid vaggan af Marcus">
<h2><i>Proletärhustrun 
sjunger vid vaggan.</i></h2>

<poem><i>Slumra min älskling! Slumra sött
nu efter dagens lek är du trött.
Slumra! Din moder vakar.
Att reda ditt läger varmt och godt
till täcke min underkjol du fått,
gärna jag själf försakar.

Slumra min älskling, slumra tyst,
nyss till hvila din mun jag kysst,
ensam hos dig jag sitter.
Mitt sista linne till örngåttsvar
under tårar jag sömmat har.
— Ack, fattigdomen är bitter!

Slumra min älskling! Slumra sött!
Än inga mödor din färd har mött,
du barn utaf proletären.
Men ack! de komma nog, ty ej jag
dig mäktar bereda en bättre dag
än trälens i arbetarhären.

Slumra min älskling! Sof blif stark,
bryt dig en bana i lifvets mark
till hjälp för lidande bröder.
Frihetens fana svär din ed,
ställ dig som kämpe i dessa led,
där brödrakärleken glöder.

Slumra min älskling! Slumra nu!
Hela min rikedom det är du,
för dig vill jag sträfva och lida.
När andra önska att deras små
som höga herremän skola stå,
jag önskar att se dig strida;

strida som hjälte, strida djärft
mot alla fördomar, som vi ärft,
mot mörkrets kväfvande dimma;
höja ditt svärd för människorätt —
som trampats i smuts af ätt efter ätt —
för sanningens lågande strimma.

Slumra min älskling! Slumra i ro!
Det kommer en tid — så är min tro —
då höga och låga bli bröder:
då sanningens seger ljuset tändt
och strålar till hvarje hjärta vänt,
när förbrödringens gryning glöder.</i>
</poem>
(Hall. P:n.)<tab><tab><tab><i><sp>Marcus</sp></i>

<img></img>
</chapter> 

<chapter name="Påskfirandet i Ryssland">
<h2>Påskfirandet i Ryssland.</h2>
<h2><small><small>(Öfversättning.)</small></small></h2>

Påsken är medelpunkten för alla
ryssars kyrkliga liv, liksom julen hemma
hos oss. Den utgör slutet på nordens
kalla vinter; en fläkt af den stundande
våren dallrar genom världen och
människohjärtat. Redan med palmsöndagen
börjar påskfesten i Ryssland. Man
gifver barnen gåfvor och pryder hemmet
och helgonbilderna med s. k. palmblad,
nyss afskurna pilkvistar med
kvarsittande blomhängen. I städerna hållas
den s. k. »palm-marknaden» torsdagen
före palmsöndagen, flitigt besökt af alla
åldrar, dock företrädesvis af barn. Där
finnes alla möjliga läckerheter, leksaker,
luftballonger, massor af blomkrukor med
pappersblommor, men först och sist
dessa pilkvistar, <i>verba</i> (pilkvist), som
gifvit sitt namn åt marknaden. Först
på palmsöndagens morgon uppfyller dock
verban sin bestämmelse. Den i
familjen som först stiger upp skall med
verban smyga sig in till de sofvande,
väcka dem under skämt och med ett
par lindriga slag af riset, hvarvid
sjunges:

<poem>»Riset slår,
slår, så att du gråter,
jag slår icke,
riset slår.»</poem>

Detta lär särskilt träffa dem, som
försummat ottesången. När verban såsom
tuktomästarinna fullgjort sitt värf sättes
hon bakom helgonbilderna eller ock i
vatten, till dess hon skjuter blad såsom
första vårhälsning.

Skärtorsdag sker fottvagningen i
stadens förnämsta kyrka, ortens främste
präst förrättar den på tolv andra
präster, af hvilka den näst högste
föreställer Petrus och sträfvar emot tvagningen,
men låter den till slut ske. En annan
präst föreläser under ceremonien
motsvarande ställe ur passionshistorien.
Under påskveckan underlåter aldrig den
<i>fromme</i> ryssen (barnen alltfrån sjunde
året) att gå till nattvarden. Beredelsen
därtill består i sträng fasta och
kyrkobesök tre gånger hvarje dag.
Långfredagen biktar man, och kommunionen
äger rum på påskdagen. På
långfredagen utställes Frälsarens bild midt i
kyrkan. Från den stund då grafläggningen
skett till uppståndelsen upphör all
klockringning och de troende taga afsked af
den korsfäste. På morgonen är ingen
gudstjänst; man uppför i kyrkan
Frälsarens graf. På e. m. bäres hans bild,
en linneduk med en tafla föreställande
grafläggningen från det allra heligaste
af en präst på hufvudet ned i kyrkans
skepp och lägges där på en katafalk,
hvilken, liksom kyrkan, är klädd med
svart tyg. Människorna strömma nu in,
knäböja vid den dödes läger och kysser
de ställen på taflan där händer och
fötter finnas. På lördagen tages grafven
bort. Gudstjänst med nattvard äger nu
rum, hvarvid dörrarne till det allra
heligaste öppnas för att så förblifva under
hela påskveckan. Prästerna som förut
uppträdt i svarta kläder, byta nu och
visa sig i hvita guldskimrande dräkter.
Under den nu följande natten börjar
den egentliga påskgudstjänsten. En stund
före kl. 12 gå alla präster med fanor,
banér och bilder ut ur kyrkan och
skrider långsamt omkring henne, följda af
menigheten i högtidlig procession, alla
bärande vaxljus i händerna liksom
sökande Frälsaren, såsom Maria och
Magdalena när de funno grafven tom.
Framför tåget bäres ett bröd, på hvilket
uppståndelsen är afbildad. Strax före kl.
12 träda de åter in i kyrkan, vid det
första tolfslaget dånar ett kanonskott
och alla klockor i staden begynna sin
klingande musik. Processionen mottages
från det upphöjda altaret af en präst
med ropet: »Kristus är uppstånden» och
kyrkans sångare stämma upp: »Kristus
är uppstånden, uppstånden från de
döda!» I samma ögonblick är kyrkan
upplyst som på dagen, t. o. m. alla
vaxljusen i de kyrkobesökandes händer
tändas såsom genom ett trollslag, alla
kyrkans fönster, kupoler och torn stråla i
bländande ljus.
Uppståndelsegudstjänsten har börjat, prästen upprepar gång
på gång: »Christóss vosskréss!» (Kristus
är uppstånden!) och folket svarar
»Voistinno vosskress!» (Han är sannerligen
uppstånden.)

En massa människor hafva samlat sig
på de yttre trapporna, de hafva
kommit för att låta välsigna den mat,
hvarmed de ämna förnöja sig efter den
långa fastan. Alla hafva de framför sig
en tallrik med de tre oundgängliga
rätterna, hårdkokta ägg, blomstersmyckad
kulitsch, ett fint påskbröd af hvetemjöl,
och parska, en stympad pyramid af
ystad mjölk, tillsatt med socker och
ägg, på hvars fyra sidor det ryska
korset är framställt genom instuckna
russin. Alla hafva de också brinnande
vaxljus. Detta dallrande eldhaf,
påskbrödens brokiga blomsterprydnad,
folkhopens böljande fram och åter, allt
framkallar ett underbart förtrollande
skådespel. Efter gudstjänstens slut träder
prästen, åtföljd af en subdiakon, ut till
folket på trapporna och stänker
vigvatten på de utställda matvarorna. Han
plägar som tionde taga ett ägg från
hvarje tallrik. Folket begifver sig nu
hem för att njuta den mat och dryck
som man så länge nödgats umbära.
Fastan är slut.

Alltifrån tolfslaget på påsknatten
lyckönska alla rättrogna ryssar hvarandra,
träffas man efter detta ögonblick första
gången (detta gäller ända till Kristi
himmelsfärdsdag), hälsar man hvarandra
med »Christoss vosskress» och
»Voistinno vosskress», hvarpå de kyssa
hvarandra tre gånger.

På påskdagen är det idel liv och
rörelse på gatorna, öfverallt mötas
jublande leende människor, hälsande och
kyssande hvarandra. Gratulationsvisiter
afläggas hos släktingar, vänner och
förmän. De lyckönskande af den tjänande
klassen, ja äfven ämbetsmän i de lägre
graderna erhålla i vissa trakter
penningegåfvor vid detta tillfälle, sådana få
ej heller uteblifva för tjänare i ett hus
där man umgås. Portvakterna i
förnäma hus hafva sin rikaste skördedag.
Hela påskveckan igenom är såsom en
enda stor glädjefest. Äfven den därpå
följande söndagen räknas till
påskveckan, så att icke förrän på måndagen
återtager staden sitt vanliga utseende.

<img></img>
</chapter> 

<chapter name="Ett ord af Fjalar">
<h2>Ett ord.</h2>

<poem>
Hur kan ett litet ord så djupt dig bry
Och borra sig i själen in?
En fläkt, en stjärnas glimt, en blixt ur sky,
Hvem vägde dem på guldvigt någonsin?

En ton som klingar en sekund och dör,
En böljas suck mot sommarstrand,
En fågels drill, som vinden strax förströr,
Ha’ längre lif än månget ord ibland. — —

En fläkt allenast ordet är? Ja väl,
Men den kan växa snart till storm.
En stjärnglimt blott? Men i en mänskosjäl
Den spegla kan för evigt stjärnans form.

En blixt allenast, som ur skyn flög ut
Och spårlöst i en blink förbrann?
Ja väl, men förr'n den blixten ljungat slut,
Han lätt en väldig världsbrand tända kan.

Det gifs ej makt i himmel och på jord
Så jättestark som tungans tal;
Uti ett ord, ett litet fattigt ord,
Där ryms en evighet af lust af kval.

Ett ord af Skaparn blott, och världen sprang
Ur intets mörker fram i ljus!
Ett ord blott från en flickas läppar klang,
Och månget hjärtas drömvärld sjönk i grus.

Hvart ord, din tunga tanklöst fält, förvisst
För seklers sekler skördar sår;
Det gungar fram på tidens våg och sist
Emot oändlighetens portar slår.
</poem>

<tab><tab><tab><tab><i>Fjalar.</i><br>
<tab><tab><tab>(Ur »Nya Dikter».)

<img></img>
</chapter> 

<chapter name="Fragment ur ett manuskript">
<h2>Fragment ur ett
manuskript.</h2>

Efter kaffet gick Anna upp i
barnkammaren för att ge lilla Gerda mat.
Flickorna följde med, Elin hade lofvat
att klippa pappersgubbar åt gossarna
och Maria måste se på Ingrids
skrifböcker som denna var mycket stolt
öfver. Barnkammaren var ett stort, ljust
rum med två fönster, men vette åt norr.
Det hade varit tal om att låta barnen
få sängkammaren i stället, som var midt
emot, men den låg alldeles öfver
salongen och det skulle varit olämpligt då
det nästan alltid musicerades när de
någon gång hade främmande. Ingrid,
Sten och Axel bodde här med
barnjungfrun, lilla Gerdas vagn stod i
sängkammaren och henne skötte Anna själf om
nätterna. Ingrid hade sitt schema
uppsatt öfver sängen, något som gjorde Sten
mycket afundsjuk, men han fick trösta
sig med ett hemskt oljetryck öfver
slaget vid Lützen, där svenskarna stormade
fram öfver massor af sårade och döende
tyskar som blödande vredo sig under
hästarnes hofvar. Lille Axels bädd
betecknades af den sedvanliga
barnkammartaflan, en gosse och en flicka som
plockade blommor vid en afgrund med
skyddsengeln bakom sig. Maria
stannade framför den.

»Om jag kunde begripa hur folk kan
hitta på något så afskyvärdt som att på
en människokropp sätta vingar af
fjädrar, isynnerhet när kroppen har kläder
på sig som här. Jag kan aldrig låta
bli att undra om det är några särskilda
ärmhål i ryggen, som de sticka ut
vingarna igenom.»

»Tänk på att små grytor också ha
öron», förmanade Anna.

»Hurudana vingar ha englarna då,
moster Maja?» frågade Ingrid.

»Ja, ser du lilla vän, det vet vi nog
inte. Ingen af oss har nånsin sett en
engel, men jag föreställer mig att om
de finnas och verkligen ha vingar så
måste vingarna vara af samma tunna
hud som bekläder deras kropp. Tänk
dig en fjärils eller trollsländas skira
vingar, fastän mycket större, skulle det inte
vara vackert?»

»Jo då», utbrast Ingrid förtjust,
»mycket vackrare än de där hönsvingarna.»

»Ingrid får inte tala så om Guds
englar och det får inte moster heller»,
sade Anna strängt. »Maria, du måste
verkligen vara litet försiktig med hvad
du säger i barnens närvaro, och dina
åsikter i religion lämpar sig i synnerhet
inte för dem. Det är naturligtvis endast
därför att det är en religiös bild, som
du inte gillar den.»

»Nej, visst inte, däri misstar du dig.
Om du går på Nationalmuseum och ser
på Sergels Amor och Psyche skall du
finna samma afskyvärda påhitt.
Annars vet jag ingenting vackrare än den,
men får jag nånsin råd att skaffa mig
den i någon billig upplaga, försöker jag
bestämt att knacka bort hönsvingarna
på Amor.»

»Moster, hvem är Amor? Är det
också en engel, eftersom hon har
vingar.»

»Amor är ingen hon, Ingrid, det är
en gosse, som springer omkring och gör
all möjlig odygd.»

»Jaså, då är han ingen engel.
Englar är alltid fruar och fröknar eller också
små flickor, men inga otäcka pojkar bli
nånsin englar.» Det sista sades med en
grimas åt Sten, som f. t. var i onåd,
emedan han förstört en bok för stora
syster.

Sten började tjuta. Var det sannt
att han inte kunde bli en engel — bu
—hu—hu... Anna tröstade honom.
Visst fingo Sten och Axel också bli
englar, men mamma hoppades att det skulle
dröja länge ännu. Hennes gossar
måste först bli stora och förståndiga som
pappa och göra mycken nytta här i
världen, innan Gud kallade dem till sig.
Ingrid var bara dum, när hon sade så
där. Sten lugnade sig, men Ingrid gaf
sig inte. Hon plockade fram barnens
bilderböcker och slog upp den ena
englataflan efter den andra.

»Se här, och se här, och se här, det
finns inte en enda engel med skägg.»

Maria skrattade, Anna var ond och
Elin såg olycklig ut.

»Ingrid lilla», började Elin medlande,
»du förstår inte det där. Tror du inte
morfar är en engel hos Gud nu, och
om din snälla pappa skulle dö, visst
tror du väl att han finge vingar och
flög upp till himmelen?»

Maria vände sig bort. Att tänka sig
tjocka Calle flyga, det var för ohjälpligt
löjligt. Elin måtte själf ha känt att
hennes bild var misslyckad, ty hon
tillade förklarande: »Ser du, Ingrid, det
är ju inte kroppen som blir en engel,
utan själen, som går till Gud, se’n man
är död här på jorden.»

»Tack, Elin, det var rätt», sade Anna
varmt. Hon var riktigt ond på Maria,
emedan hon mycket väl märkt, huru
svårt denna haft att hålla sig allvarsam
när Elin talade om Carl.

»Är alla själar fruar och fröknar?»
envisades Ingrid, som satt sig i sinnet
att riktigt stuka Sten.

»Nu skall Ingrid vara tyst och inte
prata mera dumheter, annars tar mamma
fram riset.»

Det blef en obehaglig stämning efter
det sista ordet.

Elin bröt den med att berätta en saga
om alla pappersgubbarna hon hade klippt
ut. Gossar och flickor, hästar, får och
vargar, troll och spöken. Lilla Gerda
somnade och Anna gick in i
sängkammaren med henne. Maria stod tyst vid
fönstret. Stormen tjöt utanför, ruskade
i träden som om den ville slita
hvartenda blad utaf dem och hven kring
knutarna. Carl, som varit till stationen
för att telefonera, kom nu knogande
mot vinden och Maria såg att han flera
gånger stannade och vände sig om för
att andas ut.

»Sjung en visa, moster Maja!» ropade
barnen.

Maria strök sig öfver pannan. — Nej,
det var inte värdt att grubbla öfver det
hon inte kunde hjälpa. En visa! Ja,
men hvilken? I detsamma fick hon se
Ingrid, och med blicken fäst på henne
sjöng hon:

<poem>
»Räfven han gör sig så söter
Falsk och elak är han ändå
Stackare, den honom möter
Därföre akten er, flickor små. —

Amor är värre än räfven
Eld han tänder i hjärtats vrå,
För honom så länge I lefven
Akten er, akten er, flickor små»
</poem>

Anna kom igen och alla barnen togo
i ring omkring henne.

»Tyst, tyst småttingar, annars väcker
ni lilla syster. Titta, nu ha ni dansat
så att alla pappersgubbarna ha blåst
ner från bordet.»

Det blef ett plockande, och sedan
måste moster Elin berätta om sagan en
gång till. Anna och Maria sutto vid
fönstret.

»Skall du inte vänja af Gerda ännu?
Hon är ju snart årsgammal och jag
tycker du har sett klen ut i dag», frågade
Maria.

Anna rodnade. »Åh nej, inte är jag
klen, det är bara inbillning af dig. Jag
hoppas att jag kan amma Gerda ett
par månader till.»

»Är det för att du ej vill bli i
grosess igen?»

»Tycker du inte det kan vara nog
med 4 så pass små, och det borde ju
varit 5 om lille Algot fått lefva», tillade
hon med en suck. Det hade varit en
liten dödfödd flicka mellan Axel och
Gerda också, som Anna dock aldrig
låtsade om.

»Ja, men då hade antagligen Axel
inte kommit förrän ett halft år senare.
Det är då sannerligen inte underligt om
du är klen. Antingen ammar du ett
barn eller skall du få ett, och på det
sättet har du hållit på i nio år. Det
vill ju jättekrafter till något sådant.»

»Om Gud ger mig barn ger han mig
också krafter, därom är jag viss.»

»Men man ser ändå rätt ofta att en
mor går bort från de sina. Tänk på
att Elsa dog i lungsot. Hur det går
med Ejnar kan vi inte vara säkra på
heller.»

»Jag kan endast svara: ske Guds
vilja!»

»Men Anna, vore det inte en plikt
mot era barn att försöka hushålla litet
med dina krafter. Kan du inte
resonera med Carl därom?»

»Jag förstår inte, hvad du menar, och
jag <i>vill</i> inte förstå det. Nej, säg
ingenting mera. Det är upprörande att en
ung flicka som du ens tänker på något
sådant.»

»Ung! Kära Anna, jag är 27 år och
kan inte förbli en barnunge i hela mitt
lif. Därför att jag inte är vigd, kan
jag väl få lof att tänka och tala som
en förnuftig människa. Det är ju
barockt, att resonera som du.»

»Det här är saker som du inte alls
begriper», sade Anna så öfverlägset i
medvetandet af sin »<i>fru</i>»-värdighet att
Maria inte kunde motstå frestelsen att
med ett lika öfverlägset leende svara:

»Är du säker på det?»

Men i samma ögonblick ångrade hon
sig. Hon kände sin syster och visste
att denna skulle anse det som sin plikt
att gripa in på alla möjliga sätt för att
rädda henne. Det första blef att hon
skref till modern, Carl fick i uppdrag
att taga reda på »förförarn» och sedan?
En sådan uppståndelse det skulle bli.
Allt detta genomkorsade hennes hjärna
under det ögonblick Anna satt mållös
och stirrade på henne.

»Hvad menar du med det?» kom det
ändtligen fram med tonvikt på
hvartenda ord. Den stränga domaren var
redo. Men Maja hade nu hunnit
besinna sig. Hon brast ut i muntert skratt
och svarade:

»Inte ett dugg! Jag ville bara
skrämma dig, för att du var så fasligt
öfverlägsen gent emot en sådan här ogift
stackare!»

Anna hann ej säga något, ty Carl
kom in.

»Sitter ni här allesamman? Kommer
ni inte ner? Jag tänkte vi skulle få
litet punsch på eftermiddagen, och Maja
kunde gärna sjunga en bit.»

»Jo, vi kommer nu.»

»Vet ni, det har händt något mycket
sorgligt härute. Lilla Tyra Holmström
har råkat ut för en olycka. Ingen vet
egentligen riktigt hur det gått till, men
när hon gick hem i middags och
öppnade porten måtte blåsten ha varit så
våldsam att den slog igen den, och om
flickan fick armen emellan eller ej det
vet jag inte men armen är bruten och
så illa skadad att det är tal om
amputation. Troligen har väl låset slagit till
hennes ansikte, eftersom det också var
skadadt och doktorn tordes inte säga
hur det kunde gå med ögonen.»

»Stackars barn!»

»Så förfärligt!»

»Stackars fru Holmström!»

»Ja», fortfor Carl, »vi få vara glada
att det inte hände oss.»

Ingrid hade hört på med de vid öppna
ögonen nästan svarta af fasa. På en
gång brast hon i gråt, kastade sig om
moderns hals liksom ville hon söka
skydd och skrek och snyftade utan att
låta lugna sig.

»Carl, det var oförståndigt af dig att
berätta det här i barnens närvaro», sade
Anna litet förebrående. »Seså, lilla
Ingrid, lugna dig, det är kanske inte så
farligt. Du skall få se hon blir nog
bra igen. Man tror alltid i första
förskräckelsen, att det är värre. Seså,
mammas lilla älskling, var nu snäll. Du får
nog leka många gånger ännu med Tyra.
Vi skall gå dit i morgon och höra efter
hur det är. Så där, ja. Min lilla snälla
flicka!»

Carl tyckte alltihop var obehagligt och
gick ner i sitt rum. Strax därpå kom
barnjungfrun; det var tid att lägga
gossarna. Anna tog Ingrid med sig ner
för att hon skulle glömma sin
förskräckelse innan hon gick till sängs. Elin
gick fram till Maja som stod vid Axels
bädd.

»Kom, vi gå ner. Hvad tänker du på?»

Maja såg på taflan öfver sängen.

»Jag undrar hvar Tyra Holmströms
skyddsengel höll hus i dag?»

***

Anna hade tagit fram punsch och
äpplen och Ingrid fick det allra största.
Hon satt tyst och åt, men litet
emellanåt skakades hennes späda kropp af
en snyftning och hvar gång stormen
hven såg hon sig förskräckt omkring.

»Nå, Maja, få vi litet sång? Det är
så länge sedan du var härute, så jag
minns knappt om du kan sjunga.»

»I alla händelser kan jag inte sjunga
nu.»

»Spela en bit då.»

»Spela, nej det får Elin göra. Det
lilla jag en gång kunde, har jag
alldeles glömt bort under dessa år, som jag
inte haft piano, och för öfrigt inte tid
att öfva mig heller. Det är jämt och
nätt att jag kan ackompagnera mig
numera när jag sjunger någon gång hos
tant Lotten eller här. Men Elin kan
spela. Gör det du, så är du snäll.»

Elin satte sig till pianot och spelade.
Först spelade hon korrekt ett par små
bitar, sen öfvergick hon till folkvisorna
och tog ett par takter ur en och sen
ur en annan. Slutligen började hon
med »Allt under himmelens fäste» och
den spelade hon helt.

»Sjung den», bad Maja.

<poem>
»Allt under himmelens fäste.
Där sitta stjärnor små.
Den vännen som jag älskar
Den kan jag aldrig få.
<tab>Håhå.

Han föll uti mitt tycke
Det rår jag inte för,
Han lofvade att bli mig trogen,
Intill den bleka död.
<tab>Håhå.»
</poem>

Elin hade en mjuk, behaglig röst, ej
så stark som Marias, men mycket
uttrycksfullare. Maria hade observerat
henne hela tiden.

»Jaså, är det så fatt», tänkte hon,
»ja, jag har misstänkt det flera gånger.
Stackars lilla Illan! Hvem kan det
vara, måntro?» Hon gick fram till
pianot. Elin reste sig och Maria intog
hennes plats. Efter ett par ackord tog
hon visan om räfven igen men när hon
kom till slutet: »för honom så länge I
lefven Akten er, akten er flickor små»
såg hon oafvändt på Elin, som blef
blossande röd. Maja skrattade och sade
med betoning att nu hade man fått veta
så mycket genom dessa två visor att
man kunde vara nöjd för i dag. Men
när hon såg Ingrid dog skrattet bort,
och hon tänkte åter på den arma lilla
Tyra.

»Moster», frågade Ingrid, »är Amor
mycket stark?»

»Ja då! Han är nog den starkaste
af alla.»

»Har han skägg?»

Elin såg på Maja som rodnade. Båda
tänkte ovillkorligen på Bertil Dahl.

»Hvarför frågar Ingrid det?»

»Jo, ser moster, jag tänkte be Gud
att Amor fick bli min skyddsengel om
han vore stark nog att han kunde hålla
i en stor port när det stormar.»

Men Anna tyckte inte om sådana
funderingar.

»Amor är ingen Guds engel alls», sade
hon, »och lilla Ingrid talar mycket
syndigt, när du säger så, Om Gud hör
dig blir han kanske ond, och tar bort
din skyddsengel ifrån dig till straff.»

»Gud är kärleken», sade Maria
halfhögt.

Ingrid såg förskräckt på modern.

»Tror mamma att Gud hade gjort
det med Tyra?»

»Det vet jag inte, men det kan nog
hända, att Tyra varit stygg och olydig
mot sin mamma och att Gud därför
straffade henne.»

Maria reste sig häftigt upp och sköt
undan sin stol, så den föll omkull.

»Maja!» kom det bedjande och
varnande från Elin.

»Gå nu upp och lägg dig, lilla
Ingrid; gossarna sofva nog redan. Och
när du läser din aftonbön, så glöm inte
att tacka Gud för att han har skyddat
dig i dag, och be att han hjälper lilla
Tyra i hennes olycka.»

»Kan jag inte få vara uppe tills
morbror Ejnar kommer?»

»Nej, det blir för sent, och det är
inte heller säkert att han kommer.»

»Han skulle ju hämta mostrarna?»

»Ja, men han kanske inte kommer
förrän med ½9-tåget, Säg nu snällt
godnatt.»

Ingrid lydde. När hon kom till Maja,
tog denna henne i famn, såg länge på
henne och sade: »Godnatt, du lilla
framtidskvinna. Måtte det finnas många, lik
dig, ibland dem som nu växa upp, och
om du får lefva och bli stor så kom
ihåg moster Maja ibland!»

Hon kysste henne på pannan. Ingrid
gick upp.

När hon var borta, sade Anna: »Det
är förfärligt med en sådan olycka! Tänk
om det händt min lilla flicka istället»,
och med hopknäppta händer och
blicken mot höjden tillade hon andäktigt:
»Det är nog många föräldrar härute,
som i kväll tacka Herren för att han
skyddat deras små älsklingar, och det
ha de minsann skäl till.»

»Ja», inföll Maja, »alla — isynnerhet
Holmströms.«

»Nej, vet ni hvad», utbrast Carl, »nu
är jag led på den här historien. Först
nere vid stationen kunde man inte få
ett förnuftigt ord ur någon, sen tjuter
ungen här hemma och pratar om
skyddsenglar med skägg och skall nu ni
heller inte kunna tala om något annat, så
får ni ursäkta att jag går in till mig.
Säg mig till när Ejnar kommer. Han
hade visst något särskildt att berätta,
kunde jag förstå.»

Systrarna sutto tysta, sen han hade
gått. Maria skalade ett äpple, Elin
bläddrade i en bok. Slutligen frågade Anna:

»Hvad menade du med det du nyss
sade?»

»Hvilket? Jag har ju sagt så
mycket i kväll, som du nog tycker är
underligt», svarade Maja, väl vetande att
systern nu tänkte uppbjuda alla sina
krafter för att segra.

»Det där om att Holmströms
isynnerhet hade skäl att vara tacksamma.»

»Var det inte rätt då? Du brukar
ju alltid säga när en olycka drabbar
någon att man med ödmjukhet och
tacksägelse bör ta emot den pröfning
Herren vill pålägga en. Och eftersom inte
en sparf faller till marken utan Hans
vilja, så ville han naturligtvis att Tyra
skulle bli lemlästad för hela lifvet. Det
är ju hans vana att låta små oskyldiga
barn lida för att på det sättet straffa
och pröfva föräldrarna. Det står
skrifvet: Jag, Herren din Gud är en stark
hämnare, som hemsöker fädernas
missgärningar inpå barnen allt intill tredje
och fjärde led... Det var således helt
enkelt ett sätt af din Gud att hämnas.»

»<i>Din</i> Gud?» upprepade Anna, »vill
du med det säga, att du inte tror på
honom längre?»

»Nej, din Gud kan jag inte tro på
och har aldrig gjort det heller. Skall
jag tro på en Gud, så måste han vara
kärlekens och rättvisans Gud, större än
människor, icke mindre än de. Men
den Gud, du dyrkar, är så småaktig, så
orättvis, så låg i sin hämd, att jag
föraktar honom.»
»Maria, tänk på hvad du säger, han
kan straffa digl»

»Straffa eller belöna! Aldrig får man
höra annat. Man skall göra detta för
att få belöning, och låta bli detta för
att slippa straff. Men göra det därför
att det är rätt och godt, det är något
du inte känner till. Och om hans straff
stod i något förhållande till brottet, hur
kunde du då säga åt Ingrid att Tyras
olycka var Guds straff för att hon varit
stygg och olydig mot sin mamma? Blygs
du inte att lära din lilla flicka något
dylikt. Hur skall hon någonsin kunna
tro, att han är kärlekens Gud?»

»Om du inte ville blanda dig i huru
jag uppfostrar mina barn så vore jag
dig mycket tacksam. I det fallet har
du väl ändå ingen erfarenhet. — Och
för öfrigt anhåller jag att du lägger på
minnet att det är din äldre syster, som
du talar med.»

»Vi äro båda fullvuxna. Några år
äldre eller yngre inverka ej därvidlag.
— Hvad är det Elin! Nej, gråt inte.
Det är väl ingenting att gråta för, om
Anna och jag ha olika åsikter. Seså,
nu kommer Ejnar. Då får inte Illan
vara ledsen längre.» Hon torkade
hennes tårar, kysste henne och gick ut i
tamburen att möta brodern.

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c>———
<td c><b>Stockholmsbild</b>
<td c>för Tjänarinnebladet.
<td c>af <i>Walborg Ulrich</i>.
<td c>——
</table>
<tab><tab><tab><tab>(Forts. fr. föreg. n:r.)

Men hennes tårar gällde mera de
lefvande än den döde. Stackars Lotten!
Hvad skulle hon taga sig till med
barnen? Lilla Ellen hade hon visserligen
mist redan på nyåret — »lyckligtvis»,
tänkte Anna —, men de andra tre voro
ju så små ännu. Lotten var duktig att
arbeta och de få kronor Berg denna
vinter hade lämnat till hushållet
motsvarade antagligen ej på långt när hvad
han ensam kostade, så att därvidlag var
förlusten kanske ej så stor, men så voro
de också skuldsatta upp öfver öronen
och att han varit ordentlig de sista
veckorna hade nog ej hunnit hjälpa upp
eländet så mycket. Deras lilla bo
var till största delen pantsatt och några
andra tillgångar funnos ej. — Jo,
lifförsäkringen, som, tack vare Anna, ej fått
förfalla! Det jublade inom henne vid
denna tanke. Nu skulle hennes
uppoffring verkligen komma till nytta och
välsignelse. Med något mer än 900
kronor var Lotten räddad från nöd och
kunde med mod se framtiden an.
Skulderna blefvo betalda och resten fick bli
till hyran för nästa kvartal och till hjälp
innan Lotten lyckades få ett arbete, så
att hon med det kunde försörja sig och
de sina. Anna reste sig, tog sin syster
i famn och kysste henne innerligt utan
att säga ett ord, samt gick till sin byrå
för att ta brefvet och lämna henne det.
Några ord af Lotten häjdade henne
dock.

»Tack, Anna, du har alltid varit snäll
mot mig, och fastän du och Berg inte
kommo sams, så visste jag mig ändå
ingen annan råd än att be dig om hjälp.
Ser du, han skall begrafvas om söndag
kl. ½2, och jag begriper inte hur jag
skall bära mig åt. Kista och svepning
och allt sådant där går till så mycket
pengar. Jag får förstås genom roteman,
när jag inte har själf, men jag ville så
gärna ha det litet fint, för han var ju
ändå snäll, och nog vill jag att han
skall få en hederlig begrafning. Så
skall vi väl ha litet mat när vi
kommer hem. Det är ju söndag, så att
Ida och Hilda kan få vara med och så
kommer väl bröderna, både våra och
Bergs, och då måste jag allt ha en sup
till maten och kaffet. Mästarn, som
Berg arbetade hos har gifvit mig 30 kr.,
och så 15 som var öfver för något
ackordsarbete som Berg inte fått lyfta
ännu. Men det räcker inte. Jag kan
inte ta någonting i magasinet utan att
betala, för vi är skyldiga så mycket
förut, och så skall vi väl ha en krans
från mig och barnen och så droskor åt
oss som skall följa honom på den sista
färden. Kommer du med, Anna? Det
kunde du väl göra ändå; du skall låta
allting vara glömdt nu, när han är död.»
— Det sista var nästan en förebråelse,
när hon såg att Anna skakade på
hufvudet.

»Jag skulle gärna ha följt med för
din skull, Lotten, men jag kan nog inte.
Vi ha stor bjudning i morgon kväll,
och middagen är kl. 3 om söndag, så
du förstår, det blir så mycket att göra
hela förmiddagen med att ta reda på
och ställa undan allting. Men jag skall
försöka att komma ifrån en stund på
kvällen, så kan jag få språka litet med
dig om framtiden.»

Lotten suckade.

»Framtiden! Ja, den kan jag inte
alls tänka på ännu. Det som är, är
alldeles nog. Jag tänkte fråga om du
hade någon svart kjol att låna mig och
så kan jag väl inte gå till grafven med
kängor som tårna sticker ut på och är
så trasiga att de inte kan lagas längre.
Kajsa och Greta skulle få vara med,
tänkte jag, men kan inte gärna ha sina
röda mössor, utan jag får försöka skaffa
några billiga svarta, och själf måste jag
ha något svart också. Min kappa får
jag väl lof att ta hem, den har varit
bortsatt nära två år nu, så den är
kanske alldeles maläten. Och så grafven
och prästen och bärarna — — jag törs
inte tänka på’t Jag kan inte få 40
kronor att räcka till hälften.»

Anna vände brefvet gång på gång.
Skulle hon göra slut på Lottens
bekymmer och grubbel genom att ge henne
det? Hon såg i tankarna huru systerns
tårar upphörde att rinna, huru ansiktet
sken upp först i tveksam undran och
häpnad, sedan i lättnad från all oro och
i glädje öfver den oförmodade hjälpen.
Hon såg en s. k. »hederlig» begrafning,
fin kista, blommor och kransar,
klockringning, vagnar åt dem, som ville följa
med, efteråt middag för hela släkten,
med brännvin, öl och konjak, hon såg
den dödes och sina egna bröder samt
familjens grannar bli alltmera druckna
och om trakteringen var riktigt
frikostig slutade kvällen måhända med
slagsmål eller dylikt. När Lotten nu, då
hon ej visste hvarifrån hon skulle få
mat åt barnen nästa vecka, ansåg det
som sin skyldighet att låta hvartenda
öre hon ägde eller kunde få låna gå till
begrafning, huru skulle den då blifva,
om hon visste sig ha 957 kronor att
lyfta? Då skulle väl ingenting vara för
dyrt för att hennes supiga man skulle
komma med heder i grafven, han som
ej ens brydde sig om de sina så
mycket att han ville afstå från 2 liter
brännvin i månaden för att trygga dem i
händelse han själf skulle dö. Anna såg
åter på brefvet och mindes hans ord,
att han hellre ville kasta sina pengar i
sjön än betala premien på
lifförsäkringen.

Hon ryckte till helt förskräckt —
brefvet var ju iturifvet! Kunde det
inverka något på utbetalningen af
försäkringsbeloppet. Hon hade aldrig tänkt
därpå förut. Tänk om hon endast väckte
en falsk förhoppning hos Lotten, och
brefvet nu vore värdelöst. Folk sade
ju alltid att bolagen så gärna ville
krångla sig undan, när det gällde
utbetalningen. Hon stod ett ögonblick
villrådig, därpå lade hon ned brefvet och
sköt igen lådan. Hon vände sig om;
Lotten satt orörlig och stirrade framför
sig som om hon ej ens kunde tänka
längre. —

»Får du ingen begrafningshjälp från
sjuklådan som Berg var med i?»
frågade Anna sakta.

Lotten spratt till, sen skakade hon
resigneradt på hufvudet.

»Nej, den har han inte betalt sen
förra sommaren.	Han lofvade mig i
söndags att så snart vi klarat hyran nu
i april, så skulle han gå in igen, men
nu var det för sent. Annars hade han
fått 100 kronor från den.»

»Han har verkligen inte gjort sig
mycket förtjänt af den begrafning du
nu med så stora uppoffringar ämnar
bestå honom. Nej, förlåt mig, Lotten, var
inte ond på mig, jag glömde alldeles
bort att man inte får säga sanningen
om de döda. Men för resten är det nu
ej fråga om honom utan om dig och
barnen. Honom gör det nog detsamma,
huru han kommer i jorden. Hvarför
kan du inte nöja dig med — —»

»Om det vore Birger, som var död,
skulle du nog inte tänka så», afbröt
Lotten henne bittert. »Men du har
aldrig kunnat tåla Berg, det är hela
saken.»

»Men Lotten, tänk på barnen!»

»Ja, det är just barnen jag tänker
på. Tror du, att de, när de blir stora,
alltid skall minnas, att far fick gå som
fattiglik i grafven. Men det där förstår
du inte nu, vänta tills din tid kommer,
så får du väl se. Men inte är det
värdt, att jag ber dig om någon hjälp,
det kan jag då begripa, fast Hilda sade
att du alltid var snäll, när det gällde.»
<chapter name="Annons">
<table b>
<td c><h2><big>Stockholms Tjänarinneförenings</big></h2>

<big><b>Platsanskaffningsbyrå och Expedition</b></big>

Öppen kl. 11—4, 6—7.<tab>Torsdagar kl. 11—4, 6—8.<tab>Lördagar <b>endast</b> kl. 11—4.

<b>Grefthureg. 20 C.</b> 

Allm. Tel. 94 39.
</table>
</chapter>



Hon brast i gråt igen och dolde
ansiktet i händerna.

»Seså, Lotten, gråt inte för min skull,
och var inte ond på mig för att jag är
så hjärtlös, som du tycker. Jag skall
gärna hjälpa dig om jag kan. Min
svarta kjol får du gärna låna och svarta
vantar har jag ju också. Kängorna kan
jag förstås inte vara af med, och du
måste ändå ha ett par, så det är bäst
du köper dem. Jag skall fråga frun
om jag kan få ut af min lön. Hur
mycket måste du ha?»

»Du kan väl inte låna mig 20
kronor?» kom det skyggt från Lotten, »jag
skall nog betala igen dem, fast jag inte
nu vet, när det kan bli.»

Stackars Lotten! Betala igen dem!
Anna kunde ej återhålla ett medlidsamt
leende vid de orden. Om försäkringen
var värdelös, skulle det nog gå dagar
och år utan att Lotten kunde återbetala
de pängarna.

»Åhja, det kanske kan bli förr än du
tror», sade hon uppmuntrande och
smekte systerns kind, som ännu var våt
af tårar. »Men ett ber jag dig om, och
det kan du väl göra, om jag nu hjälper
dig. Köp inte hem något brännvin
eller konjak! Jag tycker, du har lidit så
mycket för den uselhetens skull att du
inte skulle vilja se det mer i ditt eget
hem.»

»Du är så snäll, Anna, och jag skulle
gärna göra som du ber mig, men du
kan väl själf tänka dig, hvad de skulle
säga, när de komma frusna från
kyrkogården, om de inte skulle få en sup
till maten. De skulle bli arga och gå
sin väg allihop utan att äta en bit.»

»Åh, det vore nog inte så farligt, men
inte vill jag <i>tvinga</i> dig naturligtvis.
Lofva mig bara, att du inte tar hem
mer än en liter åtminstone, så kunna
de då inte supa sig fulla.»

»Det lofvar jag dig», svarade Lotten,
nöjd att komma undan på så goda
villkor.

Anna skref några rader till Birger och
omtalade hvad som händt, samt frågade,
om han kunde titta upp till henne ett
par minuter följande dag helst på
morgonen innan han gick till sitt arbete,
emedan hon ville fråga honom till råds
i en viktig angelägenhet som brådskade.

Lotten lofvade lämna upp brefvet till
honom på hemvägen, och sedan hon
fått pängarna och svarta kjolen blifvit
inlagd i ett paket, stod hon just färdig
att gå, när fru Nygren kom ut i köket.
Hon hälsade helt kort på Lotten men
kastade en misstänksam blick på paketet.

»Anna glömmer väl inte nu för sina
egna angelägenheter att vi skall ha
främmande i morgon, och att Anna skulle
se öfver silfret i kväll?»

»Jag hade just tagit fram det, när
min syster kom, men hon skall gå nu.»

I detsamma fick Anna se hur fru
Nygrens blick ännu en gång gled från
allt silfret på köksbordet till paketet,
och en blossande rodnad steg upp i
hennes ansikte. Hastigt tog hon några
steg emot systern som just stod i
begrepp att gå, ryckte till sig paketet och
nästan slet af papperet.

»Det är <i>endast</i> min svarta kjol, som
jag lånat henne till begrafningen. Vi
äro fattiga, men tjufvar äro vi inte.»

Rösten darrade af harm men blicken
var stadigt fäst på fru Nygren. Nu var
det dennas tur att rodna; hon ryckte
på axlarna och sade undvikande:

»Jag förstår inte alls, hvad Anna
menar med det här. Glöm nu inte, hvad
jag har sagt till om», och utan att låtsa
se Lotten som helt förskräckt åsett
systerns utbrott, lämnade hon köket, inom
sig sjudande af harm öfver en sådan
näsvis och oförskämd piga. Om de ej
skulle haft främmande följande dag —
— men nu måste hon hålla god min.
Nånå, gömdt var inte glömdt.

***

Birger, som skulle vara i sitt arbete
klockan 7 på morgonen, var redan
innan dess hos Anna och fick reda på
förhållandet med brefvet, samt lofvade
att på middagen gå upp till kontoret
och fråga sig för. Han skulle dock ej
få tid komma själf med svaret utan
endast skrifva några ord och skicka till
henne med någon pojke. Redan kl. 4
hade han svarat: »Betyder ingenting att
brefvet är sönder, när bitarna finnas.
Närsluter blankett till dödsattest m. m.
Vi träffas i morgon kväll hos Lotten.
<sp>Birger</sp>.»

Alltså finge Lotten pängarna: Annas
glädje var så stor att t. o. m. minnet af
det obehagliga uppträdet med fru
Nygren försvann.

<tab><tab><tab><tab>(Forts.)
</chapter>

<chapter name="Annons">
<table b>
<td c><h2>Kooperativa Syfabriken
Linnéa</h2>

rekommenderar sin tillverkning af alla sorters
Damunderkläder, Bluslif, Kjolar, Förkläden
m. m. samt alla sorters Herrunderkläder; ett
rikhaltigt lager af Tyger finnas.

Obs.! Fabrikens nya adress
Mästersamuelsgatan 68 n. b. in p. g.
</table>
</chapter>


<chapter name="Annons">
<table b>
<td><h2><big><big><big>L</big></big></big>ifförsäkrings-Aktiebolaget</h2>
<h2><big><big>”De Förenade”</big></big></h2>

Stiftadt af 
bolagen Skandia, Svea,
Thule, Victoria och Skåne, hvilka jämte ”De
Förenade” ansvara för försäkringsaftalens fullgörande.
Premierna kunna erläggas årligen, halfårligen,
kvartals- eller månadsvis eller pr vecka.<br>
<b>Minsta månadspremien</b> är:
vid barnförsäkring, Afd. B. 50 öre,
vid öfriga försäkringssätt 1 kr.<br>
<b>Minsta veckopremie</b> är 25 öre.

Närmare meddelas af Elin M. Janson, hvilken träffas
alla fredagar mellan 7—9 e. m., Drottninggatan 70, IV.
A. T. Brunkeb. <i>1097</i> och lämnas då beredvilligt alla
önskade upplysningar, utan att försäkring därför behöfver
tecknas.
</table>
</chapter>
——————————————————<br>
<small>A.-B. Arbetarnes Tryckeri, Stockholm, 1907</small>
</chapter>
<chapter name="N:r 3">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>3:dje årgången.<tab>N:r 3.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 40 öre. Lösnummer 10 öre.</b></small>
</table>

<chapter name="Fackskolor för tjänarinnor af Elisabet Andersson">
<h2>Fackskolor för tjänarinnor.</h2>

Den gamla goda tiden, då konsten att
sköta ett hem gick i arf från mor till
dotter släktled efter släktled, då husfrun
såväl i slott som det enklaste borgarhem
gick med i arbetet från morgon till kväll,
undervisande och befallande sina
tjänsteandar, den tiden är förbi. I våra dagar,
då man skall engagera en tjänarinna,
uppställes som fordringar att hon skall vara
fullt kunnig. Det skall vara både
skriftliga och muntliga rekommendationer på
kunnighet, och den som kan förete,
sådana har stora utsikter att erhålla en
ganska förmånlig plats, åtminstone hög
lön. Men ve den unga okunnige flickan,
om hon hamnar i en stad som Stockholm.
Hon får i många fall nöja sig med en
plats där svälta ej hör till det ovanliga,
där arbetsdagen börjar kl. 6 på morgonen
och slutar 12 på natten, där bostaden
blir ett mörkt, kallt och otrefligt kök, och
där hon blir bemött inte bara ovänligt
utan till och med rått.

Behofvet af skolor, där unga
obemedlade flickor kunna erhålla fri undervisning
i husligt arbete, blir för hvar dag som
går allt mer och mer trängande. Att
behofvet är störst för dem som välja detta
arbete till sitt <i>yrke</i>, är ju helt naturligt.

Det skulle vara en heder för Stockholms
tjänarinnor om de, i likhet med sina
kollegor i Köpenhamn, kunde uppsätta sin
egen fackskola. Tänk om hvarje
tjänarinna i Stockholm betalade endast en krona
om året till detta ändamål, så skulle
storartade resultat kunna uppnås. Men
tyvärr är den stora massan ännu fjättrad i
okunnighet och slöhet.

När Tjänarinneföreningen i och med
anordnandet af en höstmarknad börjar
insamla medel till en fackskola, sker det i
förhoppning om att vinna den stora
allmänhetens bistånd och sympati. Det sker
i förhoppning om att många af våra
kamreter skola visa sitt intresse för denna stora
sak genom att blifva medlemmar i
föreningen och genom att skänka någon krona
till fackskolefonden.

Må vi komma ihåg att endast genom
att skaffa oss upplysning, bildning och
yrkesskicklighet, kunna vi tillkämpa oss
aktning för oss själfva och vårt yrke.

<tab><tab><tab><tab><i>Elisabet Andersson</i>.
<img></img>
</chapter>

<chapter name="Lycklig af Karl-Erik Forsslund">
<poem>
<h2><i>Lycklig.</i></h2>

<i>Lycklig — så Den Vise säger —
är väl den hvars hviloläger
slafvar bädda och hvars breda
bröst i pälsverk mjukt sveps in.
Mera dock dens lycka väger
som kan varm en lofsång höja
i sin hemmaväfda tröja
och som själf har lärt att reda
raskt sitt hårda goda läger
utaf halm från åkern sin.

Sällsport lycklig den mig tyckes
som af inga bojor tryckes,
som går ensam genom lifvet,
fri från hvarje börda tung.
Lyckligare dock mig tyckes
den som tidigt ren fått börja
att för barn och blomma sörja,
som det vart af ödet gifvet
att ett gyllne kärlekssmyckes
tyngd få bära själf som ung.

Lycklig — så Den Vise talar —
är väl den som bor i salar
himmelshöga, hvälfda vida,
skinande af konstsmidd prakt.
Lyckligare den hvars salar
små och låga blott förgyllas
af en brasas sken och fyllas
utaf blom och löf som sprida
välkänd doft från hemmets dalar,
barn af mullens egen makt.

Lycklig, lycklig den jag kallar
som af egen skogstegs tallar
själf sitt hus med möda timrat
i sin egen hages hägn.
Härligare hymn ej skallar
än ett rop kring egna marker.
Aldrig sol i sagans parker
har så grant och fagert skimrat
som på egna klöfvervallar
skimrar sommarns ljumma regn.

Lycklig — så Den Vise säger —
lycklig är väl den som äger
hundramila rika länder,
stora städer, fursteslott;
lyckligare den som äger
ett par tunnland kring en stuga
där han samman med sin fruga
plantar glad med egna händer
astrakan och rosenhäger,
bigarrå och bergamott!</i>
</poem>

<i>(Lantliga låtar.)</i><tab><tab><i><b>Karl-Erik Forsslund</b></i>.

<img></img>
</chapter> 

<chapter name="Rösträtt åt Sveriges kvinnor 1908 af Anna Lindhagen">
<h2>Rösträtt åt Sveriges
kvinnor 1908.</h2>

I vårt grannland åt öster, i Finland, fingo
kvinnorna rösträtt 1906 och i vårt
grannland åt väster, i Norge, fingo kvinnorna
rösträtt den 14 juni i år. Sedan detta
inträffat i dessa våra grannland kunna vi
kvinnor i Sverige än mindre underkasta
oss någon väntan på att tillerkännas
medborgarrätt. Skulle då kvinnan i Sverge
aktas mindre högt än kvinnan i Finland
och i Norge?

Icke heller anse sig kvinnorna i Sverge
mindre mogna att rösta på riksdagsmän
än de män, som förut ej haft rösträtt,
emedan deras inkomst ej gick upp till
800 kr., men hvilka nu, efter det sista
riksdagsbeslutet om allmän rösträtt utan
afseende å inkomsten, erhållit politisk
rösträtt. <i>Allmän rösträtt!</i> I själfva detta
begrepp ligger rösträtt åt alla medborgare.
Är då icke kvinnan medborgare? Jo,
medborgare äro kvinnorna, emedan de,
likaväl som männen, äro skyldiga att lyda
lagarna och betala skatt samt emedan de,
likaväl som männen äro skyldiga att
arbeta. Men så länge rösträtt ej tillerkännes
ett lands <i>alla</i> myndiga medborgare,
(myndighetsåldern må nu räknas från 21 eller
25 år), så är det i det landet ingen
allmän rösträtt.

För att Sverige verkligen skall kunna
få allmän rösträtt måste därför kvinnorna
komma med. Nu är det så, att det af
1907 års riksdag antagna rösträttsförslaget
ej kan blifva lag förrän det blifvit antaget
af ännu en riksdag efter nya val. Nya
val af riksdagsmän till andra kammaren
sker till 1909 års riksdag. Kunde
kvinnornas rösträtt blifva antagen af 1908
års riksdag, så finge vi kvinnor således
rösträtt samtidigt med att allmän rösträtt
blefve införd. Emedan vi ej vilja blifva
lämnade på efterkälken, därför är det vi
kvinnor nu arbeta för att få fram
lösningen af vår rösträttsfråga år 1908.

Hvad kunna kvinnor som gå i sitt
dagliga arbete utan inflytande på
samhällsangelägenheterna göra häråt? Jo, de kunna
<i>uttala sin önskan om rösträtt</i> enskildt
till sin omgifning och offentligt genom
att deltaga i möten, som stödja kvinnornas
rättvisa sak<footnote>Stort opinionsmöte för kvinnans rösträtt
hålles i cirkus å Djurgården söndagen d. 17
november kl. 2.</footnote>, samt genom att ingå som
medlemmar i rösträttsförening.<footnote>I Sverige finnes nu 105 kvinnliga
rösträttsföreningar och ständigt bildas nya sådana.
Årsafgiften är 75 öre.</footnote> Vidare
kunna de <i>bilda sig. Stockholms
Tjänarinneförening vill vara i sin mån en
bildningshärd för tjänarinnekåren.</i>

I vinter anordnas af Landsföreningen
för kvinnans politiska rösträtt kurser för
kvinnor i samhällslära från oktober till
maj måndag och torsdag kl. 7—9 eller
8—9. Biljetter till nedsatt pris kan
anskaffas genom Tjänarinneföreningens
ordförande Elisabeth Andersson. Tänk om
en och annan tjänarinna kunde aftala att
få bli ledig måndag och torsdag afton
för att deltaga i dessa bildningskurser.
Det vore en triumf för tjänarinnesaken!

Hvarje kvinna, hur bunden hon än är.
kan emellertid alltid <i>önska rösträtt</i> och
på så sätt likväl bidraga till de svenska
kvinnornas rösträttsseger.

<tab><tab><tab><tab><i>Anna Lindhagen</i>.

<img></img>
</chapter> 

<chapter name="Tjänarinnefackföreningar i Ryssland">
<h2>Tjänarinnefackföreningar i Ryssland.</h2>

Under den senaste sommaren har såväl
i Petersburg som i flera andra ryska städer
bildats tjänarinnefackföreningar, hvilka
märkvärdigt nog fått vara i fred för
polisen trots det att under det senaste
halfåret andra fackföreningar förföljts på det
våldsammaste. Särskildt
Petersburgsföreningen har utvecklat en liflig verksamhet.
På sitt möte lördagen den 7 sept. beslöt
den, enligt tidningen »Russ», att söka få
Tjänarinneförbundet legaliserat. På ett
föregående möte hade föreningen beslutat
att dess medlemmar skulle hvar för sig hos
sina matmödrar försöka att genomföra ett
aftal, enligt hvilket lönen skulle höjas och
13 timmars maximiarbetsdag införas för
tjänarinnorna. 120 sådana försök
rapporterades. Af dessa hade 86 fått
aftalet helt och hållet genomfört, 20 delvis
och 14 fått bestämt afslag. Föreningen
beslöt att upprätta en
platsanskaffningsbyrå för tjänarinnor samt att grunda en
egen restaurant med matsalar och thehall.

<img></img>
</chapter> 

<chapter name="På besök i Köpenhamns tjenestepigeforening af Elisabet Andersson">
<h2>På besök i Köpenhamns
tjenestepigeforening.</h2>

Med glädje mottog jag inbjudning från
Köpenhamns tjenestepigeforening att besöka
deras fackskola, samt öfvervara De
samvirkende danske tjenestepigeforeningers
kongress som skulle hållas den 3 och 4 juli
d. å.

Då denna tidning tidigare utförligt
redogjort för skolan, vill jag ej återupprepa
detsamma, endast säga att den hittills fyllt
sitt ändamål på ett utmärkt sätt! Elever
äro antagna ända till maj 1909. Under
det sista året har tjänarinneföreningen
ökats med 300 nya medlemmar. Denna
storartade anslutning beror i hög grad på
skolan, ingen kan nämligen bli elev där
utan att tillhöra föreningen.

Vid kongressen — som arbetade med
beundransvärd ordning och reda —
förekommo många intressanta frågor bl. a.:
tjänstehjonsstadgans afskaffande.
Diskussionen inleddes af frk Christensen, som
framhöll att tjänstehjonsstadgan borde
afskaffas helt och fullt. Det skulle finnas
en skyddslag för omyndiga, men den skulle
vara lika för alla, oafsedt om de vore
butiksbiträden, fabriksarbeterskor eller
tjänarinnor. Hon föreslog att D. s. d.
tjenestepigeforeninger skulle vara beredda på att
anordna protestmöten öfver hela landet,
mot det förslag till ny tjänstehjonsstadga,
som snart kunde vara att vänta från den
kommitté som hade frågan om hand.

Kongressen beslöt i enlighet med frkn
Christensens förslag.

Den fråga som allra grundligast
diskuterades var: Huru få tjänarinnornas
kvällsarbete afskaffat och större
söndagsledighet införd. Som bekant ha
tjänarinneföreningarna i Danmark sökt införa
kontrakt mellan husmödrar och tjänarinnor.
I dessa bestämmes att allt gröfre arbete
såsom tvätt, strykning, borstning m. m.
ej får förekomma efter kl. 7 e. m. samt
att söndagsledighet skall erhållas efter
kl. 2 hvarannan söndag.

Det har emellertid visat sig att en stor
del af dem som ha kontrakt ej efterlefva
desamma.

Efter en lång och mångsidig debatt
beslöt kongressen, att styrelsemedlemmarna
skulle få i uppdrag, att besöka de
medlemmar som vore anställda på kontrakt,
för att tillse att dessa verkligen efterlefdes,
samt att namnen på de husmödrar och
tjänarinnor som ej höllo kontrakten i helgd
skulle införas i Tjenestepigernas Blad. Man
trodde nämligen att detta skulle blifva en
drifvande sporre, då det ju ej är
synnerligen angenämt att »komma i tidningen».

På torsdagen afslöts kongressen med en
mycket lyckad festmiddag på skolan. Frk
Christensen tackade deltagarna för deras
nitiska arbete, och uppmanade dem att,
då de komma hem till sina respektive
föreningar, i praktiken omsätta hvad
kongressen beslutat.

Det var uppfriskande att sammanträffa
med så många för sin sak entusiastiska
och hängifna kvinnor. Kvinnor, som
pröfvat hvad det vill säga att strida mot
okunnighet, fördomar och slöhet, men som
också genom striden vunnit styrka och
erfarenhet.

Alla sände de varmaste hälsningar till
sina kolleger i Sverige och uttalade den
önskan att en skandinavisk
tjänarinnekongress snart måtte komma till stånd.

<tab><tab><tab><tab><i>Elisabet Andersson</i>.

<img></img>
</chapter> 

<chapter name="Tjänsteflickornas ställning på landet af —r.">
<h2>Tjänsteflickornas ställning
på landet.</h2>

De kvinnliga tjänarnas ställning på
landet, där de ännu i regel stå under den
onaturliga tjänstehjonsstadgan, är
beklagansvärd och i många fall rent af olidlig.
Det finns ännu godt om husbönder och
husmödrar hvilka visa sina tjänstflickor
allt annat än ett vänligt bemötande. Hårdt
arbete, dålig kost och ett rått och brutalt
bemötande från husbondefolkets sida gör
det ofta omöjligt för en tjänstflicka att
kvarstanna i tjänsten. När hon så genom
dylikt bemötande tvingas att lämna
platsen, drar sig ej husbonden för att
tillämpa den medeltidsmässiga
tjänstehjonsstadgan. Denna stadgas bestämmelser
iakttagas ytterst noggrant ifråga om
tjänsteflickans skyldigheter men lämnas åsido
ifråga om hennes rättigheter.

Dessa rättigheter äro dock af föga värde,
dels därför att stora svårigheter möter för
en tjänstflicka att göra sin rätt gällande
och dels därför att de öfriga
bestämmelserna i stadgan nästan fullständigt
neutraliserar dem och ställer tjänaren gent emot
husbonden i en nära nog rättslös ställning.
Vi tillåta oss anföra ett par bestämmelser
ur den förträffliga stadgan som till fullo
styrker vårt påstående här ofvan. I § 10
heter det bl. a.: — — — »Är
tjänestehjon försumligt, gensträfvigt eller
oordentligt och låter det sig ej rättas, eller visar
det sig otroget, okunnigt eller eljest
odugligt i tjänsten, må det därifrån skiljas,
efter ty i 5 § sägs, (anmälan till
kronofogde eller länsman) med förlust af hela
lönen samt erhålle sådant betyg det
förtjänar — — —»

I 16 § heter det: »Med tjänstehjon,
som under förbjuden tid anträffats å
krogar, källare eller näringsställen, eller som,
utan husbondens lof, begifver sig ur dess
hus, eller utöfver erhållet tillstånd sin
hemkomst fördröjer, eller öfver natten är
borta, förfares som i 10 § sagt är».

Som synes präktiga bestämmelser för
husbönder som vilja trakassera sina tjänare.

Svårigheterna för en tjänsteflicka att
göra sina minimala rättigheter gällande
då de undanhållas henne, ligger
hufvudsakligast däruti att hon i regel icke kan
påräkna stöd från länsmannens sida då
denne i de flesta fall står i intima
vänskaps- och andra förhållanden till husbonden
och till följd däraf söker att skydda denne.

Många exempel gifvas på hårdhet och
småaktighet från husböndernas sida gent
emot tjänsteflickorna och vi skola här
framdraga ett par fall.

Ett husbondefolk L. i Öster-Lunby,
Munktorp, i orten kända för hårdhet och
brutalitet mot sitt tjänstefolk, fick i sin
tjänst förliden höst en ung flicka. Denna
blef emellertid efter några månader sjuk,
antagligen af för strängt arbete, hvarför
hon hemställde till sitt husbondefolk om
att få någon läkarevård. Härpå fick hon
det svaret att det var bäst att hon
lämnade tjänsten, då hon ej längre kunde göra
rätt för sig, och flickan lät sig därmed
nöja då hon var glad att få lämna den
allt annat än goda platsen.

Hon fick dock ända till sista dagen
utföra sina sysslor och lämnades icke ens
tillräcklig tid att komma till stationen,
hvarför den stackars flickan vid ankomsten
dit svimmade och måste inkvarteras hos
en barmhärtig familj tills påföljande dag,
då hon, fortfarande sjuk och svag, reste
för att söka upp sina släktingar. I april
kom där två tjänsteflickor till samma
husbondefolk men dessa kunde ej stanna mer
än ett par månader till följd af husmoderns
råa och brutala bemötande mot dem. De
öfverröstes dagligen med de allra gröfsta
skällsord och otidigheter.

De lämnade som sagt sin plats och
deras anhöriga lyckades efter åtskilligt
besvär få ut deras kläder.

Ett annat fall som vittnar om en långt
gående småaktighet har i dagarna
förekommit hos en f. d. byggmästare, numera
landtbrukare i Kumla.

Tjänsteflickan hos denne hade nämligen
utan särskildt tillstånd rest till Västerås
folkmarknad i den uppfattningen att hon
såväl som andra tjänare naturligtvis skulle
ha fritt marknadsdagarna.

Hemkommen möttes hon emellertid af
den tillkallade länsmannen, hvilken inom
parentes sagt är en mycket intim
umgängesvän där i huset, och blef af denne på
ett mycket brutalt sätt vräkt ur tjänsten.
Hennes saker kastades utan vidare ut på
gården och naturligtvis gick hon miste
om den innestående lönen, cirka 20 kr.

Dylika fall af brutalitet och
småaktigheter mot lagstadda tjänsteflickor äro visst
icke enstaka utan förekomma ganska ofta.
Beklagligt nog synes den uppfattningen
allmänt göra sig gällande bland
tjänsteflickorna att de ej kunna eller böra gå
in i sina kamraters, landtarbetarnas
fackföreningar. Man må dock för deras egen
skull hoppas att denna oriktiga
uppfattning så småningom skall försvinna och
att de snart nog skola inse att äfven för
dem går vägen till bättre och tryggare
förhållanden genom organisationen. Utan
sammanslutning finnes intet hopp om att få
orättvisorna och brutaliteterna undanröjda.

In därför äfven alla tjänsteflickor i
organisationen och hjälpen till med
befrielseverket!

(Folket.)<tab><tab><tab>—<i>r</i>.

<img></img>
</chapter> 

<chapter name="Litteratur i tjänarefrågan af Elisabet Anderson">
<h2>Litteratur i tjänarefrågan.</h2>

<i>Sveriges tjänare och tjänarinnor</i>. Deras
vara eller icke vara, af G. H:son
Holmberg. (Socialdemokratiska
arbetarepartiets förlag.) Pris 50 öre.

<i>Tjänarinnorna i städerna</i>. Samma
författare. Serien »Fria ord». (Björk &
Börjeson.) Pris 25 öre.

***

»Sveriges tjänare och tjänarinnor» är i
stort sett en historik öfver
»tjänstehjonets» ställning under gångna tider, ända
från 1300-talet fram till våra dagar.
Författaren redogör för tjänstehjonståndets
uppkomst oeh utveckling, för
lagstiftning och lagstiftningstendenser, det
patriarkaliska husbondeväldet och
tjänstehjonens lefnadsförhållanden. Så
omnämnes de personer som under senare
århundraden tagit sig de underkufvade
tjänstehjonens sak an, och fört deras
talan. Till slut behandlas
tjänstehjonsförhållandets började upplösning, och
framhåller författaren huru han tänker
sig dessa förhållanden ordnade i
framtiden.

I några få inledningsord säger
författaren oss hvad han velat med detta
arbete:

<small>»Föreliggande skrift har det tredubbla
syftet att vilja uppehålla oeh fördjupa det
vaknade intresset för landtarbetarefrågan; att
understödja den likaledes nyvaknande
tjänarinnerörelsen i städerna, samt att bekämpa
k. m:ts kommittés förslag till ny reviderad
tjänstehjonsstadga.»</small>

»Tjänarinnorna i städerna»
kompletterar den förra. Den innehåller en utförlig
redogörelse öfver
tjänarinneorganisationerna i vårt land och andra länder.
Hvad dessa redan uträttat och hvilka
mål de uppsatt för framtiden. Den är
vidare en kritik öfver »Elsa Törnes» bok
»Solidar». Synnerligen intressant är en
jämförelse mellan klagovisorna öfver
slarfviga och odugliga tjänarinnor i
»Solidar» 1906 och liknande klagovisor
i Hushålls-Journalen 1777.

Af alla som mer eller mindre
intressera sig för tjänarefrågan, och
isynnerhet af tjänarne själfva, böra dessa
brochyrer hälsas med glädje. Man får
utan stor möda värdefulla upplysningar
om förhållandena sådana de varit,
sådana de äro och sådana de — måhända —
komma att blifva i framtiden. Man bör
också vara tacksam mot författaren för
den grundlighet hvarmed han behandlat
sitt ämne.

<i>Vår tjänande syster</i>, af Christina
Nilsson. (Albert Bonniers förlag.) Pris
25 öre.

För detta tjänarinnan, numera
författarinnan Christina Nilsson, har i
ofvannämnda lilla skrift sagt tänkvärda
ord till husmödrar och tjänarinnor.
Hon visar dem huru de böra uppföra
sig mot hvarandra i det dagliga lifvet.
Hon omtalar för den tjänande systern
hvilka plikter hon har mot sig själf,
mot den kår hon tillhör och mot hela
arbetareklassen.

Då man för det billiga priset, 1 krona,
kan erhålla alla tre broschyrerna, bör
ingen försumma att köpa dem och att
läsa dem.

<tab><tab><tab><tab><i>Elisabet Anderson</i>.

<img></img>
</chapter> 

<chapter name="Den hvita västen">
<h2>Den hvita västen.</h2>

Handlingen försiggår i en af stadens
förnämsta tvätt- och strykinrättningar. Vid
ett långt bord äro tjugo unga flickor
sysselsatta med att stryka. Dessa unga
flickor uppehålla sig här för att lära sig
konsten under öfverinseende af en äldre dam
och naturligtvis händer det ofta, att det
går på tok. Just nu tycks något galet
vara på färde, ty en ung flicka utstöter
ett rop, som tyder på liflig förskräckelse.

Som på gifven signal rusa de andra till
platsen — sedan de väl först dragit
försorg om sina heta järn. Den som ropat
var en ung vacker blondin med bruna
ögon, hvilka af rädsla blifvit om möjligt
större än vanligt, som förtviflad stirrade
på en hvit herrväst. Och det var
verkligen en olycka, som hänt: på den fina,
hvita västen, som låg på strykbrädet,
visade sig de bruna konturerna af ett allt
för hett strykjärn. Med andra ord, västen
var totalt förstörd.

Den vackra blondinen grät bittra tårar
medan alla de andra kacklade i munnen
på hvarann. Hvad skulle deras stränga
föreståndarinna säga, när hon fick se det
här?

— Gråt inte så, sade slutligen en liten
1iflig varelse. Du har varit betydligt
tankspridd på sista tiden, min unge, man skulle
rakt kunna tro att du är kär... Seså,
bli inte ond! Jag skall smuggla in västen
mellan de andra plaggen, så att
föreståndarinnan ingenting märker...

I samma ögonblick hördes steg och
hvar och en rusade till sin plats;
föreståndarinnan nalkades.

 — — —

— Fru Fröhse! Fru Fröhse, hör ni då
inte, när man ropar.

— Här är jag, herr assessor, hvad
önskar ni?

— Min väst naturligtvis, min hvita väst,
för tusan!

— Lugna er, hr assessor, jag har
skickat två bud till strykinrättningen, ett af
dem måste strax vara här.

Assessor Menge slog igen dörren så att
rutorna skrällde och började i häftigt
raseri vandra fram och tillbaka öfver golfvet.

— Det är så att man kan bli galen!
väsnades han. Droskan väntar och jag
skall hämta en af tärnorna till
amtmannens bröllop och så har jag inte västen!
Tror någon att de kunna vara punktliga
på en strykinrättning, nej, aldrig!

Nu öppnades dörren och den bäfvande
hushållerskan kom in med det väntade
paketet.

Assessorn slet upp paketet, men hans
glädje förbyttes med ens till ett våldsamt
raseri. I hvilket tillstånd fann han sin
väst! Den var så svedd, att han absolut
inte kunde sätta den på sig.

Hushållerskan var förtviflad på assessorns
vägnar, men så fick hon en idé.

— Min salig Kristians hvita väst!
utropade hon.

Och innan assessorn hann protestera,
var hon ute och kom strax tillbaka med
en hvit väst i handen.

Assessorn tog den på sig, men den var
för stor. Han fnös af harm för att den
stackars hushållerskan kunde trott honom
ha »en figur som en elefant», men då
fru Fröhse med darrande stämma rådde
honom att ta den svedda västen och ha
fracken knäppt, måste han bekväma sig
att lyda rådet och vara tacksam till. Ty
nu kom droskkusken och frågade, hur länge
han skulle vänta och det bar i väg i
flygande hast för ätt hämta den väntande
brudtärnan.

 — — —  

Bröllopsmiddagen blef mycket munter
och assessorn var en af de gladaste. Vid
sin vänstra sida — densamma, där hans
olycksaliga väst hade sin fula fläck —
satt den unga dam» som han länge och i
hemlighet älskat. Det var en vacker
blondin med bruna ögon och assessorn kunde
knappt se sig mätt på henne.

I början hade den unga flickan varit
vid dåligt lynne för att han hämtat henne
så sent, ty hon hade väntat sig att han
skulle varit full af ifver och omsorg för
henne och därtill hade han kommit med
tafatta och orimliga ursäkter.

Men nu var hon blid igen och assessorn
var hänryckt. Hvad han läste i sin dams
ögon gaf honom mod att tala vid henne
om sin kärlek — ja, redan i kväll skulle
han säga henne det!

Han blef varmare och varmare och utan
att tänka sig för, knäppte han upp
fracken. Men i samma ögonblick utstötte
hans bordsdam ett rop af förfäran och
stirrade som förtviflad på den svedda
fläcken.

Assessorn blef djupt förlägen och
uttömde sig i en målande skildring af
västens pinohistoria. Till sist slöt han sin
efter egen åsikt högst humoristiska
beskrifning med orden:

— Finge jag bara tag i den kvinnan,
som vållat mig allt detta! Om jag
någonsin afskytt en kvinna, så är det denna
strykerska som, som ...

Till hans gränslösa häpnad blef fröken
Helena hvit ända till läpparna. Man
skulle just resa sig från bordet, men hon
förmådde ej röra sig, hon hade svimmat.
Det blef allmän bestörtning, herrarna
rusade fram för att stå till tjänst, men
assessorn bar själf den afsvimmade på starka
armar in i ett sidorum, dit den unga
flickans oroliga föräldrar följde honom.

Svimningen gaf vika, men efterföljdes
af hysterisk gråt. Både den unga flickans
föräldrar och assessor Menge stodo
rådlösa inför situationen. Föräldrarna ville
ha en förklaring af sin dotters
bordskavaljer och i sin villrådighet hade han
intet annat att göra än att åter berätta
historien om västen, hvars åhörande tycktes
ha skakat fröken Helene så djupt.

Då han slutat, ljusnade	moderns
ansikte.

— Hvar låter ni tvätta edra stärksaker?
frågade hon.

— Hos fru Meyer, svarade assessorn
helt undrande.

— Nå, det förklarar saken. Hörde du,
Helena?

— Ja, mamma ... han sade, att han
hatar den kvinnan, som... det finns ingen
han afskyr så ...

Den unga flickans mor berättade nu
sammanhanget för den hvita västens ägare,
som sjönk på knä för den stackars
strykerskan, och medan föräldrarna diskret
aflägsnade sig, bad om förlåtelse.

Och hon förlät honom.

<tab><tab><tab><tab>(Soc.-D.)

<img></img>
</chapter> 

<chapter name="Statarhustrun af E—a D—n">
<h2>Statarhustrun.</h2>

Stataren är oftast en tidigt gift arbetare
med många barn. Våra patroner och
jordmagnater vilja gärna ha gifta arbetare.
Drängen och pigan, isynnerhet mjölkpigan,
börja bli svåra att skaffa och dryga att
hålla, ty de kunna röra på sig. Men gift
folk är det större tillgång på. Den gifte
arbetaren med stor barnskara är ett
vanligtvis fogligt och tåligt lastdjur. Det är
inte värt, att han är bångstyrig, ty då
kan han bli uppsagd och stå på
landsvägen med sin familj. Det är inte lönt
för honom att komma med några anspråk.
Tvärtom, det är bara att foga sig, lyda.
Hans herre prejar honom själf men prejar
ännu mera hans stackars hustru och
barnen. Hela familjens arbetskraft utnyttjas
i ladugården och på fältet. Studera
annonserna om lediga platser inom
jordbruket! De lyda så här: »Duglig ryktare,
med hustru, som vill och kan mjölka, få
plats»; »gift kördräng, hvars hustru åtager
sig mjölkning»; »duglig statare med
<big><i>arbetsför</i></big> hustru»; »ladugårdskarl, hustrun
<big><i>skall</i></big> deltaga i mjölkningen» o. s. v. Gifta
skola de vara och — äro det gunås också.
Men låt jordbruksproletären försöka skona
sin hustru för den piska, som hviner kring
hans egna skuldror, och hans utsikt att
själf få kondition minskas med detsamma.
Och så kan husbonden, när landtarbetaren
fordrar bättre betalt, peka på att hans
hustru ju också förtjänar och begagna
detta som hjälpmedel att underbetala
honom själf. Hur många af vår rörelses
motståndare, som bryta staven öfver de
pliktförgätna strejkande landtarbetarna,
skulle vara villiga att utlämna sina hustrur
till tungt arbete i jordbrukets tjänst, på
betfältet i alla väder och i ladugården?
Är det inte det naturliga, anse vi, det
lyckligaste, att hustrun får ägna sig åt
man, barn och hem? Och har hon inte
i de flesta fall fullt upp att göra som
familjemor?

Statarhustrun har vanligen en stor
barnflock kring sig. Att föda och fostra
under fattigdom ett stort antal barn, det
innebär för modern ett sådant mått af
personligt lidande, arbete, nattvak och
annan uppoffring, att det borde stämma
en hvar tänkande människa till den största
vördnad för en dylik kvinna! Jag har
talat vid kvinnor, som genomgått ett
dylikt martyrium och samtidigt bidragit till
familjens direkta underhåll genom arbete
åt mannens husbonde. De ha ofta efter
något litet föredrag kommit fram till mig,
tryckt min hand under tårar och hviskat:
»Ack, kära fru Danielsson, jag har haft
10 barn, 12 barn, 13! Jag har slitit och
släpat och dragits med värk och elände
i all min tid.»

 — — —

Vi stadsbor, som sitta i vårt mer eller
mindre bekvämt inredda hem, med
vattenledning och gas i köket, telefon och andra
bekvämligheter inom räckhåll, hökaren i
samma hus, torget i närheten, som kunna
få allt färdiglagat, om vi ha en slant,
tänka vi på, hur annorlunda dylikt ställer
sig i statarstugan ? Jag kan inte föreställa
mig annat än att alla hemsysslor blir
drygare där än i staden, på samma gång
som tiden till deras utförande är knappare.
Mannen har långt till arbetsplatsen,
barnen långt till skolorna, ingen är tillstädes
att ge hustrun ett litet handtag, och själf
skall hon också försumma huset och
matlagningen för arbete åt husbonden. Lämna
de små barnen sent och bittida, vansköta
sitt eget... Jag förstår så väl, att
hustrurna lika gärna vilja slippa undan det
betungande uppdraget att mjölka, som
patronerna vilja tvinga det på dem. Och
jag förstår framförallt, att statarna söka
förbättra sin ställning liksom <big><i>alla andra
människor!</i></big>

Då komma vi till sättet, medlet!
Organisation och påtryckningsåtgärder. Alla
andra lönarbetare — ordet taget i sin
vidsträcktaste betydelse — anse sig ha
strejkrätt. Något annat medel finns inte
under tillspetsade förhållanden. Men när
landtarbetare strejka, ställes skörden på
spel, och tillfogas kreaturen lidanden. De
mjölkstinna korna plågas oerhört, om
mjölkningsstrejk etableras, och utfodringen
är i våra dagar så särskildt mjölkdrifvande
— på bekostnad af köttets beskaffenhet,
har jag hört sägas. Stora värden stå på
spel, grymhet föröfvas, vördnaden för
brödet är djup hos oss alla, äfven hos
dem, som systematiskt bli bestulna därpå,
hela pressen kommer i rörelse vid blotta
tanken på mjölkstrejken. Medan
mjölkningen tyst och regelbundet förrättas,
tänker ingen på detta arbetes betydelse, långt
mindre på den tåliga, öfveransträngda
kvinna, som vanligen utför det för en
ringa penning. Men om det spörjes, att
mjölkningsstrejken kan bli en fas i
landtarbetarstriden, då, ja, då blir det så
betydelsefullt, så utomordentligt viktigt, så
samhällsnödvändigt, så vädjande till våra
mänsklighetskänslor, detta eljes ringaktade
mjölkningsarbete, att det absolut förbjudes
af oss i korus. Muraren, skomakaren,
tapetseraren, järnvägsmannen, typografen,
sömmerskan få organisera sig och ha
moralisk rätt att strejka. Men inte
landtarbetarna och ännu mindre mjölkerskorna!
Vi andra få förbättra våra existensvillkor,
äfven om vi ha det någorlunda förut, men
inte mjölkerskorna, ty deras arbete kan
visa sig vara — mera maktpåliggande,
mera samhällsnödvändigt än de andras!
Ett mycket rättfärdigt resonemang. Gå
ni med på det, ni andra? Jag kan icke!
Jag måste vända det på en annan bog.
Den som inte »får» strejka, den bör ha
det bra. Är sådd och skörd och
mjölkning så viktigt för landet — nåväl, må
vi då fordra mänskliga rättigheter åt
jordens brukare, äfven om dessa rättigheter
heta föreningsrätt, kollektivt aftal och
ännu mycket mer! Och må vi under
tiden möjligen vädja till dem att af
barmhärtighet, af ren nåd inte begagna sig af
de påtryckningsåtgärder, de som andra
lönslavar ha till sitt förfogande.

Resonera vi så, vi andra, då tror jag
vi hysa den rätta djur- och
människokärleken, den rätta vördnaden för brödet!

Men det ville jag säga som en
sammanfattning af allt det föregående: Så betydde
du ändå något, du också, du annars
obetydliga, förbisedda men tungt arbetande
statarhustru!<tab><tab><tab><i>E—a D—n</i>.

(Arbetet.)

<img></img>
</chapter> 

<chapter name="Ett ideal">
<h2>Ett ideal.</h2>

Frun: Har jungfrun haft plats förut?

Jungfrun: Ja, jag har tjänat hos två
gamla fröknar.

Frun: Hur länge?

Jungfrun: Det var tre år.

Frun: Är betyget med?

Jgfrn (räcker fram betyget): Ja, här
är det.

Frun (läser): »Anna Karlsson, som varit
i vår tjänst i tre år blir på grund af vårt
hems upplösning från sin plats ledig, är
mycket ordentlig, ärlig, villig och höflig.
Är kunnig i vanlig matlagning samt för
en sedesam vandel — — —» Ja, det där
låter ju mycket godt, men när det bara
var två personers hushåll kunde det väl
inte vara så mycket att göra. Här blir
det nog mera, vi äro fem personer, min
man och jag, min dotter, som nyss är
fullvuxen och två gossar, som ännu gå
i skolan. Strax efter kl. 6 måste
jungfrun stiga upp för att hinna borsta åt
gossarna och ha frukost färdig åt dem.
Kl. ½ 9 på slaget äter min man, och
då vill han alltid ha något varmt, en
kotlett eller skinka och ägg eller dylikt.
Fröken och jag dricker vårt kaffe kl. ½ 10,
så att jungfrun hinner städa dessemellan.
Så skall gossarna ha mat, när de komma
hem i lofvet och sen är det middag kl. 4.
Är vi ensamma till kvällen ha vi bara
te och smörgås, men om min man är
hemma, ta vi en liten varmrätt.
Hvarannan söndag ha vi främmande, så då
kan inte jungfrun få bli ledig men den
andra söndagen blir det alltid ett par
timmar på eftermiddagen om inte vi skall
bort själfva, då kan vi inte lämna
gossarna ensamma i våningen, men då skall
jag försöka laga så att jungfrun får gå
ut en stund på förmiddagen i stället.

Jgfrn: Tackar så mycket. Då kan jag
gå i kyrkan.

Frun: Ja, vi skall försöka, att det kan
bli klart till kl. 11 då; frukostdiskarna
kan ju stå tills jungfrun kommer hem igen.
Hvad har jungfrun haft i lön?

Jgfrn (skyggt): 8 kronor i mån, men
jag skulle fått 10 efter tredje året.

Frun (angenämt öfverraskad): Jag skall
ge 10 kronor också, och 10 till jul och
5 till midsommar.

Jgfrn (niger): Tack snälla frun!

Frun: Det finnes ingen jungfrukammare
så jungfrun får ha sin byrå i köket, och
så är det en liten garderob i tamburen
där sängkläderna får stoppas in och där
jungfrun kan ha sina tillhörigheter.

Jgfrn: Tack, snälla frun, jag har ingen
byrå, bara en liten kappsäck, så mitt får
nog bra rum i garderoben.

Frun: Har jungfrun sitt hem i Stockholm
eller släktingar?

Jgfrn: Nej, det har jag inte.

Frun: Många vänner då? Det är så
tråkigt, när ens jungfru jämt har någon
bekant, som sitter och hänger i köket.

Jgfrn: När fröknarna, som jag nu
tjänar hos reser till landet den 1 oktober,
så känner jag ingen mera här i stan.

Frun: Det var skönt. När kan
jungfrun komma i platsen?

Jgfrn: Helst samma dag fröknarna reser.

Frun: Det är bra. Den flicka, jag nu
har, vill nog gärna bli ledig före den
24:de, om hon kan få. Men ett måste
jungfrun komma ihåg: min man vill ha
tidningen med detsamma den kommer.
Ingen annan får läsa den förut, då blir
han så ond.

Jgfrn: Jag läser nästan aldrig någon
tidning; jag tycker mest om att inte läsa.

Frun: Det är mycket förståndigt, man
kan verkligen använda sin tid bättre, när
man tjänar. Ja, det stod ju i betyget om
en sedesam vandel, så jag behöfver väl
inte fråga om jungfrun har fästman?

Jgfrn: Nej, snälla frun, det har jag inte.

Frun: Ja, då tror jag nog, att vi ska
komma öfverens. Välkommen då den
1 oktober.

Jgfrn.: Ja tack, snälla frun. Och här
är mitt prästbetyg och mitt skolbetyg också.
Adjö (räcker frun betygen och går).

Frun (ensam): Det här var ju en riktig
skatt. Inte bryr hon sig inte om att läsa
eller vara ledig, är nöjd, om hon får gå
i kyrkan någon gång, och har inga
släktingar eller bekanta. Finns det verkligen
i vår tid ännu ett sådant ideal för en
jungfru?

<img></img>
</chapter>

<chapter name="Ur verkligheten af Walborg Ulrich">
<h2>Ur verkligheten.</h2>
<table o>
<td c>———
<td c><b>Stockholmsbild</b>
<td c>för Tjänarinnebladet.
<td c>af <i>Walborg Ulrich</i>.
<td c>——
</table>
<tab><tab><tab><tab>(Forts. fr. föreg. n:r.)

När Anna på söndag eftermiddag slutat
diskningen och gjort i ordning i köket,
stod hon en stund och funderade. Hon
måste ju be om lof att få gå ut, ehuru
det var öfverenskommet från början, att
hon skulle vara ledig om
söndagskvällarna »såvida det inte var något särskildt,
som hindrade». Men det var
märkvärdigt, hur ofta det var »något särskildt».
Än kom det främmande, än voro
herrskapet själfva bortbjudna eller gingo de
på teatern, eller om det ej var något
annat så stannade notarien, fröken Astrids
fästman, kvar till kvällen och då måste
det vara litet extra, så att Anna ej kunde
få gå. — I dag hade hon visserligen
ingenting hört, men hon nästan kände
på sig, att det var något hinder i kväll,
eller kanske hon bara tänkte så, därför
att hon gladde sig så mycket åt att få
komma till Lotten med den stora
nyheten. Raskt fattade hon sitt beslut och
gick in till fru Nygren, som låg på
soffan och läste i en bok.

»Jag skulle fråga frun, om jag får
gå ut nu, och hur det skall bli med
kvällsmaten?»

Fru Nygren lyfte ej ögonen från
boken, när hon svarade: »Fröken Astrid
och jag skall bort i kväll, så Anna kan
inte få gå ifrån småbarnen i dag.»

»Skall frun och fröken gå snart?
Annars kanske jag kunde hinna tillbaka
innan dess?»

»Vi skall gå nu genast. Anna kan
ta fram mina kängor och knäppa dem
åt mig.» Hon reste sig upp och sträckte
fram fötterna; det var så besvärligt att
knäppa kängorna själf, när hon hade
snörlifvet på. —

Medan Anna hjälpte henne, kunde
hon ej låta bli att säga: »Det har varit
begrafning hos min syster i dag, därför
skulle jag gärna velat gå dit en liten
stund. Jag har något mycket viktigt
att tala om för henne, men om jag kan
få gå i morgon kväll i stället, så kan
det ju vara till dess.» — Kängorna
voro på, och Anna reste sig upp,
väntande ett svar.

»Ja, det kan jag verkligen inte säga
i dag, hur det kan bli i morgon»
svarade fru Nygren, »för resten var ju Annas
syster här i går eller förrgår, så kunde
väl Anna ha sagt henne det där
viktiga då.»

»Jag visste det inte då.»

»Ja, det kan jag inte hjälpa, och är
det så att ni måste träffas hvarenda
dag hädanefter, så vill jag bara säga
Anna, att det ämnar jag inte finna mig i.
Det har varit tillräckligt, med spring
här förut af både fästmän och systrar. —
Jaså skall Oskar gå nu» vände hon sig
mot sin blifvande måg, som kom in
tillika med fröken Astrid, för att säga
farväl, — »adjö då, kära Oskar, och
välkommen snart igen.»

»Nej, han kommer inte igen förrän
om onsdag, kan mamma tänka sig så
nedrigt.» Lilla Astrid hade nästan tårar
i ögonen vid tanken på att tre hela
dygn skulle förflyta utan att hon fick
träffa sin fästman.

»Men kära Oskar, hur kommer det
sig?»

»Jo, tant, jag måste resa hem i och
för affärer och kan nog inte vara
tillbaka igen förrän onsdag eftermiddag,
men då kommer jag naturligtvis upp,
om tant tillåter.»

»Du är alltid välkommen, kära Oskar,
det vet du ju, och jag får väl hitta på
något roligt att trösta Astrid med under
denna »evighet». De ge Romeo och
Julia på Operan i morgon. Vi få väl
be pappa om ett par biljetter, så blir
det ändå litet kärlek, eller hur Astrid?»

»Nej, då väntar jag hellre tills Oskar
är hemma igen så han går med; det är
inte roligt att gå ensam.»

»Jaså, pappa och jag räknas inte mera,
jo, du är god du! Men tag på dig hatt
och kappa nu, så kanske vi få sällskap
en bit med Oskar. Vi skall gå till
farmor en liten stund, har jag tänkt.»

***

När Birger vid 8-tiden på kvällen kom
till Lotten Berg, var det ingenting annat
än kläderna som påminde om att han
kom till ett sorgehus. Inifrån rummet
hördes stoj och skratt och i köket voro
Lotten och hennes mamma så ifrigt
sysselsatta med att göra i ordning
kvällsmaten, att de knappt hade tid att hälsa,
när Birger steg in och frågade efter Anna.

»God afton, snälla Birger, Anna har
inte hörts af ännu. Jag skall strax
hälsa ordentligt på dig bara jag får göra
ifrån mig de här.» Lotten lade de sista
köttbullarna i stekpannan, skakade den
ett tag, torkade sig på sitt köksförkläde
och gick sen fram till honom. »Så där,
ja! Vill du ha litet kaffe? Vi ha
riktigt godt dopp. Stig in i rummet, så
skall du strax få dig en kopp.»

»Hvilka är där?» frågade Birger, då
i detsamma en skallande skrattsalva
hördes därinifrån.

»Det är bara de närmaste släktingarna.
Ida och Hilda och Gustaf och Robert
och Kalle och så är det Eriks bröder
Emil och Ernst och så hans gifta syster
Emma och hennes man, Larsson.
Honom har du visst inte sett förut, men
de andra känner du allihop.» Med dessa
ord öppnade hon dörren till rummet.
Birger, som var alldeles nykter och nyss
tagit en lång promenad i friska luften,
ryggade nästan tillbaka för den luft,
som slog emot honom därifrån. Matos,
tobaksrök och spritångor blandadt med
utdunstningen af 10 mer eller mindre
druckna människor, en luft så tjock att
lampan knappast kunde brinna. På
bordet stodo kaffekopparna kvar och fyra
literbuteljer, (två brännvin, en punsch
och en konjak) alla nästan tömda,
cigarettstumpar och aska kringströdt både
på duken och alla téfat. Karlarna hade
tagit af rockarna, dels för att känna sig
obesvärade och dels för värmens skull,
ty det var helt säkert mycket öfver 20
grader varmt därinne. På golfvet i ett
hörn låg lilla Kajsa med en kudde
under hufvudet och sof, och Greta satt i
Hildas knä och kämpade mot sömnen.

»Nej, se Birger! God afton och
välkommen!»

»Hvar har du Anna?»

»Hvarför var ni inte med till
kyrkogården?»

»Det var en riktigt stilig begrafning,
må du tro.»

»Kom och slå dig ner, och få något
till lifs.»

»Hvad vill du ha, konjak eller punsch?»

Sedan han hälsat och besvarat alla
frågorna, slog han sig ner bredvid Hilda,
just som Lotten åter kom in med en
kopp kaffe.

»Ja, nu är det inte nykokt, men du
får väl hålla till godo ändå. Se här,
var så god och doppa. Usch, hvad ni
har ställt till på duken.» Hon sopade
ner askan med handen, men det blef
just ej mycket bättre ändå, den fastnade
i långa gråa rader öfverallt där det var
spillt punsch och konjak.

»Det gör ingenting alls» sluddrade
Ernst Berg, som tycktes vara mest
drucken, »så här fint kalas skall du inte
ha förrän du ställer till bröllop eller
begrafning igen, och till dess är duken
tvättad och lika fin som du själf. Det
var fan hvad Lotten ser treflig ut, när
hon är uppriggad som i dag. Ja, sablar
i mig, skulle jag inte ha lust att
spekulera på henne själf, om inte alla
ungarna följde med på köpet.»

»Hvad pratar Ernst för dumheter»
afbröt Lotten, halft generad och halft
smickrad. Det var minsann ej i går
hon fått höra en artighet om sitt
utseende.

»Se så där ja, passa på du, Lotten»,
skrattade Gustaf »där har du ju en
friare med detsamma, så är det slut
med alla dina bekymmer!»

En skallande skrattsalva belönade dem,
medan Lotten skyndade ut i köket igen.
»Kan inte Hilda lägga Greta så hon
får sofva ordentligt» föreslog Birger för
att få slut på det obehagliga skämtet.
»Hon är ju så sömnig att hon inte kan
se upp; hon har inte ens hälsat på mig.»

»Seså, Greta, vakna nu och hälsa på
farbror Birger.» Greta försökte öppna
ögonen, men de föllo tungt igen.

»Det är punschen, hon är sömnig af»,
förklarade Emma Larsson, »vakna Greta,
så får du ett glas punsch till så du
kan skåla med farbror Birger.»

»Har flickungen fått punsch?»
frågade Birger förfärad.

»Ja, herre gud, det är väl inte något
att ta vid sig för så förskräckligt. Det
är inte alla dar vi begrafver hennes
pappa, och hon brås allt på honom,
för hon satte i sig rätt duktigt», sade
Emil, som tycktes vara riktigt stolt
öfver sin lilla brorsdotters smak för
punschen.

Birger satte häftigt bort sin kaffekopp
och steg upp.

»Snälla Birger, bråka inte nu», bad
Hilda halfhögt, »du ser ju att de är
ankomna litet hvar, så det blir bara
ledsamheter.»

Ernst kryssade fram till bordet med
brännvinsbuteljen.

»Han har ju ingen smak på kaffet,
se här ska du få dig en klar», lallade
han och ämnade hälla bränvin i koppen.
»Åh, sjåpa dig inte», fortfor han då
Birger tog undan den, »det är mitt
brännvin och det är jag som bjuder,
Emil och jag förstås och de andra har
köpt punsch och konjak, så här fattas
det inte. Se så, bort med labbarna,
för nu <i>ska</i> du ha det, säger jag.» Han
lyckades verkligen i sitt uppsåt, men
följden blef endast att Birger gick ut
köket och hällde bort alltsammans, och
häftigt sade till Lotten att det vore
bättre om hon lagade att hennes sjuka
barn kom i säng, än att göra i ordning
mat åt de där fyllbultarna.

»Sjuk? Herre gud, hvem är det nu,
som är sjuk då?»

»Det är Greta» svarade Birger, medan
han tog sin rock och hatt, och han
tillade bittert: »För att hedra hennes fars
minne ha de supit flickan full på hans
begrafningsdag.»

»Jaså, var det inte annat», sade Lotten
med en suck af lättnad. »Du skrämde
mig riktigt. Det fattades bara att jag
skulle fått barnen sjuka nu i allt mitt
bekymmer. Det är inte farligt, det går
öfver tills i morgon bara hon får sofva.»

***

Mathildadagen, fru Nygrens namnsdag
firades alltid med ett stort kafferep,
d. v. s. inga blefvo bjudna, men alla visste,
att de voro väntade. Flera dagar förut
fejades och skurades och putsades så
grundligt i hela våningen, att den
vanliga, stora vårrengöringen blef nästan
obehöflig. Halfva natten höll Anna på
att baka kaffebröd och kakor, och när
hon ändtligen vid 3-tiden kom i säng,
var det endast ett par timmars sömn
hon kunde få, fröken Astrid skulle väckas
kl. 7 för att hon och småsyskonen skulle
öfverraska mamma med kaffe och färskt
bröd, en öfverraskning som återkom
hvarje år lika regelbundet som själfva
namnsdagen. Vid städningen hjälpte
både frun och fröken Astrid till med
damningen men redan kl. ½ 11 måste
de gå in och kläda sig; i allmänhet
brukade ju ingen komma före kl. 12
men man kunde ej vara säker därpå.
Både hennes nåd Löwengren och gamla
fröken Karlgren tyckte visst att
förmiddagskaffe måste drickas kl. 11 för att
det skulle vara riktigt. Lyckligtvis dröjde
de dock en half timme öfver denna tid,
men sedan kommo alla väninnor i en
lång rad. Det var ett ständigt ringande
på tamburklockan, ett spring efter
assietter att sätta hyacintkrukorna på, eller
vaser till konvaljer och tulpaner, ett
nigande och gratulerande och »har den
äran kära lilla Mathilda» hördes i alla
tonarter och från alla håll. Och fru
Nygren blef rörd och öfverraskad
hvarenda gång någon kom, som hon blifvit
hvartenda år.

»Kära Augusta, så förfärligt snällt af
dig, inte kunde jag tro att du skulle
våga dig ut, som så nyligen varit
förkyld», eller »oh, så härliga blommor,
det är då alldeles för mycket, jag riktigt
skäms», eller »tack, kära små flickor,
hvad ni var snälla, som kom ihåg tant».
Och ungdomarne nego för tant, och smögo
sedan med Astrid till fönstret för att se
ut på gatan, och de äldre krusade
hvarandra vid dörren och i salongen och vid
kaffebordet under ideligt försäkrande att
»inte ska vi nu krusa».

Väderleken för i dag, äfvensom för
sista veckan och t. o. m. för hela denna
vinter hade behörigen dryftats, de senaste
dagarnas olyckshändelser, mord och
själfmord hade samtliga fått några beklagande
»så ohyggligt! det är ju gräsligt! stackars
människor!» och man hade redan
kommit in på fröken Lejonstjärnas förlofning
med löjtnant Jonzon. Det var då förstås
ett ämne som kunde räcka till en lång
stund.

»Hvad ämnade de gifta sig på?»

»Hon hade visserligen sitt fädernearf,
men hvad kunde det förslå då han ej
hade mer än sin löjtnantslön?
Sparsamma? Jo, det var de rätta, jag mötte
dem i går och hon hade en hatt med
tre stora svarta plymer på, som
åtminstone kostat 20 kronor stycket.»

»Det är väl inte så underligt, att
hennes mamma är förtviflad öfver partiet!»
»Nå, det är visst inte så mycket för att
han är fattig, som hon är förtviflad, utan
snarare för att han heter Jonzon!»

»Ja, hon tycker, att lilla Elsie gör en
förskräcklig mesallians!

»Men hon själf hette ju Larsson, innan
hon blef gift med Lejonstjärna?»

»Ja visst, kära du, men det kommer
hon inte mera ihåg, det var ju så länge
sedan!»

»Det sägs, att mamma är riktigt elak
mot Elsie, och hennes kusin sa’
häromdagen åt mig, att hon inte kan förstå
hur Elsie kan härda ut hemma. Men
kärleken ger henne väl tålamod; hon
lär vara <i>så</i> kär i sin löjtnant.»

»Det blir då åtminstone inte svårt för
henne att skiljas från hemmet och
modern, när det kommer så långt som till
bröllopet».

Anna kom nu in med kaffet och gaf
därigenom samtalet en annan vändning.

»En sådan treflig jungfru Mathilda
har!»

»Ja, hon såg riktigt hygglig och snäll
ut!»

»Mathilda har visst haft henne rätt
länge?»

»Åhnej, bara ett halft år» — fru
Nygren tog på sig minen af en martyr,
— »och jag lät nog också narra mig af
hennes hyggliga utseende, och att hon
varit 5 år på samma plats. Jag kan
då inte begripa, hvad det har varit för
en husmor. Jag för min del tycker att
det är en tillräcklig plåga att i mitt
hem ha <i>en</i> främmande varelse om
hvilken jag egentligen ej vet huruvida hon
är fågel eller fisk. Skall jag dessutom
ha hennes fästmän och hela hennes släkt
i jungfrukammaren jämt och ständigt,
så tycker jag att hemmet inte längre är
mitt eget.»

»Det har Mathilda rätt uti. Jag har
alltid tänkt att det vore mycket bättre
om matmödrarna kommo öfverens att
förbjuda alla besök till sina tjänare. Vi
kunde ju bilda en förening vi också,
liksom jungfrurna nu ha bildat sin
tjänarinneförening.»

»Nej, Augusta, det vore väl ändå
under vår värdighet. Men så mycket,
vet jag då, att aldrig skall jag ta i min
tjänst en jungfru som tillhör den
föreningen. Det skall vara en riktig
anarkistförening, så man kan ju riskera att
en vacker dag bli mördad i sitt eget
hem.»

»Jaja, tiderna är rysliga och man är
aldrig säker.»

»Jag läste i tidningen, när föreningen
stiftades att de ville ha kontrakt mellan
matmödrar och pigor, det skall vara
bestämd arbetstid och bestämd fritid och
öfverbetalning för extraarbete och
nattarbete. Man skulle således icke få se
sina vänner hos sig en kväll utan att
betala jungfrun extra för att hon inte
skall gå och lägga sig innan det är
afdukadt och gästerna ha gått. Få de
hålla på som de ha börjat, ställa de väl
till strejk en vacker dag.»

»Strejk! Ja, jag önskar bara att det
gick därhän! Då skulle vi minsann visa
dem att vi kan reda oss utan dem. De
äro inte alls så oumbärliga som de tro».

»De vill bara ha ledigt, för att gå och
drifva kring gatorna.»

»Bestämd arbetstid och bestämd fritid!
Hur kan de fordra något så omöjligt.
Det går helt enkelt inte. Antag att jag
skulle gå in därpå och säga, att
arbetstiden skall vara slut klockan 7 e. m.
så kommer min man hem och skall ha
sin supé, så skall det bäddas och hvem
skall göra allt detta, om jungfrun är
borta.»

»Antagligen densamma, som skulle
göra det, när ni vid en strejk skulle visa
tjänarinnorna att de äro öfverflödiga»
hördes en ungdomlig röst borta från
fönstret. Det var en af Astrids
kamrater, som med stort intresse följt de äldres
resonemang och nu vågade sitt lilla
inlägg i frågan. Men det skulle hon
aldrig ha gjort, ty — milde himmel —
hvad fick hon nu ej höra. »Ägget, som
skall lära hönan värpa», »väx ur
barnskorna», »leka med dockor», »nutida
ungdom, som blandar sig i äldre folks
samtal» »när du själf en gång får ett
hem och en jungfru, kan du ju försöka
att tillämpa dina teorier». »Stackars din
man, om du nånsin skulle bli gift, han
måtte få trefligt» o. s. v. Och sedan
kommo historierna den ena efter den
andra om dessa pigor, dessa plågoris för
hvarje matmoder, huru okunniga de äro,
huru lata de äro, huru litet
omtänksamma, huru slarfviga, liknöjda och
oordentliga. Huru de slå sönder allting,
som de handskas med och huru det enda
de kunna och vilja är att få ökad lön
och minskadt arbete. Det finns ingen
klass, som har det så bra, de ha inga
bekymmer, de ha mat och husrum, och
värme och ljus och lön, om också
matmodern själf mången gång måste försaka
både ett och annat för att jungfrun skall
få sitt, och ändå klagar folk och vill
inte tjäna. Det borde verkligen bli lag
på att arbetareklassens flickor <i>skall</i> ta
plats som pigor och inte gå till fabrikerna
eller svälta som butiksfröknar.»

Men nu kunde Eva Rosenberg inte
tiga längre, fast hon nyss förut blifvit
så illa åtgången. Hon hade följt med
hela striden när tjänarinneföreningen
bildades och hade till och med varit på
ett möte i — Folkets hus, något som
dock fru Nygren hittills ej vetat af,
annars hade Astrid helt visst ej vidare
fått umgås med henne —.

»Men hör ni då inte,» utbrast hon
utan att låta sig hejdas af vare sig
tanternas indignerade miner eller
flickornas ryckningar i hennes kjol, »huru ni
motsäger er själfva. Hon duger inte till
någonting, — och ändå kan ni inte reda
er utan henne ens ett par timmar på
kvällen. Ni säger att hon är liknöjd
och okunnig, men ni vill inte låta henne
få ledigt att lära sig något eller få
tillhöra sin egen förening, som ju kunde
väcka hennes intresse i många
hänseenden. Om hon blir trött är väl ej
underligt då hon är den första opp och
den sista i säng, och det är en stor
skillnad mellan hennes arbete och en
husmors, äfven i de fall där en husmor
<i>verkligen</i> arbetar, ty jungfrun arbetar
endast för andra, men husmodern för
sitt eget hem.»

»Förr i världen ansåg en tjänare sin
matmors hem som sitt eget, och då
arbetade de med intresse och kärlek,»
inföll hennes nåd Löwengren.

»Ja, förr ja!» fortsatte Eva oförskräckt,
— »men vi tala om hvad som är nu,
och nu för tiden anser ingen matmor
att hennes hem också är hennes
jungfrus. I annat fall vore det väl inte så
fasaväckande att jungfrun i <i>sitt eget hem</i>
tog emot sin fästman och sina släktingar.
Jag går in på att de ha det bra i
ekonomiskt afseende, om ni så vill, men
den lönen är som grynvällingen som han,
Esau eller Jacob, eller hvad han hette»,
— Eva hade alltid varit skral i bibliskan
— »sålde sin förstfödslorätt för. Ja,
det är sant, att hon inte behöfver ha
bekymmer för mat och husrum och
pengar, men så är hon också utan all
själfständighet. Hon är likställd med
barn och idioter, hon står under
förmyndarskap af sin matmor, om hon så
blir 50 år, hon har inte en timme på
dygnet, som hon kan kalla sin egen, i
den bemärkelse, att hon då kan gå bort
utan att be om lof. Hon kan aldrig på
förhand göra upp om någonting, ty allt
beror i yttersta hand på matmoderns
godhet. Och därför säger jag, att hon
har det sämre än en halfsvältande
inneboende fabriksflicka, ty hon är
åtminstone sin egen herre, när fabriksporten
är stängd för dagen, hon kan använda
sina kvällar till att lära sig något att
gå på möten antingen i sin fackförening
eller i ett bönehus, hvilket hon helst
vill. Och redan det att hon tillhör en
förening ger henne ett helt annat värde
än tjänstflickorna ha.»

»Nu skall inte Eva prata dumheter
längre, det är redan mer än tillräckligt.»

— Fru Nygren hoppades att kort och
godt ha afklippt ämnet, som tagit en
så obehaglig och oväntad vändning. Nog
hade jungfrurna och deras ställning varit
samtalsämne på Mathildadagen så långt
hon kunde minnas, men något liknande
detta hade hon aldrig varit med om
förr.

<tab><tab><tab><tab>(Forts.)

<img></img>
</chapter> 
<chapter name="Annons">
<table b>
<td c><h2><big>Stockholms Tjänarinneförenings</big></h2>

<big><big><b>Platsanskaffningsbyrå och Expedition</b></big></big>

Öppen kl. 11—4, 6—7.<tab>Torsdagar kl. 11—4, 6—8.<tab>Lördagar <b>endast</b> kl. 11—4.

<b><big><big>Grefthureg. 20 C.</big></big></b> 

<b>Allm. Tel. 94 39.</b>
</table>
</chapter>

<chapter name="Annons">
<table b>
<td c><big><big><b>Kooperativa Syfabriken Linnéa</b></big></big>

<b>tillverkar och försäljer Damdräkter,
Klädningar, Blusar samt allt hvad till
Linnebranchen hörer</b> 

<big><big><b>Kooperativa Syfabriken Linnéa.</b></big></big>

<big><b>OBS.!<tab>Stora Vattugatan 5.<tab>OBS.!</b></big><br>
Allm. tel. 223 96.<br>
<b>Gynna den kooperativa fabrikationen!</b>
</table>
</chapter>

<chapter name="Annons">
<table b>
<td c><big><big><b>Matts i Körkbyn,
Pelle i Storängen</b></big></big>
<big><b>och</b></big> <big><big><b>Lisa i Kråkhult</b></big></big>

<b>medverka vid fester och samkväm.

Uppgörelse kan ske efter
öfverenskommelse pr telefon Brunkeberg 10 97,
säkrast före kl. half 9 f. m.</b>
</table>
</chapter>

<chapter name="Annons">
<table b>
<td c><b>Lifförsäkrings-Aktiebolaget</b>

<big><big><b>”De Förenade”</b></big></big>

Stiftadt af Skandia, Svea,Thule, Victoria och Skåne 
hvilka jämte ”De Förenade” ansvara för 
försäkringsaftalens fullgörande. Premierna kunna erläggas årligen,
halfårligen, kvartals- eller månadsvis eller pr vecka.<br>
<b>Minsta månadspremien</b> är: vid barnförsäkring, 
Afd. B. 50 öre, vid öfriga försäkringssätt 1 kr.<br>
<b>Minsta veckopremie</b> är 25 öre.
</table>
</chapter>
——————————————————<br>
<small>Stockholm, A.-B. Arbetarnes Tryckeri 1907.</small>
</chapter>
<chapter name="N:r 4">
<img><small>Alla för hvarandra.</small><br><big>TJÄNARINNEBLADET</big><br>UTGIFVET AF STOCKHOLMS TJÄNARINNEFÖRENING</img>

<table o>
<td c><b>3:dje årgången.<tab>N:r 4.</b>
<td c><tab>
<td c><small><b>Prenumeration kan ske å Tjänarinneföreningens exp., Grefturegatan 20 C. Pris för helt år 40 öre. Lösnummer 10 öre.</b></small>
</table>

<chapter name="JUL af Daniel Fallström">
<h2>JUL.</h2>

<poem>När julkvällens klocka klingar
långt hän öfver frusen sjö
på skimrande hvita vingar,
hvita som nyfallen snö,
han kommer i kläder sida
julens ängel som förr
att lysa med blickar blida
välsignelse öfver din dörr.

Och om det hårdnat ditt sinne,
som böjts under årens gång,
det vaknar lätt vid ett minne
af julens vackraste sång.
Du glömmer striderna tunga,
du lyssnar till hymnens ljud —
ur höjden änglarna sjunga:
Ära, ära vare Gud!

Så sakta flingorna dala
som hvita stjärnor ur sky,
och barndomsminnena tala
och tvinga skuggorna fly.
Den tända granen nu strålar
som en gång för barnets blick,
där snabbt efter ystra fålar
din julfärd till kyrkan gick <sp>...</sp>

Men när du rosorna virar
kring bräddad, gyllne pokal
och julen jublande firar
i hemmets festlysta sal —
tänk att en usling du vore,
ägde ej hem eller härd,
illa i julnatten fore
på enslig, villande färd.

Gif då åt ängeln, den blida,
älskad från barndomens förr,
gåfvor till dem hvilka lida,
julljus till fattigmans dörr!
Flingor från höjden sväfva —
stjärnorna ha dem kysst —
öfver ditt tak de väfva
snötäcket mjukt och tyst <sp>...</sp>
</poem>

<tab><tab><tab><tab><i>Daniel Fallström</i>.

<img></img>
</chapter> 

<chapter name="Julen genom seklerna">
<h2>Julen genom seklerna.</h2>

Tiderna igenom har julen firats af olika
anledningar hos skilda folk sedan långt
före kristendomens införande.
Människorna behöfva denna hvilopunkt i
vintermörkret. Midt i den nordiska vinterns
hvardagsknog och gråkalla halfdunkel
kommer julen med ljus, glädje, hvila och
värmande människovänlighet. Det stökas i
och fejas i hvarje hem, stort eller litet,
och otrefnaden under stöket ger mera
helgkänsla efteråt. Julens förmåga att
väcka äfven ett hårdt slumrande
renlighetssinne, kan mätas af följande yttrande af
en inte alltför vattenkär person: »jag har
för princip att bada hvar jul, vare sig jag
behöfver det eller inte».

De flesta gamla folk firade någon gång
mellan 17 och 24 dec. naturens
återuppvaknande och ljusets seger öfver mörkret.
Judarnes högtid kallades
tempelinvigningsfest, romarnes saturnalia, grekernas kronia
och nordbornas midvintersblot.

Saturnalia var en fornromersk folkfest
som hölls mellan 17 och 23 december
och ägnades åt fruktbarhetens gud
Saturnus till erinring af naturens uppvaknande
ur vinterns mörker. Allmänt jubel och
glädje skulle därför råda under denna fest.
Slafvarne hade sin frihet och betraktades
som sina husbönders likar. All fiendskap
och alla straff skulle hvila, skänker
växlades, muntra lag ägde rum. Hela folket
hängaf sig åt uppsluppen fröjd och lustighet.

Grekernas kronia motsvarade romarnes
saturnalia och har sitt namn af Kronos,
som enligt sagan ansågs herska öfver
världen under en tidrymd då en »gyllene
ålder» rådde, i hvilken människorna, fria
från sjukdomar och lidanden, lefde i
fredlig samdrägt och jorden utan odling bar
rika skördar.

Våra förfäders julblot (jolablot) firades
för att nedkalla gudarnes välsignelse öfver
den groende grödan. Att Jesu födelse
inträffade vid tiden för julblotet, underlättade
mycket kristendomens införande.

En mängd af de plägseder som voro
förbundna med dessa urgamla fester gick
upp i den kristna högtiden och kunna
ännu återföras till sin gamla källa. Bruket
att doppa på julafton, hvarför den också
kallas »dopparedagen», är en kvarlefva
från de gamla offergästabuden. Julskinkan
härstammar i rätt nedstigande led från
guden Freys julgalt. Julljusen,
staffansången, en myckenhet julskrock och
jullekar äro rena lämningar från den
förkristna tiden. Julklappar, »julkusar»,
»nissar» och »nassar» likaså. Julgranen är
däremot vida yngre och torde, hvad
norden beträffar, ej vara äldre än något öfver
100 år. Ordet jul är af omtvistadt
ursprung, men den vanligaste förklaringen
är att det kommer från vintersolståndets
symbol — ett hjul.

Den verkliga tidpunkten för Jesu födelse
hafva hvarken de heliga skrifterna eller
traditionen bevarat. I midten af 4:de
århundradet började den västerländska
kyrkan fira 25 december såsom dagen för
Jesu ankomst till jorden. Det var en
särskildt djup tanke som låg till grund för
valet af denna dag. I det jordiska ljusets
återvändande såg man nämligen en symbol
af det för världen uppgångna andliga
ljuset. Och änglasången på julnatten: »ära
vare Gud i höjden, frid på jorden och
människorna en god vilja» är ett af
kristendomens vackraste bud till människorna.

Julen är en försoningens, förbrödringens,
fridens, barnaglädjens, den goda viljans
fest. Man ger med varm hand, man söker
sprida trefnad och välvilja, man önskar
alla man träffar »god jul». De klinga så
vänligt dessa två små ord — de liksom
knyta människorna samman till en stor
brödraring.

<img></img>
</chapter> 

<chapter name="Ett julminne af Thora">
<h2>Ett julminne.</h2>

Det var dagen före julaftonen. Allt var
lif och lust, och själf var jag i den
gladaste sinnesstämning, då jag på morgonen
traskade ned till centralen. Jag var stadd
på resa till Jämtland, för att därstädes
tillbringa julen i Margreta Hedes hem,
en väninna sedan skoltiden, och med
förtjusning emotsåg jag detta lilla afbrott i
min annars så enformiga tillvaro.

Jag hade en lång väg att färdas, ty
tåget skulle inte ankomma till X station
förrän vid sjutiden på kvällen, och sedan
återstod det en dryg mil att fara efter
häst innan jag kom fram till »Solhems»
landtegendom. Jag tog fram en bok för att
om möjligt kunna döda tiden med läsning,
ty ovan som jag var vid att resa utan
sällskap, fruktade jag, att den långa
ensamheten i annat fall skulle komma
jämnmodet att svikta. Dessa farhågor jagades
dock snart på flykten, ty så småningom
fylldes kupén af en skara unga flickor,
hvilka med sitt muntra prat och skratt
äfven lockade mig in i samtalet. Bland
dessa var det särskildt en, som fängslade
min uppmärksamhet redan då hon inträdde
i kupén. Hon såg nästan ut som ett
vandrande klädstånd tack vare alla
reseffekter, som hon medförde och med
anledning däraf kom jag att upplefva en liten
händelse, som jag troligen skall minnas
ganska länge. Saken var den att flickan
och jag skulle stiga utaf vid samma
station, hvarför jag åtog mig att hjälpa till
med hennes besvärliga bagage, hvilken
handräckning hon mottog med tacksamhet.
Dagen gick fortare än jag kunnat tänka
mig, och när klockan fattades några
minuter i den tid tåget borde vara framme
gjorde vi oss beredda att samla ihop vårt
pick och pack. Uti korridorn stod en
ovanligt tjock herre, som så godt som
stängde passagen för oss, men här fanns
ju ingen annan utväg, vi <i>måste</i> komma
förbi honom. Om blott inte alla dessa
reseffekter varit, men dem kunde vi ju
inte lämna; här var bara att gå rakt på
och med ett »ursäkta» närmade vi
oss honom, för att om möjligt kunna
förmå honom att stiga litet åt sidan. O ve
och fasa! Nog klämde han sig så tätt
intill väggen, som han någonsin kunde,
men hans stora mage ville dock inte röra
sig ur fläcken. Jag, olycksfågel, skulle
gå före och bana väg, och just som
jag trängde mig fram på den »smala
vägen» fastnade jag med en paraplykrycka
uti hans kläder, hvarigenom han fick en
uppsyn, som en ilsken tjur och jag bara
väntade att han skulle lyfta mig på
hornen och kasta mig af tåget, men så
närgången var han ändå inte. Vi stodo nu
på plattformen och väntade att tåget skulle
stanna. I samma ögonblick kom en
konduktör och vi sade i förbigående: »Tåget
stannar ju nu vid X station, eller hur?»
— »Nej, det dröjer ännu en half timme
innan vi äro där», svarade han och gick
vidare. Jag riktigt kände huru lång jag
blef i ansiktet, efter att hafva fått en
sådan upplysning.

Det var just trefligt. Skulle vi nu stå
därute en hel halftimme och kanske
förkyla oss, — nej, då var det väl ändå
bättre att taga saken kallt och återvända
samma väg vi kommit. Den tjocke herrn
stod fortfarande kvar på samma ställe, då
vi återkommo, och tycktes anstränga sig
mera denna gång, när vi anhöllo om att
få komma förbi. Skulle händelsen göra,
att vi träffas någon gång i samma smala
korridor, hoppas jag att han till dess
genomgått någon slags kur, för att blifva
utaf med sin alltför öfverflödiga korpulens.

Ja, som konduktörn sade, efter en
halftimmes resa voro vi framme, och
då hade vi, som väl var, redan blifvit
kvitt den besvärliga reskamraten.

Skjutsen stod och väntade. En lång,
smärt man, Margretas bror, kom mig till
mötes och berättade genast, att jag var
mycket efterlängtad af hans syster, och
för honom själf var det ett stort nöje,
att få förnya den blott alltför kortvariga
bekantskapen från hans sista
Stockholmsbesök.

Vägen förde genom en stor skog. På
bägge sidor låg snön i stora drifvor,
liksom vallar, hvilka bildats af plogen.
Naturen är härlig i Jämtland, och denna
kväll tycktes den riktigt hafva klädt sig i
festskrud. Vi foro genom ett snölandskap,
hvars like jag aldrig skådat och jag
glömde nästan bort, att min reskamrat gjorde
ansträngningar att få ett samtal i gång.
Plötsligt glesnade skogen och framför oss
låg en liten sjö. Jag blef tillfrågad om
jag var rädd för att fara öfver sjön —
den brukade användas som genväg
vintertiden — om så var kunde vi fortsätta
skogsvägen, fast vi därigenom skulle
komma hem betydligt mycket senare. Jag
beslutade mig genast för isfärden och snart
bar det af i hvinande fart. Tusentals
stjärnor tindrade på det mörka fästet, och
där vinden sopat isen fri från snö,
speglade månen sig i den blanka ytan. Nu
skymtade den mörka skogen oss åter till
mötes. De snöhöljda granarna kastade
långa, hemska skuggor, och jag började
nästan tycka, att det var kusligt. Jag
kände mig också trött och längtade till
hvila, hvarför jag frågade om vi inte snart
voro framme. »Jo, nu är det bara en
liten bit kvar», fick jag till svar. Och
när skogen denna gång glesnade, sågo vi
ljus lysa från en herrgårdsliknande
byggnad helt nära. Det var »Solhem». Vi
körde in på den stora gården, där vi allra
först välkomnades af en
Newfoundlandshunds högljudda skall. Strax därpå låg jag i
Margretas armar, och hon gaf på det mest
rörande sätt sin glädje tillkänna. Patron
Hede och hans fru stodo i hallen och hälsade
mig välkommen under det att deras son
hjälpte mig af med ytterplaggen. Jag
skulle bo i Margretas rum, och det hade
jag naturligtvis ingenting emot. Innan vi
dock gingo till hvila måste vi tänka på
kvällsvarden, som redan stod och väntade
i salen. Jag riktigt skämdes öfver min
»glupskhet», men jag kunde hafva
rättighet till att vara hungrig, som egentligen
inte förtärt något ordentligt på hela dagen.
Efter att hafva önskat »god natt» skildes
vi från den öfriga familjen och
gingo upp igen. Först nu gaf jag mig
tid till att närmare se mig omkring i
Margretas rum. Allting var så nätt och
trefligt ordnat. Man riktigt såg huru
hemtrefnaden bredde ut sin famn för att hälsa
julen välkommen. En brasa kastade ett
fladdrande sken öfver de hvita möblerna i
rummet så att man nästan kunde inbilla
sig att små andeväsen förirrat sig in i vår
fredliga bostad. Vi slogo oss båda ned
framför elden under det vi pratade om gamla
minnen från kamratåren, om våra
nuvarande intressen och förhållanden, och till
sist kommo vi in på öfverraskningar och
hemligheter för morgondagen, så att
innan vi kommo till ro var det redan midnatt.

***

När jag vaknade nästa morgon,
upptäckte jag en liten änglalik varelse, som
satt på min sängkant och betraktade mig.
Yrvaken, som jag var, visste jag knappt
om det var Margreta eller en julängel,
men det fick jag snart klart för mig, ty
i nästa ögonblick slog Margreta armarna
om min hals och gaf mig morgonkyssen.

»Tänk, i dag är det »dopparda’n», sade
hon, »och du är hos oss, Ejvor. Du kan
inte ana, huru roligt det är att få rå om
dig.»

— »Min kära, lilla vän, det är ändå
roligare för mig, att veta mig vara
välkommen hos dig och de dina. Många
skulle tycka, att det vore besvärligt och
onödigt att upplåta sitt hem för gäster
midt under julhelgen. Därför känner jag
mig så mycket mer tacksam mot dina
föräldrar, som vilja skänka julglädje åt
en stackars ensam flicka, som jag.

Vi inträdde i salen, just som gongongen
kallade till frukost. Medan maten inbars
såg jag mig omkring i rummet. Det var
ordnadt i allmogestil: väggfasta bänkar,
målade i blågrönt med röda och hvita
blommor, på ena långväggen en öppen
spis, i ett hörn en gammal taffel, i ett
annat en spinnrock, som troligen mera
användes som prydnad än till flitigt
nyttjande.

Måltiden var slutad och vi buro in
julgranen. Den kära, gamla vännen från
barndomsdagar. Den var snart klädd —
en stor svensk flagga högst upp i toppen,
här ocn där bomull på grenarne, en massa
hvita ljus och så ett skimrande nät af
silfvertråd, som omslöt det hela — så såg
den ut. Ack, hvad den granen var
vacker! Kanske var det hälsningar från
Norrlands skogar, som gjorde att den för mina
ögon tedde sig vackrare än någonsin förr.

Före middagen gingo vi till vårt rum
igen. Denna gång bommade vi igen
dörren inifrån, så att inga obehöriga skulle
komma in — och i ett nu såg hela
rummet ut som ett »Jerusalems förstörelse».
Garderobdörrar och byrålådor öppnades
på vid gafvel och så staplades alla
öfverraskningarna upp på bord och stolar,
under det att vi själfva gräfde ned oss
bland omslagspaper, som låg utströdt på
golfvet. Nu sattes arbetet i gång. Vi
lågo framstupa på »alla fyra» och lackade
de mest vidunderliga paket. Sedan
diktades vers, med eller utan rim, det gjorde
detsamma, bara det fanns någon reson uti.
Ja, det händer nog att den också uteblef
ibland. Äntligen voro vi färdiga och vi
traskade nu ned med våra »klappar» —
Margretas hade jag ännu inte lackat in — 
för att lägga dem i julklappskorgen
tillsammans med de andra.

Det var nu tid att »doppa i grytan».
Vi åto i köket, där ett långt bord stod
dukat. »Far» tog plats i högsätet. Han
skar för af julskinkan, korfven och salta
köttet. »Mor» satte sig till höger om
honom och skar brödet. Kring nedre
ändan af bordet sutto drängar och pigor
församlade. De hade i uppdrag att se till
att inte ölet tog slut i »stånkan», som
skulle gå laget rundt. »Far» sade ett ord
till mig, som jag först inte riktigt hörde,
men då han nästa gång uttalade samma
ord, nämligen »Permatsa», hade jag, tack
vare min bordsgrannes hjälp, reda på hur
jag skulle säga och nu frågade jag genast:
»Hvad vill du?» och han svarade: »Jag
vill dricka», på hvilket jag gaf honom
mitt medgifvande genom att säga: »Drick
då!» Återigen ljöd: »Permatsa» och jag
frågade: »Hvad vill du?» »Jag har
druckit» svarades det från högsätet, och nu
sufflerade åter min hjälpsamme granne:
»Hur smakar det?» »Känn på!»

Trästånkan aftorkades med en liten
serviett. Jag förde den till mina läppar, för
att dricka, men häjdades plötsligt af ett:
»Stopp, stopp!» åtföljdt af muntra
skrattsalfvor. Men hur var det jag skulle säga
nu då? »Permatsa», ja, så hette det ju
och så fortsatte man att fråga och svara
under det stånkan gick vidare. Den
stadiga måltiden afslutades med en lätt
dessert, bestående af sandbakelser och sylt;
sedan var doppmiddagen undanstökad.

Nu skyndade jag upp på vårt rum, för
att i min stilla ensamhet göra Margretas
julklapp i ordning. Jag kunde ju inte
lacka in den när hon själf var i närheten,
men nu var det ett lämpligt tillfälle för
mig, då hon var upptagen på annat håll.
När jag var som ifrigast sysselsatt därmed
knackade någon på dörren, och på mitt:
»Hvem är det?» frågade en välbekant röst
om han inte fick hålla fröken Ejvor
sällskap, eftersom syster Margreta måste hjälpa
till med att ordna litet därnere i salen.
Jag var tacksam för detta sällskap, ty just
nu behöfde jag någon, som hade anlag
för att dikta vers, och sålunda kunde
hitta på något riktigt roligt, hänsyftande
både på paketets innehåll och på
adressaten.

Om en stund kungjordes det att vi
skulle dela ut julklapparna. Par om par
gingo vi in i salen, med »far» och »mor»
i spetsen, vi ungdomar följde dem hack
i häl, och sedan kom tjänstepersonalen.
Granen stod tänd och bredvid den hade
julklappskorgen fått sin plats. »Far» satte
sig i korgstolen, som var framsatt för hans
räkning. Sedan han läst en julpsalm,
sjöng »mor» och Margrete ett par vackra
bitar, och under tiden »mojade» vi oss
med allehanda godsaker, som »mor»
delat ut i julhögarna.

Snart kommo paketen dansande. »Far»
läste upp, hvad som stod skrifvet utanpå
dem: »Om du under kronan stannar,
akta dig för närmsta grannar». Ett
paket adresserat till mig. Jag hade fått en
mistelkvist. Gifvaren gaf sig visserligen
inte till känna, men jag anade dock hvem
han var. Jag fick en massa andra
småsaker också, men ingen bland dem störde
min sinnesro så, som misteln hade gjort.
Jag förstod alltför väl att det låg allvar
under skämtet, men för att icke visa hvad
jag kände, hängde jag upp den lilla kvisten
under kronan i taket, för att därigenom
bortvända misstankar.

Julklapparna voro utdelade. Vi skulle
nu äta lutfisk och gröt. »Det skall bli
roligt att se, hvem som får bönan» menade
»far». »Ja, om vi skulle försöka gissa,
hvem som blir den lyckliga» inföll
Margreta, i det hon ifrigt började söka i sin
tallrik efter den dyrbara skatten. »Ack,
kära Margreta, bekymra dig inte öfver
den saken», sade hennes bror, »jag har
fått den». — »Har <i>du</i> fått den? Hvad
skall du med den att göra, du har väl
ändå kommit ifrån giftastankarna, eller
hur?» —- »Ja, inte för att jag tror »bönan»
har något med den saken att skaffa, om
jag gifter mig eller ej, men så
mossbevuxen är jag väl inte ändå, att jag
anses för gammal att tänka på sådana
saker». Då han yttrade de sista orden
fäste han blicken på mig, liksom önskade
han höra, hvad jag hade för åsikter och
jag sade då att han visst inte var för
gammal, men att han tycktes hafva
öfverlagdt med sig själf alltför länge innan
han kommit till något afgörande resultat.»

»Mor» satte sig ånyo vid taffeln.
Denna gång spelade hon en gammalpolska,
och vi följde musikens toner i mjuka,
graciösa rörelser.

Innan de sista glöden i brasen
förkolnat, slogo vi oss ned kring spisen. »Far»
tände sin långa sjöskumspipa, och med
stor andakt åhörde vi hans skräckinjagande
spökhistorier, accompagnerade af
kaffekitteln, som puttrande stod bland
glöderna på sin lilla trefot. Till sist läste »far»
den vackra dikten »Tomten», af Rydberg.
Därefter gingo vi till hvila, efter att först
kommit öfverens om att följande morgon
fara till julottan. Jag hade svårt för att
somna den kvällen. Den ena tanken jagade
den andra. Månljuset silade in genom
gardinspringan. Jag mindes den vackra dikten,
som jag nyss hört läsas därnere, och jag
började läsa den i mina tankar:

<poem>
»Midvinternattens köld är hård,
Stjärnorna gnistra och glimma,
Alla sofva i enslig gård,
Djupt under midnattstimma;
Månen vandrar sin tysta ban,
Snön lyser hvit på fur och gran,
Snön lyser hvit på taken
Endast tomten är vaken ...»
</poem>

***

Jag vaknade vid ljudet af att någon
öppnade dörren till vårt rum, och när jag
såg närmare efter, möttes mina blickar af
ett par blåa ögon, som tittade ut genom
ett bockhufvud. Det var Margretas broder,
som klädt ut sig till julbock, för att
skrämma mig, men jag bevarade mitt lugn
och jagade odjuret på flykten genom att
skrattande bombardera det med min
hufvudkudde. — Efteråt inkom Brita, husan,
klädd som Lucia, för att bjuda oss kaffe
på sängen. Hon sade att »stintorna måste
ha nå’t å mor’na sej me’, så de’ int’
skulle somna i otta’.»

Vi klädde oss med hast, och snart voro
vi instufvade i slädarna, bland filtar och
varma skinnfällar. Alla skulle vi fara till
julottan; äfven drängar och pigor fingo
följa med, någon måste dock stanna
hemma för att se till ljusen, hvilka enligt
gammal sed stodo tända i alla fönster,
och det lofvade Brita göra.

Hej, nu sattes slädarne i gång. Nero
sprang före och skällde. Hans långa öron
flaxade som vingar då han satte af i den
vildaste jakt. Då och då gnodde han
tillbaka, liksom ville han öfvertyga sig
om att vi inte lurade honom och körde
en annan väg, och sedan bar det af i
en om möjligt ännu vildare galopp. Det
var vackert att se de välskötta hästarna,
som drogo alla dessa slädar, i hvilka
hvar och en af de åkande lyste vägen
med en brinnande fackla. Snart blandade
sig bjällerklangen från våra hästar med
kyrkklockorna och vi kunde se den
upplysta kyrkan framskymta mellan
trädstammarna.

Sedan julspalmen sjungits, höll prosten
en vacker predikan, och när så ytterligare
några sånger förtonat, gjorde vi oss i
ordning för hemfärden. Det hade nu börjat
dagas. Den uppgående solen kastade sina
första strålar på de snöprydda granarna,
hvilka därvid gnistrade, liksom öfversållade
af oräkneliga diamanter. Under muntert
samspråk foro vi vägen framåt. Margreta
och jag sutto i samma släde. Hennes
bror skjutsade. Vi rådslogo om huru vi
lämpligast skulle kunna roa oss på
förmiddagen och kommo till det resultat, att
först göra en rond på egendomen och
sedan fara ut på stålsko. Från min sida
mottogs detta förslag med förtjusning,
och sedan vi frukosterat, följdes vi åt till
Lars ryktare för att hälsa på hans granna
hästar i stallet. Nero ville också göra
sällskap, och det var ju ingen som
missunnade honom det. Han visste nog att
vi hade fickorna fulla med socker till
hästarna, och så nedriga kunde vi väl då
inte vara mot honom, att inte han skulle
få en bit också, om han »satt vackert».
Hunden och jag blefvo snart goda vänner
och Margretas bror gjorde en liten
antydan om, att han fruktade för att Nero en
vacker dag skulle blifva hans rival, på
hvilket hans kloka syster svarade, att »tar
Ejvor den ene, så får hon nog den andra på
köpet.»

Vi gingo nu vidare. Ett litet stycke
från stallet låg ladugården. Lisa höll just
på att mjölka då vi kommo dit in. Hon
bjöd mig dricka varm, nysilad mjölk ur
en bleckbunke och denna lät hon sedan
gå vidare till mina följeslagare. Lisa var
»fäbojänta», och hade mycket att berätta
för oss om lifvet på fäbovallarna. Det
var roligt att höra på henne, och när vi
så lämnade ladugården, joddlade hon en
bit i sin ensamhet. I mitt tycke, en
ganska vacker afskedshälsning.

Färden gick vidare. I mejeriet hvilade
arbetet, ty all kärning och ystning hade
naturligtvis undanstökats före julhelgen.
Visthusbodar och källare besökte vi
endast helt hastig, där fanns ingenting
särskildt, som kunde fängsla ögat. »Du
skulle kommit hit för en vecka sedan, så
hade du kunnat lära dig hur man brygger
julöl, bakar bröd och stoppar korf. Det
må du tro är roligt att se på, och ändå
roligare är det, då man själf får vara med»,
sade Margreta, »men det är ju inte värre,
än att det kan återstå till nästa år». —
»Du är lycklig, du, som äger ett sådant
hem», var det enda jag kunde gifva till
svar. Och min innersta tanke var en
önskan, att det skulle bjudas mig tillfälle,
att en gång riktigt få njuta af lifvet på
landet ...

Vi hade nu gått upp på vårt rum, för
att göra oss i ordning till
skridskoutfärden. — »Ejvor, kom nu, Herbert står
därnere och väntar på oss.» — Jag
slängde skridskorna på axeln och kastade en
sista blick i spegeln, för att öfvertyga mig
om sportdräkten satt som den borde.

En kvarts timmes promenad och vi voro
framme vid bestämmelseorten. Vår artiga
kavaljer spände på oss skridskorna och
så bar det af med vindens hastighet öfver
den frusna sjön. Margreta var sötare än
vanligt i sin gråa vadmalsdräkt. Hon såg
ut som hälsan själf, med sin klara hy,
sina strålande ögon och det välformade
ansiktet omslutet af små ljusa lockar,
hvilka nyfiket tittade fram under hennes
rödstickade toppmössa. Vi roade oss med
att åka figurer, dansa och leka »ta fatt»,
och nu — såsom alltid då man har
trefligt sällskap — hade tiden gått så hastigt
att vi måste begifva oss hemåt igen.

Det skulle komma främmande till
middagen. Ett sorl af röster i stora hallen,
blandadt med hästtramp och bjällerklang
utifrån, trängde då och då upp till vårt
rum, där vi ännu voro sysselsatta med att
ordna våra toiletter. En mörkröd ros på
min klädning — och jag var redo att i
Margretas sällskap gå ned och hälsa på
gästerna. Alla hade anländt. Bland dem
funnos flera vänninor till Margreta, och
ungherrar jämnåriga med hennes bror.

Middagen var dukad i »hästskobord».
Jag fördes till bordet af min aldrig
tröttnande kavaljer, och när vi drucko den
första skålen — julens skål — föreslog
Margreta att Herbert och jag skulle lägga
bort titlarne. Han var ju så sympatisk och
tillika min bästa väninnas bror, hvarför jag
gärna gick in på hennes förslag, och innan
vi själfva visste af det, voro vi riktigt
goda vänner. Efter middagen samlade
sig de äldre i förmaket, och ungdomen
regerade i salen. Vi dansade nästan hela
kvällen, men gjorde emellanåt små pauser,
då någon af gästerna underhöll oss med ett
litet sång- eller musiknummer. Någon
spelade upp en vals. Herbert kom och
bjöd mig sin arm. »Hvem har gifvit
dig den där rosen, Ejvor? — »Ja, säg
det om du kan! Försök inte att
gå några slingervägar, jag såg alltför
tydligt att julbocken kastade den i min
säng i morse, och jag tog hand om den,
för att kunna pryda mig med den vid
lämpligt tillfälle; som du kan förstå, satte
jag värde på den vackra blomman».
Herberts kinder öfvergöts af en varm rodnad.
Vi hade tvärstannat. »Akta dig, Ejvor!
Är du inte rädd för att stå under misteln,
när du har mig så nära? frågade han.
Jag ryckte till liksom jag blifvit väckt ur
en dröm. Leende drog jag mig litet åt
sidan; äfven Herbert log, men det var
något i hans blick som kom mitt hjärta
att klappa våldsamt.

Vi dansade ännu ett par hvarf
tillsammans, och sedan gingo vi ut på
glasverandan. Där var luften svalare. Vi slogo
oss ned på en soffa. Återigen såg jag
detta snölandskap, samma stjärnströdda
himmel, samma månsken, och jag tänkte
på den första kvällen, då jag satt vid hans
sida i släden. Tänk, huru mycket hade
inte händt under dessa dagar?

— »Ejvor, hvad tänker du på?
frågade Herbert med låg stämma. Jag kunde
ej svara, men vände bort hufvudet.

»Ejvor, hvad är det, har jag gjort dig
ledsen?» Han lutade sig fram emot mig
och — — jag vet ej själf hur det gick
till, men innan jag hann besinna hade han
fattat mitt hufvud mellan sina händer och
kysst mig.

Nästan i samma ögonblick hördes
Margretas röst alldeles bakom oss, undrande
hvar vi höllo hus. Vi reste oss hastigt
och jag gick fram till fönstret för att ej
mina brännande kinder skulle förråda mig.

Många gånger sedan under kvällens
lopp, då någon hänsyftade på misteln och
de rättigheter den gaf, möttes Herberts
och mina blickar, och mitt hjärta slog
våldsamt därvid.

Några af sällskapet hade börjat leka
pantlekar och vi öfriga sällade oss nu till
dem. Snart öfvergick man till att berätta
historier och en af gästerna omtalade en
hel del norrländska bruk, såsom
»drömgröt», »spå i vedträ», m. m. »Ska vi
försöka med vedträn?» frågade en liten
pigg 16-årig tös. Utan ett ord vidare
rusade vi alla upp och ut till vedboden i
mörker och köld, nappade åt oss första
bästa vedträ vi kunde få tag i och så in
igen, hållande våra spåmän på ryggen.
»Ett, tu, tre!» kommenderade Margreta
och hvar och en räckte fram vedträet till
allmänt beskådande. Jag hade fått tag i
en lång, smal sticka, som mycket väl
kunde gälla som symbol för Herbert. Jag
såg upp och mötte hans blick, men när
jag såg huru hans blifvande fru tog sig ut,
brast jag i gapskratt. Han hade ett
knöligt, kort vedträ, som just var raka
motsatsen till min figur. Margreta hade äfven
fått syn på det kap hennes bror gjort,
och instämde genast i min munterhet.
»Jojo, kära bror», skämtade hon, »så går
det när man väljer för länge bland
klöfvern, då stannar man slutligen i starr’n.
Du kommer naturligtvis som 50 à 60 års
ungkarl att gifta dig med din gamla
hushållerska, hvars fagra gestalt vi nu kunna
tänka oss». Herbert rodnade som en ung
flicka och slängde förargad sitt vedträ i
den öppna spiseln. Det skämtades både
med den ene och den andre, men som jag
var främling, kunde jag ju ej förstå de
små anspelningarne hvartill vedträden gåfvo
anledning.

Blott alltför snart tog denna glada dag
slut och när gästerna blifvit instufvade i
pälsar och fällar och med fackelbloss och
bjällerklang kört hemåt, tänkte jag på,
att nästa släda som körde ut från gården
förde äfven mig bort och vid denna tanke
trängde tårarna upp i mina ögon. »Hur
är det fatt, Ejvor?» frågade mor Sigrid
oroligt. Jag torkade hastigt bort tårarne,
log mot henne och i det jag fattade
hennes hand och kysste den, svarade jag
dämpadt: »Nästa gång är det jag som
reser — åh, jag har varit så lycklig här».
Hon tog mig i famn och sade: »Men du
kommer snart igen, inte sannt? Vi ha
gjort upp att du skall vara här under hela
din semester i sommar. Du skall få se,
hur vackert här är då, och det blir så
roligt för oss alla om du kommer,
isynnerhet för Margreta». »Ja, söta rara
Ejvor, lofva att du kommer», bad Margreta
så smeksamt som en liten kissunge. Ack,
hon behöfde minsann ej be förgäfves.
Jag lofvade glädjestrålande, och — var
det månne inbillning att jag tyckte
Herbert såg så glad ut. Han gick hastigt
fram till kronan och sträckte ut handen
efter misteln. »Skall den stanna här,
Ejvor, tills du kommer igen?» frågade han,
och jag trodde mig förstå den mening,
som låg under hans fråga. »Du kan ju
dela den, så att jag får en liten kvist med
mig som minne. Annars tror jag kanske,
att denna tid endast varit en dröm.»

Ja, som en dröm, så hastigt hade dessa
dagar flugit hän, och så ljufva hade de
varit, i synnerhet den sista. Sedan
Margreta somnat, låg jag ännu länge vaken
och återkallade i mitt minne allt som
händt. Alltsammans hade gått så snabbt
att jag nästan blef skrämd däraf. Var
det väl möjligt, att jag på denna korta
tid så fäst mitt hjärta vid Herbert att det
alltid skulle tillhöra honom? Och han —
hade jag äfven vunnit hans kärlek eller — 
 — — nej, den tanken att han endast roat
sig med mig, ville jag ej hysa en sekund
ens. Men huruvida hans känsla för mig
var något mera än ett öfvergående tycke,
ja, det skulle framtiden utvisa. Måhända
var den skilsmässa som nu förestod en
nyttig pröfvotid för oss båda, och hur står
det i visan: »Intet är som väntans tider».

***

Tidigt följande morgon reste jag.
Herbert skjutsade till stationen, men Margreta
ville ovillkorligen följa med och sålunda
fingo vi intet tillfälle att vara ensamna,
som jag hade hoppats. Och nu är jag
åter i Stockholm, arbetar på kontoret hela
dagarna, medan tankarna flyga långt, långt
bort ibland, till djupa skogar och
glittrande snö, till juljus och ett par
strålande blå ögon och fastän det är högst
opassande på ett kontor, gnolar jag ibland:

»Jag kunde se in i ditt ögonpar<br>
och glömma bort allt hvad som är och
som var,<br>
och slå mina armar så fast om din hals,<br>
du vet inte du, det vet ingen alls,<br>
hur jag utaf hjärtat dig älskar!»

Och hemma på mitt skrifbord står en
liten mistelkvist, — ack, visste jag bara
om den är ett framtidshopp eller endast
— ett minne.

<tab><tab><tab><tab><i>Thora</i>.

<img></img>
</chapter>

<big><b>Ur verkligheten</b></big>, <big><i>Stockholmsbild</i></big>, för
»Tjänarinnebladet», af <big><i>Walborg Ulrich</i></big>.
På grund af bristande utrymme i detta n:r,
inflyter fortsättningen på denna berättelse
i n:r 1, 1908.

<img></img>

<chapter name="Kritiken mot Stockholms Tjänarinneförening af M.Q.">
<h2>Kritiken mot Stockholms
Tjänarinneförening.</h2>

Under höstens lopp har Göteborgs
tjänarinneförening vid tvänne offentligt
anordnade möten agiterat för tillslutning till
sin förening. Vid dessa möten ha som
talare varit engagerade hr Leon Lindfors
och någon kvinnlig partivän från
Stockholm, hvilken, är mig ännu obekant och
hör för öfrigt inte hit. Att Göteborgs
tjänarinneförening utvecklar agitation bland
sina kamrater hedrar den och att den har
frihet att välja föredragshållare efter egen
smak, är helt naturligt. En sak, som
däremot förefaller mig vara något oresonlig,
är att man vid ett af dessa möten sökt
framställa Stockholms tjänarinneförening
som värdelös eller »snedvriden». För
närvarande kan jag icke dela den meningen
och vill därför be hr Lindfors påminna
sig Stockholmsföreningens tillkomst, som
han nog känner till. När tjänarinnefrågan
på hösten 1903 var föremål för så
lidelsefull diskussion, uttalade sig de borgerliga
tidningarne, alla utan undantag, i alldeles
samma försmädliga ordalag som en stor
del af Göteborgstidningarne senare gjort
ifråga om Göteborgsföreningens
agitationsmöten, och om det inte toge så stort
utrymme, skulle jag kunna citera massor af
uttalanden sedan den tiden, men de skola
inte glömmas vid tillfällen då de kunna
vara till nytta.

Vid ett af dessa agitationsmöten för
tjänarinnor, tillsattes som bekant, en
kommitté, bestående af representanter från
både tjänare och husmödrar, med uppdrag
att lägga grundvalen för en blifvande
förenings verksamhet. Och härför vidtog
ett omsorgsfullt och vidtomfattande arbete
med frågecirkulär o. d. När man så efter
strider och besvär hade fått fram ett
program, som borde kunnat antagas af alla,
såväl tjänare som husmödrar, bildades
föreningen och något öfver 50 tjänarinnor
anmälde sitt inträde i densamma. Till
grund för utarbetandet af såväl stadgarne
som kontraktsblanketterna låg det program
och de stadgar och blanketter, som med
framgång användts af Köpenhamns
tjänarinneförening sedan den bildades. Vi
vilja, säges det i programmet, arbeta för
tjänares såväl fackliga som allmänmänskliga
upplysning och utbildning genom kurser,
föredrag, samkväm o. d. och hoppas också
få till stånd en egen platsanskaffning, en
egen tidning och en egen fackskola. I
stadgarne framhålles betydelsen af ordnade
arbetsaftal med möjligast bestämda fritider.

Att häri ligger de närmaste medlen för
tjänarinnekårens höjande, därom kan väl
icke råda mer än en mening. Inte har
man väl heller rätt att klandra föreningens
arbete på förverkligandet af dessa punkter.
Det har gått jämt och säkert framåt från
den första fasta platsen för
föreningsmötenas afhållande till den egna lokalen med
expedition, platsanskaffningsbyrå och
redaktion för tidningen »Tjänarinnebladet»
och i höst har man lagt grundplåten till
en blifvande fackskola. I stället för att
vara förfelad, ser det ut som om den
föreningen arbetade allvarligt och med full
förståelse för sin uppgift. Men, säger
man, ni ha husmödrar med såsom
medlemmar af föreningen! Ja, visserligen,
men den som, hr Lindfors, har en smula
kännedom om den upprörda stämning som
var rådande bland Stockholms husmödrar
vid tiden för Tjänarinneföreningens
bildande, den må inte förvånas öfver att
Tjänarinneföreningen af klokhetsskäl antog
denna organisationsform. De passiva
medlemmarne ha icke tillträde till de
föreningsmöten där beslut fattas och de detta slags
medlemmar, som Stockholmsföreningen
hittills haft, har icke varit den till någon
skada, snarare tvärtom.

För en person med moderna
organisationsbegrepp, kan väl denna form för
organisation anses något föråldrad och
påminna om patriarkalism, men, ärade hr
Lindfors och öfriga kritici, ännu så länge
ha vi endast lösa föreningar på detta
organisationsområde och hinna vi bara så
långt att tjänarinnornas organisationer få
fast fot här i landet och en förbundsform,
så kunna de väl alltid bli ense om de
passiva medlemmarne.<tab><tab><i>M. Q.</i>

<img></img>
</chapter>

<chapter name="Tjänarinneföreningens höstmarknad af E.L."> 
<h2>Tjänarinneföreningens
höstmarknad.</h2>

Den 26 och 27 hade
Tjänarinneföreningen sin basar, med syfte att bilda en
grundfond till den fackskola för
tjänarinnor, som från första början af dess
tillvaro varit Tjänarinneföreningens plan att
en gång sätta i verket.

Basaren bjöd på många både nyttiga
och vackra saker och då den annonserade
sig som »höstmarknad», hade rummen
dekorerats med sådant som hösten bjuder
på. Stora kvistar af nyponbuskar och
berberis med sina röda bär samt höstlöf
prydde väggarna och ett synnerligen
vackert fruktstånd upptog ena kortväggen.

Vid tombolan, som man icke förrän i
sista stunden fick Öfverståthållareämbetets
tillstånd att öppna, var fullt af besökande
som frestade den osäkra lyckan, och många
voro nog de som blefvo besvikna i
hoppet om att vinna någon af de värdefulla
vinsterna. En hel promenadkostym ståtade
bland de andra vinsterna och stor undran
rådde hvem som skulle lyckas vinna den,
men båda dagarne gingo och just detta
nummer kom icke ut. Litet hvar började
finna detta nästan retsamt. Så, just som
basaren skulle stängas, kom en ung herre
in och tog en lott och till allas förvåning
och jubel drog han n:r 500, kostymens
nummer. Den unge herrn såg helt
förlägen ut, inte kunde han bära hem en hel
damkostym, och så lämnade han sin vinst
till flickorna vid tombolan att kristligen
dela som de själfva önskade sig emellan.

I det inre rummet fanns smörgåsar,
tårtor och annat af flickorna själfva
hembakadt bröd, the och kaffe, som af alla
prisades såsom utomordentligt godt,
hvilket undertecknad också kan intyga att det
var.

Att allas vår Pelle och Mats höllo
publiken vid godt humör, behöfver knappast
nämnas. De spelade också flera gånger i
den lilla nätta pjesen »På Ekoberget».
Utrymmet var litet och bakom kulisserna var
det trångt, men små missöden i följd
däraf väckte endast munterhet, och scenen
var en så äkta skogsinteriör, att den väckte
allmän beundran. Stora granar och enar
utgjorde fonden och framför dessa såg
man en mossig klipphäll. Det var en hel
matta af mossa, som af föreningens
energiska ordförande hade lossats från en
berghäll i skärgården, rullats ihop och
släpats med allt det öfriga, som hon
därute skaffat hem för att pryda lokalen med.
Det riktigt luktade skog därinne och de
spelande gjorde sin sak lika bra, som vi
förr sett dem i den lilla näpna pjesen.
Andra dagen uppträdde de på annat ställe
men då roade Lydia Flod med sina visor
och berättelser.

Den synnerligen trefliga och småkvicka
»Tidnings-Kalle» bidrog till munterheten
och bör icke få förbigås med tystnad och
ej heller den granna zigenerskan, som
erbjöd sig att spå. Om hon uppenbarade
några hjärtans hemligheter kan jag icke
säga, det hann jag aldrig taga reda på.

Höstmarknaden var rätt bra besökt, en
stund på söndagsafton blef det till och med
så stor trängsel att många vände om.
Bättre hade ju varit om besöken blifvit
jämnare fördelade, då alla kunnat komma
in, men sådant får man ju aldrig beräkna.
Nog tycker man också att husmödrarna
kunde intresserat sig mera för basaren.
Det borde ju ligga äfven i deras intresse
att hjälpa till med bildandet af en fond,
som blefve till deras nytta lika mycket
som till tjänarinnornas. De klaga ju
ständigt öfver okunniga och dumma
tjänstflickor och borde därför kunna intressera
sig för en fackskola, som är ämnad att
afhjälpa denna brist. De lyste dock, så
när som på några få undantag, med sin
frånvaro.

Det gäller för föreningen att icke låta
modet falla eller att tröttna, utan hoppas
på den tid då både slöa husmödrar och
tjänarinnor skola vakna upp och förstå
sitt eget bästa. Men nog ser det ut som
om det vore långt till denna tid!

<tab><tab><tab><tab><i>E. L.</i>

<img></img>
</chapter> 

<chapter name="Litteratur af Q. och H.G.">
<h2>Litteratur.</h2>

<i>Arbetarekvinnorna och socialismen</i>
heter en broschyr, utgifven af
Social-demokratiska kvinnokonferensens
arbetsutskott på Soc.-dem. arbetarpartiets förlag
och skrifven af en af vårt partis mest
framstående skribenter, redaktör Fredrik
Ström. Författaren gifver oss, så långt
det är möjligt, i en liten broschyr
historiska upplysningar om kvinnans bundenhet,
både ekonomiskt och andligt, från äldsta
tider ända in i närvarande tid. Dagen i
oktober 1789, då nöden, eländet och
förtviflan gjorde Paris’ proletärkvinnor till ett
i beslutsamhet och harm mot utsugare och
brödfördyrare och dref många tusenden
af dem att med sina barn på armarne
tåga till »Versailles» och utkräfva rätten
att lefva, rätten att få bröd, är endast ett
»stjärnskott» i kvinnans historiska natt,
säger författaren. Det var den
gemensamma nöden som den gången gjorde
kvinnorna till hjältar. Sedan dess ha
förhållandena ändrats. Maskinen, som gjort
så stora revolter på alla områden, har
med sin arbetslättande inverkan gjort att
kvinnorna kunna mata dem lika väl som
männen och eftersom den kvinnliga
arbetskraften sålde sig billigare än den manliga,
valde fabrikanterna den förra för att
erhålla så mycket större profit på arbetet.
Om inte männen skulle tvingas till
arbetslöshet sågo de sig nödsakade att arbeta
för samma betalning som kvinnorna. I
stället för att vara en välsignelse, förde
maskinen i öfvergångsåren med sig mycket
elände. Kvinnorna tvingades in i
industrien, emedan det arbete de förut
sysselsatt sig med i hemmet, utfördes lika godt
och till billigare pris än kvinnan i
hemmet kunde tillverka det för och hennes
arbete på fabriken betalades också något
bättre än i hemmet, men dock betydligt
mindre än mannens. Vid hvarje nytt
framsteg i maskintekniken drefvos männen i
arbetslöshet och kvinnorna i arbete.
Under sådana förhållanden urståndsattes
mannen att underhålla familjen. Först genom
organisationen blef det möjligt att till en
del inverka reglerande på dessa osunda
förhållanden. Det var icke lättsinne eller
olust för husligt arbete som drefvo
kvinnorna bort från hemmen och till
arbetsmarknaden, utan det var nöden och längtan
efter frihet. Men eftersom kvinnoarbetet
icke kan afskaffas, måste män och kvinnor
arbeta för gemensamma intressen.
Kvinnan såväl som mannen måste organisera
sig både fackligt och politiskt. Kvinnorna
måste lära sig förstå att lagstiftningsarbetet
äfven rör dem som människor och
medborgarinnor, såsom arbeterskor, såsom
hustrur och mödrar. Och om kvinnan
ger sig tid och ser efter hvilket af de
många politiska partierna som odelat
arbetar för allas likställighet, så finner hon
att det är socialismen, ty den vill göra
henne till medborgarinna i samhället och
ställa henne jämnbördig med mannen.
Kvinnan skall vara med i
lagstiftningsarbetet, ty det är hon som får fostra upp
det kommande släktet och arbetarekvinnan
skulle vara med därom framför någon
annan, ty det är hon som får bära de största
bekymren och vara offer för det mesta
samhällseländet. Det är därför nödvändigt
att arbetarkvinnan inser sina skyldigheter
mot sig själf, samhället och eftervärlden.
Hon skall lära sig förstå männens kamp,
sätta sig in i vår tids brännande frågor
och skola sig för deltagandet i
proletariatets gemensamma arbete, ty »kvinnor, I
ägen i bröstet en hjärtanas makt, ej åt
andra förlänt», därför »kvinnor, sluten er
samman att grunda en ljusets och 
framtidens makt», ty »kvinnor, i vaggorna
gunga den sådd, som gör framtiden klen
eller stor.»

Det är att hoppas att denna
entusiastiska, lättlästa och agigatoriska lilla bok
skall läsas af alla landets arbetarkvinnor.
Den erhålles för en tioöring. Det är
verkligen glädjande att på detta område,
som förut varit så fattigt på litteratur, nu
skymtar en ljusning till det bättre.

<tab><tab><tab><tab><i>Q.</i>

***

<i>I Skärselden</i>, af Kristina Nilsson
(Albert Bonniers förlag) pris 2 kr.

I Skärselden är ett nytt arbete af den
skånska författarinnan. Det är en
fortsättning på hennes förut utgifna bok »Två
Kvinnor». Den är ledigt och lätt skrifven
på skånskt bygdemål. I denna bok
erkänner författarinnan sin ståndpunkt till
arbetarefrågan, i synnerhet landsbygdens
tjänande klass. Hon skildrar hur »pigorna»
på landet har det, hur de få nöja sig med
ett eländigt hål till rum att krypa i, hur
maten för det mesta består af sill, potatis
och separerad mjölk och nöjet det är att
gå i kyrkan; men, säger författarinnan
»inte vill husbönder räkna sina pigor och
drängar i syskonskaran och vårda sig om
deras kroppar såsom de göra om deras
själar». Och sedan när nyare tiders kultur
kommit till bygden i form af en
socialdemokratisk ungdomsklubb som uppväcker den
sofvande ungdomen, då himla sig
husbönder öfver tjänarne som hafva det så bra,
som slippa att hafva bry och bekymmer
för något, utan bara äro lata och inte
vilja arbeta.

Boken är en skatt och bör läsas af alla
och i synnerhet af den klass från hvilken
författarinnan själf utgått. Den är fullt
öfverensstämmande med verkliga
förhållandet.<tab><tab><i>H. G.</i>

<img></img>
</chapter> 

<chapter name="Tjänsteförhållanden i Amerika">
<h2>Tjänsteförhållanden
i Amerika.</h2>

Öfver detta ämne höll en doktor Elsa
Conrad från Amerika föredrag i Berlin
fredagen den 15 nov. 1907. Mötet var
anordnat af borgerliga kvinnor och en
mängd tjänstflickor voro närvarande, som
med stort intresse åhörde d:r Conrads
föredrag. Hon hälsade den unga tyska
tjänarinnerörelsen som en glädjande
företeelse och påvisade hurusom en stor del
af hushållsarbetet öfvertagits af industrin
och därmed hade tjänarnes ställning
betydligt förändrats. Genom en rad
uppfinningar på det husliga arbetsområdet hade
ett stort antal tjänare gjorts öfverflödiga
och i stället måst gå öfver i industrien.
Äfven bland tjänarne börjar nu
klassmedvetandet att vakna och den nya
tjänarinnerörelsen gifver vid handen att det förut
mera personliga förhållandet mellan tjänare
och husbönder kommer att aflösas af rent
fackliga aftal. Detta är förhållandet i
mycket stor utsträckning i Amerika. Tal.
skildrade sina egna erfarenheter i
tjänarespörsmålet från Nordamerika. Under
nybyggesperioden såldes tjänare från England
till Amerika på bestämda tider och måste
antaga platser på 5 och 7 år. Ofta
behandlades de mycket sämre än negrerna.
Under år 1666 såldes från England 10 000
tjänare till Amerika och först i slutet af
1700-talet stiftades lagar till skydd för
tjänarne. I dessa lagar inrymdes sådana
bestämmelser som om en tjänare fick en
tand inslagen eller ett öga skadat af sin
husbonde, ägde han rätt att lämna platsen;
men rymmande ur platserna straffades i
regel hårdt.

Under den andra perioden, som började
med oafhängighetskriget 1776 och pågick
till den stora invandringen 1850, började
en bättre tid för tjänstefolket. De hvita
tjänarne blefvo fria och ansågos som
medlemmar af familjen och behandlades som
sådana.

Den tredje perioden däremot kom med
helt andra förhållanden. Hungersnöden i
Irland 1846 dref icke mindre än 100,000
personer till Förenta Staterna. 1848 foro
stora massor från Tyskland till Amerika,
och bland de invandrande funnos ett stort
antal kvinnor. De flesta af dem togo
platser som tjänsteflickor. Dessa främlingar
behandlades af amerikanarne med största
ringaktning och ansågos af infödingarne
som barbarer. Ingen amerikansk flicka
ville mer antaga plats som tjänarinna,
därtill hade man ju främlingarna, som mycket
villigt antogo sådana platser.

Men obenägenheten mot att taga plats
som tjänare, ha också invandrarne erhållit
i Amerika. Alla infödda amerikanares
demokratiska sinnelag smittade också
främlingarne och för närvarande äro icke ens
hälften af alla lediga platser besatta trots
det, att det betalas mycket höga löner.
Ofta hör man talas om att kineser
användas som tjänstefolk, men det är icke
fallet. I oststaterna är det vanligt att man
anställer ett gift par och dessa få utföra
alla göromålen inom hemmet. Det är
också vanligt att man anställer mödrar
med ett barn, som tjänarinnor. Fattiga
studentskor utföra 4 à 5 timmar dagligen
husligt arbete, för att därigenom skaffa
sig penningar till studier. Den lägsta lön,
som någon tjänsteflicka erhåller i Amerika
är 3 à 4 dollar i veckan och det är
ganska vanligt att de betalas med 6 à 8
dollar i veckan. Kokerskor erhålla 12
och i många fall ända upp till 15 dollar
i veckan, (en dollar är 3,70 i svenskt mynt).
Tjänarne ha hvar och en sitt rum, där de
kunna mottaga gäster, de äta af samma
mat som tjänstegifvaren och ha samma
rätt som denne till alla för handen varande
bekvämligheter i våningen. Vid måltiderna
tilldelas de icke de sämsta smulorna, utan
de äga rätt att taga för sig af hvad de
själfva vilja. Portnyckel erhålla
tjänarinnorna öfver allt. Tjänarne äro där fria
människor, någon uppsägning förekommer
icke och husbönderna hafva icke några
skyldigheter mot sina tjänare, inte ens vid
sjukdomstillfälle äro de förpliktigade att
sörja för tjänarinnorna. Ea mörk punkt
i tjänarnes ställning är 
platsanskaffningsbyråerna. Många oerfarna, främmande
flickor som komma till Amerika, narras in
i bordeller och annat elände.

På grund af att det blifvit allt mer svårt
att erhålla tjänstfolk, har man i de Förenta
Staterna måst inrätta familjelifvet därefter.
Man lefver till stor del i stora
familjehotell, man reser utrikes och saknar absolut
hem efter våra begrepp.

Talarinnan uppmanade de närvarande
husmödrarne att tillmötesgå tjänarnes kraf.
Man skulle hafva mera aktning för sin
tjänarinna och tilltala henne med fröken. Hon
slutade sitt föredrag med den önskan att
de tyska husmödrarnes sociala vetande
måtte vakna och att de måtte jämna
klasskillnaden.

Under den därpå följande diskussionen
erkände en dam att tiden nu var
annorlunda än förr, man kunde inte förtänka
tjänarinnorna för att de ville frigöra sig
från tjänstehjonstadgan eller för att de ville
organisera sig. En liberal herre talade
för att en petition för tjänstehjonstadgans
afskaffande sändes till landtdagen. En
professor menade, att det inte alltid
kommer an på lagarne om husbönder och
tjänare trifvas samman, utan fastmer på
det rätta sinnelaget från husböndernas sida.
Ganska betecknande för tyskt »sinnelag»
mot tjänare är hvad en tjänarinna vid
mötet anförde om en af sina medsystrar,
som till kvällsmat erhöll ett stycke
oaptitlig korf medan det för herrskapets hund
tillagades en kotlett. Tjänarinnan ville
gärna byta med hunden, men denna önskan
tillbakavisades af den »nådiga frun» på
det bestämdaste. Under djup tystnad
åhörde damerna denna lilla, i all
naturlighet berättade saga ur verkligheten.

(Ur »Vorwärts».)

<tab><tab><tab><tab>Öfversatt af<i> M. Q.</i>

<img></img>
</chapter> 

<chapter name="Köpenhamnska tjänstflickor">
<h2>Köpenhamnska
tjänstflickor.</h2>
<h2><small>En tjänarinnas kraf.</small></h2>

På grund af den tjänarinnebrist som
finnes i Köpenhamn, och åtskilliga 
tidningskrönikörers sätt att skämta med
tjänarinnesaken har Marie Christensen, den energiska
stiftarinnan och ledarinnan af Köpenhamns
Tjänarinneförening, tagit till orda i en
liten artikel, som kanske äfven kan
intressera svenska läsare, då ju förhållandena
synas bli desamma hos oss.

Tjänarinnesaken är verkligen icke att
skämta med, säger författarinnan, som
gärna åtager sig en del af skulden för det
prat, som rör sig om tjänstflickorna. Mitt
arbete, fortsätter hon, har väl till någon
del bidragit till, att många tjänstflickor
fått upp ögonen för det missbruk, som
deras krafter äro föremål för, och därför
försöka protestera däremot eller också
vända det hela ryggen.

Ensamt detta uttalande:	Det tjänar
ingenting till att man ökar lönen, utstyr
deras rum med mattor, taflor och chäslong,
de försvinna ju likväl — visar ju, hur
galet man ser på tjänarinnan. Man
förmenar, att det är något särskildt extra
man ger henne, genom att göra hennes
rum tilldragande. Man glömmer, att
rummet är en del af lönen för hennes arbete
och att hon har kraf på ett rum, som
verkligen kan kallas ett rum. Skall man
där endast finna en säng, en stol och ett
bord, ja, då tror jag, att vi för närvarande
äro närmare fängelsecellen än ett rum.

Och tjänarinnans frihet — ja, den
existerar endast i få fall. Så länge
husmödrarna äro så litet vuxna sin uppgift, att
de icke kunna planlägga arbetet i hemmet
så, att flickan under dagens lopp kan få
1—1½ timmes rast, så att hon hvarje
dag kan komma ut i frisk luft, eller de
om söndagen själfva kunna deltaga i
hushållet, så att tjänarinnan också kan
urskilja söndagen från arbetsdagen, så länge
kommer man att leta efter tjänstflickor.

Vid en omröstning i Köpenhamns
tjänarinneförening visade det sig, att flera
medlemmar först fingo sin frihet hvarannan
söndag från kl. 5 på eftermiddagen. Kan
detta hända föreningsmedlemmar, är man
säker på, att det ofta hände dem som stå
utom den.

Gif tjänstflickan en bestämd arbetstid,
bestämd frihet, ett nätt möbleradt rum
och en lön, som hon kan kläda sig
anständigt på och äfven få något öfver, så
kan ni också ha kraf på en tjänarinna,
som är värdt priset. Men ger ni icke
detta, måste ni finna er i att få en dåligare
vara. Blir platsen värd att ha, skall den
nog bli eftersökt.

Det är alltid kapplöpning om en god
plats. Det bästa beviset för, att platsen
för tjänsteflickan icke är så god som den
borde vara, är, att det icke är någon
kapplöpning efter den.

Husmödrarna äro ju nu ganska flitiga
i att besöka hushållskurser, men de leka
för mycket härmed. De skulle taga saken
lika allvarligt som den i själfva verket är,
så skulle de stanna något mer i sitt eget
hem, än de nu äro, och de skulle komma
att förstå att värdera såväl själfva arbetet
som den, hvilken utför det.

(Hemmet.)

<img></img>
</chapter> 

<chapter name="Hemarbetsutställningen i Stockholm af Maria Qvist">
<h2>Hemarbetsutställningen
i Stockholm.</h2>

Då det gällt att organisera de
industriarbetande kvinnorna har det ibland varit
förenadt med ganska stora svårigheter och
en af dessa svårigheter och säkerligen den
aldra största, har varit att de kvinnor
som äro sysselsatta med hemarbete för
industriens räkning, varit mycket
svåråtkomliga i fråga om organisation. Att
den valuta de fått för detta arbete varit
nedpressadt till långt under de rimligas
gränser är för lite hvar bekant fast
enigheten varit häpnadsväckande då det gällt
att blunda för missförhållandet. Få ha
också de varit som uppbjudit all sin energi
för att få arbetets kvinnor organiserade
för att därigenom tillförsäkra dem en
rimlig betalning för deras arbete, antingen
det utförts i fabriken eller för fabriken i
hemmen. Det af Centralstyrelsen för Socialt
arbetes styrelse, tagna initiativet till
undersökning af svenska hemarbesförhållanden,
mottogs visst med föga intresse af alla
folkklasser men i dag, när vi se resultatet
af »Hemarbetskommitténs» verksamhet,
påstår man icke för mycket när man säger,
att den är tack värd och särskildt från
de kvinnor, som äro offer för ett så
hänsynslöst utsvettningssystem, som denna
utställning i all sin enkelhet dock så
skriande bjärt visar.

I utställningsrummet var, vid mitt besök,
inträdesafgiften nedsatt från 45 till 10
öre förmodligen med tanke på arbetarne,
hvilka man ville visa huru dåligt deras
systrars arbete betalas. For att kunna
göra detta så fullständigt som möjligt har
kommittén utarbetadt tvänne kataloger, en
större och utförligare, som säljes för 1:50
och en mindre detaljerad för 50 öre. 
Dessutom äro anställda damer, hvars uppgifter
äro att för besökarne framhålla det för
hvarje utställningsföremål mest typiska. Den
fru, som gjorde ronden med de då för
tillfället besökande var mycket mån om
att låta utställningsföremålen komma till
sin rätt.

De utställda plaggen visa nästan utan
undantag att det icke är för några
lyxändamål, som våra hemarbetare äro
sysselsatta. Det tycks inte vara hos oss som
på många ställen i utlandet att de fattiga
tillverka fina spetsschalar och broderier,
dyrbara damastväfnader, i allmänhet sådana
saker som endast de rikaste ha råd att
köpa. Våra hemarbetare tillverka snarare
sådana varor som förbrukas af den
arbetande massan och det skulle alltså vara
den jämte arbetsgifvarne som bär skulden
till utsvettningssystemet bland bemälda
yrkesgrupp. Publiken fordrar ju att
varorna skola försäljas i snygga butiker och
till billigt pris. När så köpmän,
fabrikanter och mellanhänder fått sitt, så
förvånar det icke att de, som bli de mest
lidande äro de, som förfärdiga plaggen.

Kappor tillverkas i stor skala i hemmen
och de betalas i bästa fall med, i
Stockholm, kr. 2:40 upp till 3:50 Arbetstiden
för dessa plagg utgör 20—22 timmar pr
styck. I det förra fallet blir alltså
timlönen 12 öre och i det senare 16 öre
och på denna förtjänst har arbeterskan
att hålla tråd och diverse materiel med
c:a 70 öre för hvarje kappa. För en
barnkappa betalas 2 kr. i arbetslön och
det åtgår för att sy en sådan 21 timmar,
betalningen för arbetet blir alltså i
Stockholm för sådant arbete 9½ öre i
timmen. Ungefär lika mycket betalas i
Göteborg, Linköping och Karlskrona.
Tabellen visar fall då timlönen kan gå upp
till 26, 27 ja ända till 38 öre men i
sådana fall finnas alltid en eller flera
medhjälperskor, såsom en gammal mor, yngre
syster eller halfvuxna barn.

De sömmerskor, som i hemmen sy
blusar, underkjolar och klädningar måste arbeta
16—17 timmar på dygnet och mången
under den brådskande säsongen äfven flere
af nattimmarne och dessutom söndagen,
dels för att hinna med beställningarne och
dels för att få en veckoförtjänst,
varierande mellan 4:50 och 12 kr. pr vecka.
Enkla blusar betalas pr styck från 10 upp
till 75 öre och sömmerskan får själf
bekosta den tråd som åtgår. Omkostnaden
härför belöper sig till 18, ja ända upp
till 60 öre pr dussin. En svart
sidenunderkjol med spetsar och en massa veck
var utställd. Det hade åtgått 7 tim. för
att sy den och sylönen med tråd var 75
öre, timlönen blir inte fullt 11 öre och
kan sömmerskan som förfärdigat
densamma och hvars specialitet är att sy
underkjolar, med träget 9½ tim. dagligt
arbete förjäna en veckolön mellan 5—6
kr. En annan underkjolssömmerska får
i arbetslön för ett dussin flanellunderkjolar,
som hon klipper och syr med tre rader
band på kr. 2:50 pr dussin. Hon arbetar
dagligen 16—17 tim. och hinner på denna
tid, med hjälp af tre döttrar om 8—14
år, att förtjäna 2:50. Hon syr hela
dagen och ger sig icke tid att hvila ens
under måltiderna utan äter under arbetet,
dessutom har hon 60 öre i utlägg för tråd
d. v. s. hon har med barnens hjälp kr.
1:90 om hon syr ett dussin kjolar pr
dag.

Linnesömmerskornas arbetstid är mycket
lång och skall man försörja sig med
sådant arbete måste man vara ytterst flitig
och ha stor yrkesvana. Den kortaste
arbetstid, som antecknats för förfärdigandet
af en skjorta är 40 min. och den längsta
12 tim. För den förra sorten betalas
1:20 pr dussin och för den senare 20 kr.
För att sy enkla kalsonger betalas
hemarbeterskorna med 6½ öre paret,
damlinnen betalas med 12½ öre, nattröjor
och kamkoftor med 25 öre för
barnklädningar betalas 20 öre, mansarbetsblusar
med 9½ öre allt pr st. och har man
som en del af utställarinnorna mellan 8
och 10 års arbetsvana kan man nå upp
till en veckoförtjänst af 6—7 kr.

Lagerskrädderiarbete utföres äfven af
kvinnor i hemmen och betalas för
kontorsrockar 3:50—4:50 pr dussin.
Fattigvården i Göteborg betalar 33 öre i
arbetslön för en kavaj. För en vadderad
ytterkavaj, som kostar 14 kr. betalas i
arbetslön 2:25. Arbetarne beräkna att 20 proc.
af arbetslönen åtgår till maskinslitning och
så ha de dessutom utgifter för tråd och
silke, kol till pressning, hemforsling af
af arbetet, lyse o. d. samt få verkställa
ändringar utan betalning. Byxsömmerskor,
som sy byxor af mollskinn, bomullstyg
och enklare cheviot betalas med 2—4 kr.
pr dussin. Den lägsta betalning
utställningen härvid visade var 16 öre och den
högsta 3:50 pr par.

Bland dem, som lämnat uppgifter till
utställningen är en 34 års kvinna i
Stockholm. Hon syr byxor till 1:10 paret och
använder härför 12 tim., förtjänar alltså
9 öre i tim. Hon arbetar 12 tim. om
dagen och har en inkomst härpå af 6 kr.
i veckan. I Vingåker syr en 46 års kvinna
gossbyxor till 2:50 dussinet. Med 12
timmars arbetsdag säger hon sig förtjäna
3:82 i veckan.

Flink måste man vara om man skall
kunna förtjäna något på att sy eller laga
säckar, ty för att sy en säck betalas 3½
öre och för särskildt stora 7 öre och för
lagning betalas 2 öre stycket. Skulle
arbeterskan råka få fläckar på det sköna
hemarbetet saknas det visst inte
arbetsgifvare, som fordra ersättning härför. Kan
någon undra på det, när de betala så
rikligt i arbetslön.

För täckstickning kan veckoförtjänsten
med ytterst träget arbete gå upp till 4:50
och 5 kronor. Täckstickning är ett
mycket ansträngande yrke isynnerhet då det
gäller finare täcken med täta mönster och
kan blott med den trägnaste flit gifva så
mycket betaldt att det nödtorftigt föder
sin utöfvarinna med bröd och kaffe.

För fransning af hvita sängtäcken
betala fabrikanterna 5 öre stycket, och
veckoförtjänsten härpå blir 2 kr.

I Gällstad i Västergötland är en 65 års
kvinna sysselsatt med att tillverka
ullkardor. Hon arbetar 10 tim. dagligen och
förtjänar härpå i veckan 1:50. Daglönen
blir 25 öre.

Att sy rosetter kan ju anses som ett
lätt och snyggt arbete och det betalas i
proportion därtill. För klädsel af
rosettbågar betalas 5 öre dussinet och
veckoförtjänsten är 2—3 kr.

Ett annat hemarbete, som utom det att
det kräfver dyrbara maskiner, betalas
ytterst eländigt, är trikåstickning. En 28
års arbeterska i Stockholm, som arbetar
16 tim. dagligen, många gånger äfven om
söndagen med att maska tröjor, har en
timlön af 4 öre. Det åtgår 16 tim. för
att göra i ordning ett dussin tröjor och
därför erhåller hon 67 öre. Hennes
veckoförtjänst är 4 kr. En 67 års arbeterska,
äfven hon i Stockholm, arbetar med
samma arbete 5 tim. dagligen, äfven på
söndagen och betalas härför i veckan med
1:80. En 33 års kvinna i Uppsala
maskar vantar, till ett dussin åtgår 12 tim.
och det betalas med 35 öre, alltså knappt
3 öre i tim. Hon har genom arbetet
ådragit sig en mycket svår ögonsjukdom
men arbetar regelbundet hvarje dag mellan
9 och 5. För 8 timmars arbetsdag
erhåller hon kr. 1:05 i veckan. En annan
medelålders kvinna i samma stad utför
monteringsarbete å sticksaker. Hon är
epileptiker och på grund däraf kan hon
inte arbeta så fort. För att sy i ärmar,
virka kring hals och ärmar och sy i
snodder och tofsar å ett dussin tröjor betalas
55 öre. För utförande af detta arbete å
ett dussin tröjor åtgår 22 tim., hvilket
motsvarar en timlön af 2½ öre. Med 9
tim. arbetsdag förtjänar hon 1:25 i
veckan. En 13 års flicka, som går i skolan
från 8 till 2 arbetar sedan i hemmet från
3 till 9 hvarje eftermiddag med att
hopmaska koltar och virka kring dem. Härpå
förtjänar hon i genomsnitt 1 kr. i veckan.
En fjorton års flicka (båda äro från
Uppsala) är också sysselsatt med maskning
och kringvirkning af tröjor. För 65 tim.
arbete i veckan betalas hon 2 kr.
Hembäringen af arbetet tar 3 tim. i veckan
och får göras utan betalning.
Arbetsrummet användes både till sofrum och
kök och 9 personer bo i den lilla
lägenheten af rum kök. I Kristianstad,
Jönköping m. fl. platser äro förhållandena
lika. En 40 års änka i Jönköping skall
försörja sig och 4 barn med
borstbindning. Hon arbetar utan rast 15 tim. om
dygnet. På fyra timmar hinner hon binda
ett dussin skurborstar och erhåller därför
34 öre.

Borås och trakten däromkring är ju
känd som en stor industriort; det kan
därför ha sitt intresse att framdraga ett
exempel äfven därifrån. Här arbetas flitigt i
stugorna både med väfstolar, symaskiner
och stickmaskiner. För en 25 års tid
sedan var väfstolen den dominerande, den
har dock senare till stor del utträngts af
stickmaskinen, på grund af att arbete med
den senare ansågs vara mera lönande.
Hur pass lönande det kan vara visas af
följande: I en socken därnere bodde en
änka med 5 barn, hvaraf vid mannens
död det yngsta endast var några veckor.
Församlingen gaf henne då en stickmaskin
och genom att arbeta långt in på nätterna
kunde hon förtjäna 5 kr. i veckan. Hon
hade sin bostad långt inne i en skog och
måste ta sig fram på obanade vägar till
Borås för att aflämna sitt arbete och
hämta materiel. 5 kronor i veckan under
nuvarande uppskrufvade
lefnadsförhållanden till mat, kläder, husrum, ved, tvätt,
lyse, skolmateriel, medicin (det äldsta
barnet, som är sexton år är sjukt) m. m.
åt sex personer det är rent af
himmelsskriande.

Ja, sådana sorgliga exempel skulle jag
kunna berätta så många som där fanns
föremål på utställningen, men det sagda
får vara nog.

Alla dessa hemarbeterskor, som bedrifva
sitt arbete delvis med maskiner få ju utom
alla andra extra utgifter af sin svältlön
äfven utbetala dessa. En symaskin på 100
kr. beräknas slitas ut på 6 eller 8 år och
om de så, som i de flesta fall är
förhållandet ta maskinerna på afbetalning måste
de göra en månatlig afbetalning å
densamma med 5 till 10 kr. och hvad detta
tillsammans med de dryga hyrorna vill
säga för de kvinnor, som äro hänvisade
till själfförsörjning på sitt enligt dessa
siffror betalda arbete det är nog svårt för
den oinvigde att begripa.

Det är en hemsk bild ur verkligheten
denna utställning. Den täljer om en kamp
för tillvaron, som är så hård att den inte
kan med ord beskrifvas, om mödrar hvars
kärlek till sina barn är så stor att de till
hvarje pris sälja sin arbetskraft för att få
några smulor bröd åt dem och om en
fräckhet å arbetsgifvarnes sida som ej kan
straffas nog hårdt.

— Hvad säga hemarbeterskorna, när
de komma hit och få se hur deras arbete
värderas? frågade jag.

— Det är ytterst få af dem som komma
hit. De få hålla på att sy, om de skola
få bröd och största delen af dem skulle
anse den tiden som skulle åtgå för att
bese dessa saker, mycket onyttigt använd.
En del af dem anse t. o. m. att det
skulle vara synd mot deras snälla
arbetsgifvare om de skulle betala mera åt de
fattiga hemarbeterskorna.

— Men de sömmerskor, som arbeta på
fabrikerna komma väl hit?

— Ja, de komma hit och konstatera,
att det gifves ännu uslare fall än här äro
företrädda.

— Det synes mig som om ni här skulle
gifvas många tillfällen att utdela goda råd
åt sömmerskor för afhjälpande af detta
utsvettningssystem.

— Jag söker hänvisa dem till
organisationerna och för öfrigt äro väl plaggen
här det bästa revolutionsmaterial man kan
tänka sig.

— Men hvad skall det tjäna till att
göra dem missnöjda, det finns tillräckligt
många af den sorten ändå. Låt dem vara
nöjda som äro det! inföll en man, som
såg ut att vara af medelklassen. Han hade
vid flera tillfällen förut gifvit luft åt sina
känslor öfver arbetsbetalningen med orden:
Det är ju inte så litet! Det är ju bra!
Det är ju alltid något!

— Hvad säga arbetsgifvarne när de se
det här, frågade jag.

— De kunna inte säga att det är lögn
att de betala så uselt, men de påstå att
arbeterskorna kunna förtjäna mera bara
de gitta arbeta.

<tab><tab><tab><tab><i>Maria Qvist</i>.

(Arbetare-Bladet.)

<img></img>
</chapter> 

——————————————————<br>
<small>Stockholm, A.-B. Arbetarnes Tryckeri, 1907.</small>
</chapter>
