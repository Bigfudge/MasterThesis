Svenska turistföreningens årsskrift
för
år 1905.

Med tvåhundrafyrtiotre illustrationer och sex kartskisser

Stockholm
Wahlström & Widstrand
(i kommission)

Centraltryckeriet, Stockholm, 1905.
Redaktör:
D:r Mauritz Boheman

Klichéerna till illustrationerna äro utförda vid
GENERALSTABENS LITOGRAFISKA ANSTALT
samt
JUSTUS CEDERQUISTS KEMIGRAFISKA ANSTALT
Vid tjuguårs jubileet.

Två decennier har Svenska Turistföreningen oförtrutet
arbetat för att göra

Sverige kändt för svenskarne

och utlandet. Ute i fosterlandets undangömdaste vrår
har det förunnats henne att inpränta i medvetandet,
att vårt land är egenartadt, skönt och sevärdt. Långt
ut öfver landets gränser, bland tusental främlingar,
har hon bidragit till att göra landet beundradt och
afhållet.

Må de 33,000 svenskar, som i år räkna sig i hennes
led, under 1905 hvar i sin stad arbeta för att göra
Svenska Turistföreningen än större, än nyttigare för
Sveriges land och folk!

INNEHÅLL.

Text. Sid.

Dalarnas lustgård. Af KARL TROTZIG ... 1
Vår sommarsaga från Gotlands kuster. Af ERIK ÅKERHIELM ... 32
Från Älfdalen. Af CARL LUNDQUIST ... 76
Några drag ur folkets lif i Skellefteådalen. Af ELLEN VLEUGEL ... 81
Natur och kultur i norra Halland. Af PER STOLPE ... 112
Episoder fra Vinterlivet i Lapmarken. Af KNUD RASMUSSEN ... 128
Om Gagnef i Dalarna. Af ANNA WETTERGREN-BEHM ... 139
Jungfrun. Af JOHAN ERIKSON ... 154
Trollhättan. Af E. L. ALBERT ... 172
I öfre Dalarnas fäbodar. Af JOHANNES BOËTHIUS ... 181
Abisko och utflykterna från Abiskostugan. Af OTTO SJÖGREN ... 203
Kinda härad i Östergötland. Af A. R. ALVIN ... 236
Porjuskatarakterna och en forsfärd på Lule älf. Af AXEL HAMBERG ... 281
Från Lule Norrälf. Af HUGO SAMZELIUS ... 294
Nya spångvägar med lönande rundturer vid Stora Lule älf ... 312
Bilder från Viken. Af ALFRED B. NILSON ... 314
Till Rautasvuoma lappar och Jukkasjärvi högfjäll. Af C. L. ASPLUND ... 321
Stockholmspojkar i Bergslagen. Af G. SJÖQVIST ... 344
Svenska Bilder ... 350
Notiser ... 391
Litteratur ... 411
Svenska Turistföreningens fotografiska stipendier ... 417
Årsberättelse ... 418
Revisionsberättelse ... 432
Protokoll, hållet vid Svenska Turistföreningens årsmöte i hörsalen Birger Jarlsgatan 35 i Stockholm den 13 februari 1904 ... 438
Utdrag ur Svenska Turistföreningens stadgar ... 439

Bilder.

Försättsplanscher :

1. Kreaturen drifvas hem från fäbodarna.
2. Slåtterfolk vid Syrholns by, Floda.
3. »Fejset» (ladugården) hos Hök Erik Persson i Syrholn.
4. Landsvägen mellan Holsåker och Björbo, Floda.
5. Barn i Mossels by, Flöda. - Morgondiskning i Mossels by.
 6. Utsikt från kruttornet i Visby.
 7. Strandparti utanför Visby.
 8. »Rauk»-port vid Lergraf på Gotland.
 9. Färjstugan vid Fårösund.
10. Kanalbron vid Rimforsa i Östergötland.
11. Vallkulla blåsande i lur.
12. Interiör af långfäbodstället Hallberg,  Orsa.
13. Lapp mjölkande sina renar.
14. Brömsebro bro i Kristianopels socken.
15. Dybecks herrgård i Skåne.
16. Vinterbild från Karlsborg.
17. Hällingsåfallet i Jämtland.
18. Från Söderhamns skärgård. Skogsväg vid Klapperväg.
19. Vid Skagerns strand nära Kroppfjäll, Hofva.
20. Vy af Arilds läge.
21. Stuga i Hofva socken.
22. »Luren» går omkring.
23. Stuor Reitavagge och Själmatjåkko.
24. Båtstakning i Rautasjokk.

Bilder inuti texten:

Sid.

1. Utsikt öfver Flodabygden ... 4
2. Floda kyrka ... 5
3. Kreaturen drifvas hem ... 8
4. En pratstund ... 9
5. Flodakullor ... 10
6. Flodakullor på slåtterarbete ... 11
7. På kyrkogården före gudstjänsten ... 12
8. Unga flodakullor i brudpigedräkt ... 14
9. Härbre vid älfven ... 19
10. Godspig-Brita ... 22
11. Gammal gård i Hålsåker ... 23
12. Gårdsinteriör från Mossels by ... 26
13. Gårdsinteriör från Mossels by ... 27
14. På turistfärd ... 32
15. Strömmingen »afbajnes» ... 36
16. Lickershamns fiskeläge ... 39
17. Kappelshamn ... 41
18. Raukar vid Länna ... 45
19. Hägdarfve gamla gård i När ... 52
20. Man flyttar hus i När ... 53
21. Från Herta fiskläge ... 55
22. Strandhed med får i Öja ... 56
23. Klippor i närheten af Heligholmen ... 57
24. Hoburgsgubben ... 61
25. Fiskarna gå ut ... 62
26. Lilla Karlsö från Ekstastranden ... 64
27. Lilla Karlsö. Strandmotiv ... 68
28. Strandparti å Stora Karlsö ... 74
29. St. Görans ruin i Visby ... 75
30. Parti af Rotälfven ... 77
31. Nybygget Jöllen i Rotälfsdalen ... 79
32. Storbonde på stadsbesök ... 82
33. Bondgård i Skellefteådalen ... 83
34. Gammalt kök i Skellefteådalen ... 86
35. En hässja med loge och lada ... 88
36. En skogslada ... 93
37. Bondstaden sedd från kyrktornet ... 100
38. Bondbröllop i Klutmarksby ... 104
39. Viskans dalgång nära Åsbro ... 114
40. Vy af Helsjön ... 116
41. Förkastningsbreccia ... 117
42. Moränlandskap ... 118
43. Bergsjöar öster om Derome ... 119
44. Gammal husbehofskvarn ... 120
45. Bebyggelse vid bergsfot ... 123
46. Åsbebyggelse ... 124
47. Allmän landsväg på moränplatå ... 126
48. Hvilande renar ... 128
49. Lappkåta ... 132
50. Lapp på skidor ... 138
51. »Rosknytning» ... 139
52. Postfar i Gagnef ... 140
53. Gammalt »krusåklä» ... 142
54.    Gammalt Floda»åklä»............... 143

55.    Gagnefhätta.............................. 144

56.    Siltjestitjehärskle..................... 145

57.    Gumma från Gagnef  ............... 146

58.    Hjärtkantknytning .................. 148

59.    Docka i Gagnefs barndräkt...... 151

60.    »Kjortelsäck» ........................... 153

61.    Jungfrun (östra sidan)   ............ 154

62.    Grisselgryt (på östra sidan)...... 159

63.    De södra branterna.................. 160

64.    En af de »Djupa caviteter»...... 161

65.    Labyrinten på Jungfrun  .........  162

66.    Barrskog på Jungfrun  ............ 164

67-70. Trollhättan. Kopparklinten................................. 173-178

71.    Kallbol fäbod, Våmhus............ 181

72.    Från Svartbergs fäbod  ............ 184

73.    Långfäbodstället Hällberg   ...... 185

74.    Gammal  hemfäbodstuga i Sela 187

75.    Baltsars fäbod, Älfdalen   ......... 188

76.    Från Tandbergs fäbod   ............ 189

77.    Vallkulla på väg till skogen  ... 192

78.    Div. husgerådsartiklar från Baltsars fäbod........................ 193

79.    Fäbodstuga i Södra Bomansberg 196

80.    Fäbodstuga i det rika Orsa...... 197

81.    Ryggåsstuga från Sandbergs fäbod .................................. 198

82.    Hemfäbodstuga i Risberg......... 199

83.    »Härbre» i Kruppa fäbod......... 202

84.    Kuototjåkko   ........................... 203

85.    Abiskojokks delta    .................. 204

86.    Abiskosuolo.............................. 205

87.    Vy öfver Torneträsk  .............. 207

88.    Lapporten    .............................. 208

89.    Abiskojokks klippvägg............ 209

90.    Abiskoalperna från Jeprinsuolo 212

91.    Silfverfallet vid Björkliden ...... 214

92.    Björkliden   .............................. 215

93.    Nuolja....................................... 216

94.    Nuoljabranten    ........................ 217

95.    Abiskoalperna från Nuoljas topp 218

96.    Lagun öster om Silfverfallet  ... 218

97.    Sördalen från Pålnoröset......... 221

98.    Nissonjokk .............................. 222

99.    Allesjokks delta........................ 223

100.    Rautasjärvi mot väster ............ 224

101.    Rautasjärvi mot öster............... 225

102.    Kårsojökeln.............................. 227

103.    Pallimjokk  .............................. 229

104.    På Somaslakis snöfält   ............ 230

105.    Från Somaslaki mot söder  ...... 232

106.    Somaslakis s. k. brant  ............ 233

107.    Renhjord ................................. 235

108.    Parti från Stjernevik............... 236

109.   Slussen vid Slåttefors............... 238

110.    Öfre slussen vid Hofvetorp ...... 239

111.    Bro öfver Stångån   .................. 240

112.    Nedre slussen vid Hofvetorp ... 241

113.    Bjärka-Säby slott..................... 242

114.    Brokind från Rengen............... 243

115.    Parti från Brokind .................. 244

116.    Söndagsmorgon vid Ulfvesund 245

117.    Åsunden sedd från Ulfvesund 246

118.    Oppeby kyrka........................... 247

119.    Hofby gamla hufvudbyggnad... 255

120.    Bergaviken vid Åsunden ......... 257

121.    Kvarndammen vid Bjerkeryd... 260

122.    Sturefors ................................. 262

123.    Vadstuguberget........................ 264

124.    Söderö herrgård........................ 266

125.    Kisa från Matildaberget   ......... 280

126.    Tjäureskårtje ........................... 284

127.    Routikårtje .............................. 285

128.    Porjusfallet .............................. 286

129.    Storbacken vid Lule älf   ......... 296

130.    Utsikt från Avaudden............... 298

131.    Färjstugan vid Vuollerim......... 299

132.    Porsiforsen  ............................. 301

133.    Harsprånget.............................. 302

134.           D:o........................... 303

135.    Lappmannen Viltoks stuga...... 305

136.    Porjusfallet.............................. 307

137.    Porjus en mulen sommarkväll 308

138.    Juobmotjåkko........................... 309

139.    Auktion.    Bild från Viken ...... 317

140.    Vattenfall vid Unna Reitavagge 327

141.    Motiv från Reitajöklarna......... 328

142.    Raskasatjåkko, från V.N.V....... 329

143.    Kebnekaise.............................. 330

144.    Kuohpirtjåkko sedt från Nipale 331

145.    Själlatjåkko fr. Apporjaure...... 332

146.    Båtstakning i Ruopikoski   ...... 333

147.    Båten drages förbi Passekortje 334

148.    Lapsk stabur ........................... 337

149.    Jabmeskossuolo........................ 338

150.    Klippa med afgudahäbbare...... 340

151.    Lappläger vid Rautasjärvi  ...... 341

152.    Fjället Kielaspuoltatjåkko   ...... 342

153.    Kalmar slott före restaureringen 350

154.    Blåkyrkan i Vadstena före restaureringen....................... 351

155.    Örebro slott före restaureringen 352

156.    Tärendö kyrka ........................ 353

157.    Skogstaxerare i Jorm...............    »

158.    Renhjord under Rutfjällskammen.................................. 354

159.    Lappläger vid Gårdsnäs   ......... 355

160.    Timmerkörning i Gårdsnäs...... 356

161.    Motiv från Lit i Jämtland   ...... 357

Sid.

162.    Interiör af »störis» i Bräcke   ... 357

163.    Gammal slöjdare i Bräcke  ...... 358

164.    Tillverkning af näfverskor, Bräcke................................. 358

165.    Parti vid Hällingsåfallet ......... 359

166.    Bron öfver Hällingsån  ............ 360

167.    Gäddedeforsen   .................... 360

168.    Jokkfallet, Öfver Kalix........... 361

169.    Norra Ristafallet.....................    »

170.    Turister vid Tännforsen  ....... 363

171.    Fullerö i Barkarö.....................    »

172.    Hytta vid Riddarhyttan............ 364

173.    Bruksgatan i Harg ..................    »

174.    Motiv från Sandskär ............... 365

175.    »Gata» vid Långrörs sågverk .. 366

176.    Akvedukten vid Håfverud   ...... 367

177.    Motiv från parken vid Baldersnäs ....................................... 368

178.    Vid Töcksfors i Värmland ...... 369

179.    Sommarbild från Ed ............... 370

180.    Vinterbild från Ed.................. 371

181.    Råda kyrka i Värmland.........    »

182.    Landsvägen mellan Åtorp och Billinge................................. 372

183.    Motiv mellan Mo och Åtorp   ... 373

184.    Stuga i Hofva........................... 375

185.    Bakning i en bondstuga i Hofva    »

186.    »Domarrering» i Småland......... 376

187.    Motiv från Skåpafors...............    »

188.    Gåsevadsholms slott   ..............   377

189.    Västanå fideikommiss...............    »

190.    Hägerums fideikommiss   ......... 378

191.    Gamla Källerö fideikommiss ... 378

192.    Gripenberg .............................. 379

193.    Örgryte gamla kyrka............... 380

194.    Kungsbackafjorden.................. 381

195.    Strandmotiv från Skansudd...... 382

196.    Gammal tingsplats i Hjortsberga 388

197.    Bautastenar i Blekinge............    »

198.    Offeraltare i Blekinge   ............ 384

199.    F. H. Chapmans graf...............    »

200.    Kvarnfall i Lyckebyån ............ 385

201.    Badställe i Lyckebyån  ............ 386

202.    Fårklippning i Torsås socken...    »

203.    Söndagsmorgon utanför Torsås kyrka.................................... 387

204.    Dybecks herrgård..................... 388

205.    Trolle-Ljungby slott ............... 389

206.    Beckaskog   .............................. 390

207.    Kanotkappsegling   .................. 391

208.    Vid båtplatsen   ........................ 392

209.    I slussen.................................... 393

210.    En utflykt i Stockholms skärgård   ....................................    »

211.    S:t Olofs kyrka........................ 400

212.    Altarskåpet i S:t Olofs kyrka... 401

213.    S:t Olofs bild........................... 402

214.    Kronovalls slott........................ 403

215.    Kolerakyrkogård i hafsbandet 404

216.    Vy af Djupvik   ........................ 405

217.    Parti af Stora Kvarnsjön ......... 406

218.    Parti af Klemmingen............... 407

219.    Dillnäs kvarn........................... 408


<image>

PL. 1.

KREATUREN DRIFVAS HEM FRÅN FÄBODARNA.
FRÅN FLODA I DALARNA.

Fot. af
THORVALD GEHRMAN, Hedemora.

PL. 2.

SLÅTTERFOLK VID SYRHOLNS BY, FLODA SOCKEN, DALARNA.

Fot. af
THORVALD GEHRMAN, Hedemora

PL. 3.

»FEJSET» (LADUGÅRDEN) HOS HÖK ERIK PERSSON I SYRHOLN,
FLODA SOCKEN, DALARNA.
Spisen och skorstenen murade af flata gråstenshällar.

Fot. af
THORVALD GEHRMAN, Hedemora.

PL. 4.

LANDSVÄGEN MELLAN HOLSÅKER
OCH BJÖRBO, FLODA SOCKEN, DALARNA.

Fot. af
THORVALD GEHRMAN, Hedemora.

PL. 5.

BARN I MOSSELS BY, FLODA SOCKEN, DALARNA.
De enda synliga invånarna i hela byn.

Fot. af THORVALD GEHRMAN, Hedemora

MORGONDISKNING. FRÅN MOSSELS BY, FLODA SOCKEN, DALARNA.

Fot. af THORVALD GEHRMAN, Hedemora.

PL. 6.

UTSIKT FRÄN KRUTTORNET I VISBY.

Fot. af G. GOLJE.

STRANDPARTI UTANFÖR VISBY.

Fot. af E. ÅKERHIELM.

<blank>
»RAUK»-PORT VID LERGRAF PÅ GOTLAND.

Fot. af E. ÅKERHIELM.

<blank>
PL. 9.

FÄRJSTUGAN VID FÅRÖSUND.

Fot. af E. ÅKERHIELM.

<blank>
PL. 10.

KANALBRON VID RIMFORSA I ÖSTERGÖTLAND.

Fot. af

J. E. THORIN, Åtvidaberg.

<blank>
PL. 11.

VALLKULLA BLÅSANDE I LUR.

Bakom mjölkstugan vid Baltzars fäbod, Älfdalen

Fot. af P. WINBERGH, Orsa.

<blank>
PL. 12.

INTERIÖR AF LÅNGFÄBODSTÄLLET HÄLLBERG, ORSA, DALARNA.

Vallkulla sysselsatt med mesostkokning.

Fot. af P. WINBERGH, Orsa.

<blank>
PL. 13.

LAPP MJÖLKANDE SINA RENAR.

Fot. af WERNER ÅSTRÖM Gellivara.


BRÖMSEBRO BRO I KRISTIANOPELS SOCKEN, BLEKINGE LÄN.

Brömsebäcken utgör skiljegräns mellan Småland och Blekinge.

Fot. af
J. E. THORIN, 
Åtvidaberg.
<blank>
PL. 15.

DYBECKS HERRGÅRD I SKÅNE.

Fot. af ALFRED B. NILSSON, Helsingborg.

<blank>
PL.  16.

VINTERBILD FRÅN KARLSBORG.

Fot. af ALFRED SJÖBERG, Karlsborg.


PL. 17.

HÄLLINGSÅFALLET I JÄMTLAND.

Fot. af NILS THOMASSON.

<blank>
PL. 18.

FRÅN SÖDERHAMNS SKÄRGÅRD. SKOGSVÄG VID KLAPPERVIK.

Fot. af GUNNAR MALMBERG, Stockholm.

<blank>
PL. 19.

VID SKAGERNS STRAND NÄRA KROPPFJÄLL, HOFVA SOCKEN,
SKARABORGS LÄN.

Fot. af G. HÖRLIN, Hofva.

<blank>
PL. 20.

VY AF ARILDSLÄGE, MALMÖHUS LÄN.

Fot. af ALFRED B. NILSSON, Helsingborg.

<blank>
PL. 21.

STUGA I HOFVA SOCKEN, SKARABORGS LÄN.

Fot. af G. HÖRLIN, Hofva.

<blank>
PL. 22.

»LUREN GÅR OMKRING». BILD FRÅN VIKENS FISKLÄGE,
MALMÖHUS LÄN.

Fot. af ALFRED B. NILSSON. Helsingborg.

<blank>
PL. 23.

STUOR REITAVAGGE OCH SJÄLMATJÅKKO.

Fot. af BORG MESCH, Kiruna.

<blank>
PL. 24.

ETT KRITISKT ÖGONBLICK. BÅTSTAKNING I RAUTASJOKK.

Fot. af BORG MESCH, Kiruna.

<blank>
<chapter name="Dalarnas lustgård.">
<!-- FIXME: bild -->
Dalarnas lustgård. <footnote>Se härtill äfven försättsplanscherna  1-5.</footnote>

En ko-midsommar i Floda.

af

Karl Trotzig.

 Glad och god skall människan vara
 medan hon bidar döden.

<!-- FIXME: bild -->Det är få orter i Dalarna, för att inte säga i hela
vårt land, som så väl och så länge bevarat sitt
individuella kynne som Floda. Och dock är nog mycket
af det för lifvet där inom egendomliga redan borta
eller på väg att försvinna. Om nu världens gång är
sådan, att de små samhällenas individualitet är dömd
att utjämnas för att uppgå i högre enheter med rikare
lif och större lifsmöjligheter, lär det väl tjäna till
intet att sörja däröfver eller söka hålla det gamla
kvar. Detta senare kan väl ha sitt berättigande, i
händelse den mindre enheten haft lifsbetingelser värda
att upptagas af det hela. Och alltid har väl hvarje
folk, liksom hvarje individ, från sin tillryggalagda
lifsvandring någon erfarenhet, som kan utgöra ett
kunskapstillskott af värde för den stora enhet,
hvari det uppgår såsom en del.

I alla händelser har det ju sitt stora intresse
att studera en individs liksom ett afskildt
samhälles lif, innan det är
afslutadt eller nivelleradt och förgätet, ett intresse
som blir större i samma mån som detta lifs säregna
skaplynne ännu är i behåll och kan iakttagas.

Länge torde det dock icke dröja, förrän det gamla
äfven i Floda är endast minnen och sägner, om också
denna ort har större förutsättningar än de flesta
att i det längsta bibehålla sin individualitet.

Järnvägarna ha ju alltid visat sig äga stor förmåga
att utjämna skillnaderna folken emellan och utbreda
gemensamhet i seder och föreställningar. Och Floda är
nu på väg att välsignas med ej mindre än två järnvägar
inom sina jämförelsevis rätt trånga gränser. Liksom
så många andra af civilisationens frukter, äro
äfven järnvägarna på godt och ondt. Men om också den
lättade samfärdseln medför åtskilliga olägenheter,
äro dock järnvägarna utomordentliga kulturbärare,
som ingen kan önska borta från ett land.

Ett ondt, som järnvägarna i alla händelser föra med
sig och som man väl kunde vilja i det längsta bespara
Floda, är turistväsendet. Ty jag tror ej det råder
mer än en mening därom, att turisttrafiken moraliskt
taget är ett ondt för landsbygden. Åtminstone är
erfarenheten denna här i Dalarna. Det är för öfrigt
samma erfarenhet man gjort i Schweiz, turistlandet par
préférence, och som Nansen i sin ljungande skrift mot
turistväsendets skuggsidor med sådan skärpa framhållit
vis-à-vis Norge.

Förvisso ligger det inom Svenska Turistföreningens
uppgift att, på samma gång den uppmanar oss att lära
känna vårt sköna land, också söka råda bot på det
onda, som kan följa däraf. Därför torde föreliggande
betraktelser också försvara sin plats i denna skrift.

Många, alltför många af turisterna komma till
landsorten uppfyllda af föreställningen om sin egen
storhet gentemot »urinvånarna». Och den sålunda
utrustade turisten tror sig därför kunna uppträda hur
påträngande och närgånget som helst. Sålunda tränger
han sig in öfverallt, och det är exempelvis ingenting
ovanligt, att han t. o. m. midtunder andakten i kyrkan
promenerar omkring på knarrande sulor
för att bekika de där inne församlade och deras
dräkter, allt under det han som en tjufskytt knäpper
och klickar med den oundvikliga kameran; eller att
han midt i kyrkporten hejdar de utträdande för att
få en lämplig grupp för en fotografi.

I Leksand har man också, för att skydda sig emot
denna turisternas taktlöshet, måst uppsätta anslag,
att kameror ej få medföras i kyrkan eller inom dess
område, och sådant kunde behöfvas på flera ställen.

Man hör också ofta folket beklaga sig öfver
främlingarnas enträgna påflugenhet, hvilken är
så mycket obehagligare vid jämförelse med deras
egen försynthet i umgänget. Det händer sålunda, att
turisten ej aktar för rof att på kyrkbacken stå och
köpslå med kullan om tröjan hon har på sig. Eller att
utan ens en höflig förfrågan gå och snoka i hemmen och
pruta på klädkammarens nedärfda skatter, som om han
hade för sig ett af Luntmakaregatans klädstånd. Man
kan ju till jämförelse tänka sig, hur det skulle taga
sig ut att tränga sig in hos en familj, med hvilken
man anser sig jämställd, och fråga efter pris på
kläder och mobilier. Med skäl kan man ifrågasätta hur
djupt bildning och lefnadsvett äro rotade hos den,
som anser sig kunna bortlägga takt och hänsynsfullhet
vid umgänget med vissa slags människor, under det
han strängt håller därpå gentemot andra.

Må turisten aldrig glömma, att han är <i>gäst</i> i den bygd
han besöker, och att han också måste bete sig som
en gäst. Och må han inte tro, eller i allt fall inte
utbreda den tron, att allt kan fås för pengar. Ingen
är mer än människa. Och landsbygdens befolkning,
enkannerligen Dalarnas, har ofta ondt om reda
pengar. Äfven för den, som har sin fulla bärgning
och till och med litet därutöfver, är penningen en
sällsynt fågel, som väl kan besticka den bäste med
sina lysande fjädrar.

I Rättvik, där turistlifvet länge florerat, har det
händt, att man efter ett besök i ett ändå ej alltför
fattigt hem fått se far eller mor i gården sträcka
fram handen med orden: »Vi bruka få en slant af
herrskaperna.» Och detta af folk,
som pröfvat onda dagar, men i all sin tid redt sig
själfva och aldrig varit någons trälar.

Den dag det blir sed i umgänget emellan människor
i vårt land, att allt kan köpas och att allt skall
betalas med pengar, den dag är det också slut med
heder och tro, med uppoffrande kärlek, hänförelse
och framtidshopp.

Det är därför man skulle vilja bedja Gud bevara Floda
för turister och annat löst folk, som per järnväg
eller cykel
<!-- FIXME: bild: UTSIKT ÖFVER FLODABYGDEN.
Fot. af Thorvald Gehrman, Hedemora. -->
aflägga ett iltågsbesök för att få en hastig
öfverblick öfver socknen. Sannerligen är inte
Floda för godt för slikt.

Den, som verkligen vill lära känna en trakt, kan för
öfrigt ej göra detta genom en hastig visit. Floda
är en så pass intressant ort, att den är väl värd
ett ingående studium. Och en angenämare hvilo- och
rekreationsort, vore det så för en hel sommar, kan
man näppeligen välja. Vill man blott uppträda som
en gäst ägnar och anstår, skall säkerligen hvarken
gästen eller värden ångra ett sådant besök.
Floda socken är icke till sin natur så storvulen
som andra trakter af Dalarna. Älfven rinner icke
där så stolt och bred som öfver Tunaslätten eller
genom södra Dalarnas bördiga bygder. Icke blänker
där Siljans mäktiga vattenspegel. Ej resa sig dess
åsar så branta som Älfdalens bergskedjor, och inga
fjällväggar höja sig mot himlen som i Transtrand och
Särna. Och ändå, eller just därför att dess natur ej
är stor och mäktig och allvarstung, utan
<!-- FIXME: bild: FLODA KYRKA SEDD FRÅN KYRKBRON.
Fot. af Thorvald Gehrman, Hedemora. -->
täck   och   vän   och   ljuf,   har   Floda   fått
namnet  <i>Dalarnas lustgård</i>.

Kan man öfver hufvud tala om en leende natur, så
är det här. Och i full harmoni med naturen är också
flodabons lynne leende och glädtigt, öppet och ljust,
om det också har dalfolkets hela allvar och fasthet
på bottnen. Så glada och tillgängliga människor,
så välvilliga och tillmötesgående mot främlingar,
som här är regel, träffar man inte på många ställen.
Floda har äfven blifvit kalladt Västerdalarnas
kornbod. Och detta namn anger, att socknen utgör
den jämförelsevis bördigaste delen af dessa
trakter. Jorden är väl i sig själf rätt svag,
bestående till stor del af sand och sandmo, men
genom mångårig och vårdad häfd har den i allmänhet
så förbättrats, att den kan anses vara den bästa i
Västerdalarna och gifvit socknen dess hedersnamn. I
år stod höet vackert, när det togs, och ingenstädes
såg man vackrare hafre och råg.

Därför äro också flodaborna belåtna och nöjda med
sitt. Hvar och en har sitt stycke af allmodern jorden,
som ger honom ett bröd, om ock knappt. Med arbete och
sparsamhet kan han reda sig. Därför är verklig nöd
sällsynt, och församlingens kyrkoherde förklarade med
berättigad stolthet, att under hans tid ännu ingen
flodabo kommit tiggande till prästgården.

Flodabon är mån om förtjänsten och noga om slanten,
men vill ej ha den för intet; och har han fått en
gåfva, nöjer han sig ej förrän han fått göra en
återtjänst.

Förnöjsamhet är ett af de utmärkande dragen hos
folket i  Floda.    Därför har det  aldrig förekommit någon
egentlig emigration   härifrån.    Under   det   från
grannsocknarna stora skaror   draga   västerut   öfver
hafven,  ha   från  Floda  endast enstaka utvandringar
ägt rum.

Angränsande socknar kunna ligga helt och hållet i
händerna på de stora bolagen, som köpa af bonden
gård och grund för att komma åt skogen. I Floda ha
bolagen knappt fått in sin hand, om man undantar af
ålder befintliga bruksegendomar.

Från Gagnef, Leksand, Rättvik, Mora färdas om våren
stora skaror söderut på arbete. Västerdalingen
ligger ute på gårdfarihandel, hästbyte och
annan köpenskap. Endast flodabon håller sig
hemma för att sköta sitt. Flodakullans kråka och
blomstersömmade tröja äro sällsyntare på Stockholms
gator än en utländsk diplomatuniform, under det
rättvikskullans hätta hör med till den stockholmska
hvardagsfysionomien.

Det sägs, att flodafolket är 50 år efter sin tid i
godt som i ondt. Kanske är det sant. Måhända Floda,
som mer
än de flesta andra bygder i vårt land bibehållit
gammal sed, också bibehållit mer af hvad man kallar
gammaldags tro och heder. Flodaborna, som hållit
sig hemma i sin bygd, ha säkert mindre än de flesta
gripits af de förändringar i lynne och sinne, som
åtföljt industriens tidsålder.

Men är detta någon förlust? Tänk på Japan, som
tillgodogjort sig hela den västerländska kulturen
utan att genomkämpa de tusenåriga strider, den
kostat Europa, och nu kan utvälja de goda frukterna
på kulturens träd och lämna de onda och maskstungna.

Hvad mer, om Floda sofvit bort det sedernas och
smakens förfall, som varit det senaste halfseklets
onda frukt, och nu vaknar upp vid det nya århundradets
friska strömkastningar i alla riktningar.

Någon andlig efterblifvenhet kan man i alla händelser
ej förmärka, snarare tvärtom. Skolväsendet är
lika väl ordnadt som på andra orter, därom tala
bland annat de präktiga skolhusen. Den moderna
föreläsningsverksamheten har också gjort sitt intåg
här, och nykterhetsrörelsen har haft större framgång
än på de flesta andra ställen. Att döma af bönhusen
förekomma här samma andliga strömningar som i hela
det öfriga Sverige, om de också ej taga sig så
starka uttryck som annorstädes. Flodalynnets ljusa
läggning har bevarat folket från andlig fanatism,
och äfven separatismen är fredlig, gemytlig och utan
strider. Säkert skola aldrig flodaborna kunna ryckas
med af en sådan religiös rörelse, som deras grannar
nåsborna, hvilka utvandrat till Jerusalem för att
söka Guds rike på jorden.

För öfrigt träffar man här en ovanlig intelligens och
vakenhet. Tidningar läsas lika flitigt som i hela
vårt land, och de sista telegrammen från kriget
slukades med lika stort intresse som i hela den
öfriga civiliserade världen. Det befanns, att socknens
omkring 2,500 invånare hålla sig med tillsammans 650
tidningar. Det vill säga, att i genomsnitt hvar fjärde
person har en egen tidning, män, kvinnor och barn,
små och stora inräknade.

*
En af årets förnämsta högtider i Floda är
ko-midsommaren.

Tidigt på våren drifvas kreaturen till fäbodarna,
dit folket drager man ur huse. Gamla och unga längta
efter vinterns stugsittande upp till bergens och
skogarnas friska luft och rörliga lif. Och där vistas
de nu större delen af sommaren. Först när höet står
färdigt att bärgas, går bud från bygden upp till
fäbodarna. Och en lördag i medio af juli komma folk
och fä åter ner till byarna. Ungdomen,
<!-- FIXME: bild: KREATUREN   DRIFVAS   HEM.
Fot. af Thorvald Gehrman, Hedemora. -->
som ej kunnat råkas på veckor och månader, mötes nu
till dans och lustighet, innan skörden begynner. Den
egentliga midsommaren har passerat uppe i fäbodarna,
och därför blir detta flodaungdomens midsommarfest.

Det var denna högsommarlek vi kommit för att se,
mina vänner och jag och några andra främlingar. Se
här hur den tar sig ut.

På lördagsaftonen genljuda byarna af de hemvändandes
muntra hälsningar, kornas ramande och skällornas
pinglande, när folket med kreaturen i flockar mötes,
slår följe och skiljes
hvar vid sin gård. Det är ett rörligt och ett muntert
lif. Där komma kullorna med korna, som motas vägen
fram och vid grinden skiljas åt från de andra. Och
där är gammelmora med getterna. Hon språkar och
kelar med dem, som man brukar göra med barn.

Det är skratt och hojtande i bygatorna. Stora dammoln
röras upp af allt trampet, och solen lyser på röda
tröjor, brokiga dukar och kvinnornas stora, underliga
kråkor.

<!-- FIXME: bild: EN   PRATSTUND.
Fot. af Thorvald Gehrman, Hedemora. -->

På kvällen skall dansen börja. De unga mötas vid
vägskälet, och med spelmännen i täten tågar hela den
brokiga skaran till dansbanan.

Flickorna ha nu ifört sig söndagskläderna och äfven
några af gossarna möta i den vackra sockendräkten.

Flodakvinnorna ha svart kjortel med röd väfd eller
broderad bård i kanten, långa hvita linneärmar,
rödrandigt lifstycke, hopsnördt framtill med
tennsmöjor, och där ofvanpå en med linne fodrad,
tresnibbig krage af brokigt tunt ylletyg, fäst kring
halsen med silfverspänne. På hufvudet en
röd hätta, broderad med de skönaste blomster, och
däröfver den stora kråkan af rödrutigt bomullstyg,
som öfverskjuter ansiktet och håller hyn mjäll och
hvit. Förklädet är blått rask, ett tunt, kypradt ylle,
ibland med en röd, broderad bård. Helst användes dock
skinnmejden af gult getskinn,
<!-- FIXME: bild: FLODAKULLOR.
Fot. af N. Nyström. -->
hvars rödbruna lifrem, uppfäst i vänstra sidan,
nedhänger i en lång ögla till kjortelfållen. Till
höger bäres då knifskiddonet, ett band med
vidfäst slidknif och nålhus, sammanhållet af en
silfverring. Till dräkten höra vidare kjortelsäcken
och påsömströjan, bägge broderade med allsköns rosor
på röd botten.
Männens dräkt utgöres af en lång blå klädesrock, väst
med dubbla rader förgyllda knappar, gula skinnbyxor,
fästa vid knäna med röda, tofsprydda band, samt
mellanblå strumpor och skor. På hufvudet en röd
toppmössa eller svart filthatt.

Redan den gamle reseskildraren Hülphers, som vid
midten af 1700-talet genomreste Dalarna, säger att
det vackraste
<!-- FIXME: bild: FLODAKULLA PÄ SLÅTTERARBETE.
Fot. af Thorvald Gehrman, Hedemora. -->
folket i Dallaget träffas i Floda. Och jag tror
ej att flodafolket vansläktats från den tiden. De
äro smärta och resliga, med välbildade anletsdrag,
och uppträda med en värdighet och nobless som ett
gammalt rasfolk. De unga flickorna äro alltid täcka
och behagliga och ej sällan finner man under kråkan
verkliga skönheter.
<!-- FIXME: bild: PÅ   KYRKOGÅRDEN   FÖRE  GUDSTJÄNSTEN.
Fot. af Thorvald Gehrman, Hedemora. -->
Hur all denna fägring, skrudad i lysande färgprakt,
fröjdade ögat på dansbanan denna underbart härliga
högsommarkväll!

Högt belägen i en hage af halfvuxen björk ligger den
löfklädda dansbanan med utsikt öfver kyrkan, älfven
och byarna. På spelmansbänken under en båge af unga
björkar sitta spelmännen med den röda topplufvan och
de gula skinnbyxorna lysande i aftonljuset. Och på
banans golf går dansen än sirligt mjuk och full af
naturligt, medfödt behag, än yr och hvirflande af
ungdomlig lefnadslust. Det är en ständigt skiftande
lek af färger, som ett glittrande vatten i rörelse.

Och medan dansen går, smälter dagern bort och ligger
som en svafvelgul dimma mellan björkarnas toppar,
under det månen stiger upp i blekt majestät och gjuter
sitt mjölkhvita ljus öfver sagospelet framför oss.

När vi så gå hem för att ändå hvila några timmar,
ljuder dansen som ett allt saktare sorl i natten,
buret af fiolens spröda toner, och slutligen
drunknande i Lissforsens brus, detta brus som är borta
om dagen, men om natten ljuder som en tystnadens sång
öfver flodabygden.

*

Själfva högtidsdagen begynner med att kreaturen
drifvas i vall på hemskogarnas beten. I morgonens
svalka, med daggen ännu frisk och strålande, få
bygatorna åter lif af råmande kor, bräkande får och
getter, pinglande skällor och ropande friska röster. I
vägskälen inväntar man hvarandra för att följas åt
till skogen, och härunder är vägen skådeplats för
ett tumlande muntert lif.

Dagen har uppgått strålande vacker, som det
höfves en midsommarfest. Luften ligger och dallrar
öfver gula fält, saftigt gröna gräsvallar och blå
hafreåkrar. Älfven blänker glittrande hvit mellan
gröna kullar, där byarna teckna sina grå eller röda
hus. Kyrkans hvita och svarta spira skjuter öfver
bergen, som stå klarblå i den rena luften, till ram
åt denna härliga Herrens lustgård.

Glad och god skall människan vara. Och icke förefaller
det svårt att så begå sig i dessa soliga ängder.
Kyrkdags är det åter lif och rörelse på alla
vägar. Och nu är folket klädt i sin allra bästa stass,
sådan den endast nyttjas på bröllop och vid de stora
helgerna. Men så är det också midsommar i dag!

De unga kullorna ha sina vackra brudpigedräkter
på och stråla af färger, fägring och behag. Nu är
kjorteln blå,
<!-- FIXME: bild: UNGA   FLODAKULLOR   I   BRUDPIGEDRÄKT.
Fot. af G. T   Wallén. -->
kragen utbytt mot ett rosigt silkesklä', skinnmejden
mot ett ljust, blommigt ylleförkläde, från midjan
nedhänga granna band och kring halsen pärlband och
smycken.

På kyrkvallen samlas alle man i grupper tills
klockorna ringa samman. Och då, du milde himmel,
hvilken ståt i den enkla, hvitmenade kyrkan. Hela
kvinnfolkssidan är som »en örtasäng af mödrar och
mör». Och läktaren är fylld af
brudpigorna i silke och prakt. Det ligger andakt i
denna skönhetssyn, mer än den altartaflans okände
mästare kunnat få fram af Kristi förklaring på
Palestinas oljoberg.

Och efter gudstjänstens slut står man ännu länge kvar
på kyrkvallen. Det märkes granneligen, att dagen har
sin särskilda betydelse och ej är som alla andra.

Folket samlas i klungor, och de unga flickorna trygga
sig tillhopa längs kyrkogårdsmuren för att låta
beundra sig. Allerkäraste små kullor! Vi se att ni
lysa som tulipanerna om våren och er vänhet är såsom
mandelblom och nyponblom i sommarens hagar.

Sakta skingras skarorna kring kyrkan, medan hvar
går till sitt och fyller vägarna med färger. Hvilket
landskap med alla dessa lefvande, röda blomster mot
backarnas grönska! Ett sådant staffage finns ej på
något annat ställe i världen, om också lustgården
kan igenfinnas annorstädes.

I kvällningen drifvas kreaturen åter hem, och samma
rörliga lif råder i byarna som på morgonen, endast
ännu gladare, ännu lifligare, ännu färgrikare.

Och när kvällen börjar blekna, står dansen åter på
dansbanan, lyst af månens festljus tills dagern gryr
mellan björkarnas stammar.

Nog har det varit en verklig midsommarfest, som
firats med glädje och gamman, och visst är att
korna däri spelat den roll, som rättfärdigar namnet
ko-midsommar.

*

Nu är det en annan månskensafton inne på en gård i
Forsgärdes by. Gården heter för öfrigt Olsosgården
och lär ha fått sitt namn däraf, att där bott så
många Olar. Vid brunnskaret står spelmannen med
fiolen. På den kringbyggda gårdens jämna gräsvall
dansar ungdomen framme i månljuset, under det den
andra sidan af gården ligger och drömmer i skuggan.

Allahanda halfförgätna låtar och dansar komma
fram under spelmannens stråke. Både visor och
polskor. Skänkleken, som spelades vid bröllopen,
när sista skålen dracks,
och Leksands brudmarsch, efter hvilken bröllopsskaran
tågade från kyrkan. Spelmannen, Olsosgårdens nuvarande
brukare, också han en Ola, är en helt ung man. Det
mesta af det gamla har han ju lärt af sin far. Ty
far hans har fordom varit en mäkta stor spelman. Nu
är han gammal och stel af gikt och ledvärk.

Och så få vi höra äfven honom. Stapplande komma
tonerna fram under de stela fingrarnas grepp,
men granneligen märker man att han varit en
spelman af Guds nåde. En sådan som man träffar
på konserttribunerna ute i världen, med ryktets
gloria om pannan, eller -- långt borta i en aflägsen
bygd bland lyckliga människor. Så genomträngd af
musiken har denne man varit, att alla hans barn fått
tonernas gåfva i arf. Det kommer småningom fram,
att inte allenast sonen Olof är musikalisk, utan
att alla barnen fingrat på fiolen, äfven flickorna,
fastän det gubevars inte skall vara rätt »passugt»
här att kvinnfolken spela fiol.

Denna ort äger skatter af gammal folklig musik och
poesi, hvarigenom människornas känslor under tidernas
lopp tagit sig uttryck, ofta på ett svärmiskt och
drömmande sätt.

Jag har antecknat en strof af en kärleksvisa, som
redan den i all sin korthet anslår den äkta folkvisans
ton:

 När du dör bort jag måste dö 
 Och aldrig vara mer.

Af Fyr-Kirstis visa, som lär vara diktad vid medlet
af 18oo-talet, minns jag en strof:

 När som jag ser på bergen blå, 
 Jag full med tårar står.

Församlingens organist och skollärare, herr
E. J. Tunstedt, har synnerligen rika samlingar af
egenhändigt upptecknade dansar och lekar, visor och
låtar från orten. Nedanstående visa är antecknad
ur hans samling och meddelas här med hans benägna
tillåtelse.
Kärleksvisa från Mossel.

<!-- FIXME: bild (noter) -->

En <i>barnlåt</i> sjöngs med dessa ord:

 Liten pilt på gården stod,
 Sorgsen månde gråta.
 Jungfrun åter frågade,
 Ja, jungfrun åter frågade:
 Hvad gråter du så svåra, så svåra?

En annan barnlåt, också från Floda, lyder så:

 Tuppen trampar i kornet, 
 Pigan spelar i hornet:
 Inte spelar jag nå' mer, 
 Om int' jag får tolf öre.

En dryckesvisa har jag antecknat, som ådagalägger
att forna dagars vilda suplif florerat äfven
här. Lyckligtvis har sederna så mildrats sedan dess,
att den ej alls är någon illustration till vår tid.

Så här lät den emellertid:

 Vi ska ut och supa, 
 Så länge som vi pengar ha,
 Och sedan ska vi borga 
 Och supa lika bra. 
 Hej, hoppfallera, fallerej, 
 Hej, hoppfallerallalej. 
 Och sedan ska vi borga 
 Och supa lika bra.
Följande skämtvisa har jag af spelman Olof
i Olsosgården, som drog den i månskenet på
gårdsplanen.

 Jag blåste i min pipa, 
 Då kom en dufva fram.
 Hon hette Albertina. 
 Jag tog'a i min famn.

Vid samma tillfälle kom äfven <i>huppleken</i> på tal och
illustrerades af spelmannen på fiolen.

Huppleken, d. v. s. hoppdansen, är en speciell
flodadans, som veterligen ej förekommit på något
annat ställe. De gamla minnas ännu, huru den hörde
med till dansgillena i Floda och hur ko-midsommaren
ej kunde passera, utan att den dansades på Norsbron
nere vid kyrkbyn.

Den nya generationen dansar vals och polka,
schottisch, pas de quatre och wienercreutz och allt
annat modernt från världens fyra hörn. Men den gamla
flodadansen är död.

En af melodierna till denna dans hade ord, hvaraf
början ännu finnes i behåll:

 Den första som här dansar
 Har tio rader fransar,
 Ja, rundtorn klänningen sin.
 -- -- -- -- -- -- --

Skulle huppleken möjligen vara en kvarlefva af en
sångdans? Jag har försökt få klarhet häri. Men äfven
de allra äldsta minnas ej, att den någonsin dansats
till sång.

»Det har väl varit före min tid», fick jag alltid
till svar.

Förhållandet är väl det, att, om dansen är
tillräckligt gammal, så att den lefvat innan fiolen
eller andra instrument kommo i bruk, har den nog
liksom andra dansar försiggått under sång.

På min spaning efter huppleken blef jag bland annat
visad till Godspig-Erker i Syrholn, och där fick jag
besked.

Inom parentes: Godspilt och godspiga betyder så mycket
som enda arfvingen, och denna gård har sålunda en
gång ärfts af en dotter, som var enda barnet, och
sedan heta de alla godspig efter henne.
Godspig Erik Ersson, den nuvarande innehafvaren, är
en verklig typ af en flodakarl. Smärt och reslig,
gladlynt och språksam, trots sina 74 är, har Erik
varit en väldig jägare i sin krafts dagar, liksom
också tydligen en framstående dansör.

När jag inträdde under hans låga tak, höllo just de
båda gamla på att spisa middag, bestående af abborre,
som Erik nyss fångat ute i Flosjön.

<!-- FIXME: bild: HÄRBRE   VID   ÄLFVEN.
Fot. af Thorvald Gehrman, Hedemora. -->

Men så snart jag började tala om huppleken, är
abborren glömd och Erik uppe på golfvet.

Om han mindes huppleken, det var en fråga det.

»Sä här dansa' vi», förklarar Erik, och ögonen stråla
vid minnet af ungdomens lekar. Och så får han tag i
hustrun, Brita, som är endast 6 år yngre, och med ett
kraftigt tag med sin vänstra hand om hennes vänstra
visar han, hur paren ställde upp sig, det ena bakom
det andra i en ring rundtom danssalen. Efter musiken,
som nu skulle gå i marschtakt, skred hela ringen fram,
hvarvid flickorna på ringens
insida sakta gingo framåt, men gossarna hoppade med
vissa danssteg i takt efter musiken.

»Och så här huppa' vi», säger Erik, och i den lilla
stugan dansa de bägge gamla hand i hand sin ungdoms
dans för att visa hur den tillgick.

Detta var emellertid endast första turen, den
egentliga hoppdansen. Därefter kom <i>fördansen</i>, och
nu öfvergick musiken till polska. Den dansades af
hvarje par särskildt framför spelmannen, medan de
andra sågo på. Och härvid skulle hvar och en till
spelmannen aflämna sin tribut af ett öre. Fördansen
ansågs därjämte ha sin särskilda betydelse såsom
inklinationsdans.

Sedan fördansen gått laget rundt, kom <i>kringeldansen</i>,
också polska, och slutligen <i>krokdansen</i>, hvilken
bestod i en lång slängpolska, som drogs i krokar
genom rummet.

Flodaungdomen, som synes vara vaken och intelligent,
har lofvat upptaga den gamla dansen och uppföra den
på ungdomsmötet i Hedemora nästa midsommar.

*

Om man får döma ett folks andliga odling efter dess
konstsinne, så står kulturlifvet i Floda socken på
en mycket hög nivå, hvilket heller icke jäfvas af
direkta iakttagelser.

Här är nyss påvisadt, huru konstsinnet i Floda tagit
sig uttryck i toner och diktning, ej heller att
förglömma dansen. Det är nog icke utan anledning,
att socknen haft en egen dans.

Men äfven i handens arbete visar sig flodabon besitta
ett högt utbildadt konstsinne. Och bland handtverken
är byggnadskonsten ej den minst och sämst företrädda
konstgren i Floda. Hvilka härliga gamla gårdar här
finnas, med verkligt gedigen arkitektur! Tyvärr bygges
just nu mycket nytt i modern anda, hvari de gamla
motiven bortkastas, under det man i stället offrar
åt en banal villastil från snickerifabrikernas
priskuranter, med löfsågsmönster på gafvelkrön
och farstukvistar. I stället för att fylla de egna
behofven och följa den själfständiga smaken, bygger
man efter en högst ledsam schablon.
Men ännu finnes tillräckligt mycket kvar af den
gamla intressanta byggnadskonsten, som utvecklats
här från äldre tider. För icke längre sedan än 30,
40 år byggdes det ännu med verklig smak och riktig
stilkänsla. De gamla gårdarna från denna tid och än
längre tillbaka ge intrycket af ett sannskyldigt hem,
engelsmännens: mitt hem är min borg. Byggnaderna äro
förlagda rundtom en fyrkantig gård. Vanligen tvenne
boningshus, ett gammalt och ett nyare, i vinkel
emot hvarandra, med hvar sin beprydda och bemålade
farstukvist. Därintill stöta bodarna, mat- och
klädbodar, med sina svalgångar och öppna trappor. Och
den fjärde sidan i kvadraten intages af vagns- och
redskapslider, hvarigenom en portgång leder ut till
bakgården, med stall och ladugårdar, logar och lador.

Hörnet mellan boningshusens gaflar utfylles
af en täppa med några fruktträd och ett par
blomsterland. Där lysa brandgula liljor som glimmande
eldkol, och »blå spiror», stormhattar, riddarsporrar
och »jakobsstegar» stå som fladdrande blå lågor upp
mot skyn.

Gårdsplanen är fri, endast upptagen af brunnen med
sitt brunnskar af sten och sin stång eller vindspel
samt kanske ett par syrenbuskar invid väggen,
och täckes af en tät, snaggig, hårdt tilltrampad
grässvål, som aldrig är smutsig, aldrig dammig och
som utgör den förträffligaste lekplats för barn,
killingar och kalfvar.

Detta sätt att bygga gården skapar ett verkligt
hem och ger intryck af samlad kraft, trefnad och
bofasthet. Allt till gärden hörande är hopfördt på
ett ställe, och när husbonden om kvällen stänger
porten eller grinden, är också hela gården afstängd
från den yttre världen, från gångande ogärningsmän
och andra hemmets fiender.

Och invändigt är hufvudvikten lagd, icke på en stel
och tom sal, som står på parad och där ingen trifs,
utan på ett hvardagsrum, där familjen kan samlas,
hvar och en med sitt arbete. Det är samma princip,
som man i våra dagar alltmer åter börjar komma till
insikt om, och detta gäller för alla människor,
i stad som på land, att hemmet skall
byggas icke för ståts skull och för att en och annan
gång bjuda främmande i, utan för att där lefva sitt
eget lif, förrätta sin dagliga gärning och samla
familjen till hvila efter slutadt arbete.

Sådana   gamla   stilfulla   gårdar   finnas   många
i  Floda. Gärdar   som   kunde tjäna till  föredöme
för dem, som skola
<!-- FIXME: bild: GODSPIG-BRITA.
Fot. af Thorvald Gehrman, Hedemora. -->
bygga nya, inte allenast här, utan i hela vårt
land. Jag har nämnt Olsosgården i Forsgärde och jag
kunde nämna fler. Kerstis Anders gård i Sunnanbyn är
en sådan.

Där inne finnes en särskild gässbustuga
(gästabudssal), med ett bastant gässbubord längs hela
stugans bredd. Väggarna och taket äro skönt bemålade
på de gamla dalmålares
sätt och manér. Väggarna äro indelade i fält,
på hvilka framställas »bröllopet i Kana», »de
tio jungfrur, som togo sina lampor och voro af
olika sinne», och andra bibliska scener, sedda med
dalkarlens troskyldigt naiva ögon.

Här och där står präntad en rimmad sentens, som synes
vara diktad på platsen, såsom:

 »Från vaggan till vår Graf 
 bekymret följer oss. 
 På werldens brusand Haf 
 måst alla och förgås.»

eller

 »Wälsigne mig min Gud, 
 Din hand mig led och för,
 När jag går in och ut 
 igenom denna dör»  (!)

Öfver samma dörr få vi också veta, att all denna
härlighet är utförd 1817 af A. E. S. (d. v. s. Anders
Ersson) från Ullvi i Leksand.

<!-- FIXME: bild: GAMMAL   GÅRD   I   HOLSÅKER  (BJÖRNS  JON  JONSSON).
Fot. af Thorvald Gehrman, Hedemora. -->
Gården bredvid heter Per Jonsgården och är
till det yttre åtminstone af samma hemtrefliga
anläggning. Särskildt är dess bodbyggnadslänga utförd
med verklig arkitektonisk stilkänsla.

I allmänhet är allt arbete ytterst omsorgsfullt
utfördt, hvarje detalj genomtänkt och dess förhållande
till det hela riktigt beräknad. Utsmyckningen är enkel
men verkningsfull. Boningshusets enda yttre prydnad
är farstukvisten, som försetts med pelare samt snidadt
och måladt öfverstycke. Intet är vårdslösadt. Dörrens
gångjärn och nyckelskyltar äro sirligt smidda och
uthusens dörrhaspar konstfärdigt vridna. Till och med
alla de hundratals grindarna till de små åkertegarna
utefter vägen äro slöjdade med tanke på prydlighet,
med sitt böjda öfverstycke, sin bredare slå upptill
och nertill samt midtelståndaren med en enkel
utskärning i toppen.

Den äldsta befintliga byggnaden i trakten är troligen
Björngårdens stuga i Holsåker. Den användes nu till
ved- och slöjdbod, men har sett bättre dar. Det är
en ryggåsstuga med näfvertäckt tak. På ena sidan om
farstun ligger storstugan, med taket nående upp i
nocken, samt en ofantlig, öppen spis, och på andra
sidan fäjset eller fähuset.

Lifvet gick nog i betydligt enklare banor för den
stugans första beboare, än i våra dagars Floda, för
att nu inte tala om storstädernas inbyggare. Men voro
de månne inte lika lyckliga för det?

På sidan om de stora allfarvägarna ligger Mossels by,
som mer än andra synes hafva hållit sig obesmittad
af världen och gör intryck af en kvarlefva af något
längesen förgånget. De små gårdarnas låga hus, som
ännu ingen rödfärgsborste kommit vid, ligga där
silfvergrå af ålder och drömma hundraåriga drömmar.

Vid vårt besök var byn dessutom nästan öde, i det
folket var ute på höbärgning, och öfver det hela
låg en doft af detta betagande hemlighetsfulla och
underliga, som plär hvila öfver gamla obebodda slott
och öfvergifna kyrkor.

Ett par barn, som från en knut tittade på oss med
undrande, oförstående ögon, samt tvenne flickor,
som räfsade
hö bland buskarna och uppspårades för att stå
staffage för fotografens kamera, voro de enda lefvande
varelserna i hela detta ensliga samhälle. Byn såg ut
som om den låg och slumrade i backsluttningen eller
kisade med halfslutna ögon emot bygden och världen
nedanför.

Jag har anfört melodien till en kärleksvisa från detta
Mossel, och visserligen ger den enkla, vemodiga lilla
visan ett sant uttryck af stämningen där uppe. Så
skulle man säkert vilja dikta sin längtan efter
lifvet, om man skådade det från Mossels by. Det
tycktes mig, som om den visans stämning drog som en
mild vind genom de små bygatorna, med sina rader af
stolpbodar mellan de täta, finbladiga rönnarna, och
sväfvade öfver de instängda små gårdarna. Den kröp
uppför små nötta trappor och tittade fram från loft
och svalgångar eller ur blyinfattade rutor. Den låg
och dallrade i flickornas ögon, som glänste djupa
och mörka under kråkan, och den slumrade i barnens
häpna blickar genom den lingula luggen.

Den <i>kvinnliga handaslöjden</i> är i Floda utöfvad med
icke mindre konst.

Det är en fröjd för ögat att se deras brokiga
broderier till dräkterna eller på »åkkläden» och
täcken. Något motstycke till dessa broderier finnes
ingenstädes i vårt land. Det är en fullt själfständig
konstslöjd, uppvuxen här, och man måste gå ända till
den norska sömnaden för att finna något liknande. Det
kunde vara värdt en undersökning om icke flodasömnaden
till och med mottagit impulser från den norska.

Under det textilkonsten i det öfriga Dalarna
mest tagit sig uttryck i själfva väfnaden, utföres
utsmyckningen här hufvudsakligen genom sömnad på den
slätt väfda ytan.

Det är intressant att följa utvecklingen af denna i
flera afseenden blomstrande konst.

Att döma af gamla kjortelsäckar, som framletats än
här än där i klädbodarnas gömmen och af hvilka den
vackra hemslöjdsutställningen i Leksand denna sommar
hade en god samling, har den äldsta prydnadssömnaden
utgjorts af 
påläggssöm,   s. k. applikation,   och varit  ytterst enkel
till mönster och färgval i jämförelse med dess senare
utveckling.

Af  påläggssömmen   med sina enkla mönster, som
ofta konturerades,   har   sedan utvecklat sig en
kontursöm, 
<!-- FIXME: bild: GÅRDSINTERIÖR   FRÅN   MOSSELS   BY.
Fot. af Thorvald Gehrman,  Hedemora. -->
fortfarande   sparsam   och   behärskad,   ehuru   därför
icke   mindre konstnärligt verkningsfull.

Men flodalynnet fordrade en rikare utsmyckning, en
gladare, ljusare, klangfullare konst. Och småningom
började kontursömmens tomma figurer fyllas med styng
af olika färger i schatteringar, hvarjämte mönstren
utvecklades till en
otrolig rikedom af former. Om man påträffar en hätta
eller påsömströja af en något äldre typ än den just
nu florerande, är det en sannskyldig njutning att se
med hvilken säker blick den sömmande rört sig bland
denna oändlighet af stiliserade blomster och med
garner i hundratals nyanser.

Nu är att märka, att sömnaden alltid skett på fri
hand, d. v. s. utan förläggsmönster och utan ledning
af någon sorts
<!-- FIXME: bild: GÅRDSINTERIÖR   FRÅN   MOSSELS   BY.
Fot. af Thorvald Gehrman, Hedemora. -->
uppteckning på bottnen. Sådan bör också en rätt
konstskicklighet vara beskaffad, framsprungen direkt
ur fantasien, i det den ena formen ger den andra
och mönstret skapas under arbetets gång, visserligen
efter förut använda förebilder, men för tillfället
dock fritt i och för sig. Den arbetande är så herre
öfver material och teknik, att handen endast är
ett lydigt redskap åt fantasiens flykt. Sömmerskan
har så ofta upprepat ett visst mönstermotiv tills
hon är fullkomligt förtrogen därmed och småningom
kan börja företaga en själfständig utveckling och
förändring däraf.
Från kjortelsäcken har broderiet i en öfverflödande
rikedom utbredt sig till hättan och kjortelbandet,
som blifvit allt bredare för att mottaga alla
uppväxande rosor och blad och utträngt det enkla
väfda bandet. Slutligen breder det ut sig äfven öfver
tröjan, så att såväl framstycke som axlar, rygg och
ärmar ofvan och under är fylldt och öfverväxt af
slingrande blomster.

Med denna blomsterrikedom för ögonen är det inte
endast ljudlikheten med socknens namn, som kommer
en att tänka på Flora, blomstergudinnan, och hennes
fester.

Så kulminerade denna konst, höjden upphanns och
längre kunde den inte gå. Nu behöfde den en ny
impuls utifrån, för att ledas ut på nya, friska
arbetsfält. Men denna kom ej, eller rättare
var alltför vag och omogen. Därför inställde
sig också följdriktigt förfallet, urartningen,
tillbakagången. Och där befinner den sig i närvarande
stund.

Den befruktande tanke, som skulle leda konsten in
på nya banor, hette naturalismen. Den har fyllt
sitt utomordentligt stora värf i världens konst,
och som ensidig konstriktning är den den dag i dag en
öfvervunnen ståndpunkt. Endast i Flodas textilkonst
härskar den ännu.

Vid ett ornament, hvars enda uppgift är att pryda den
plats, för hvilken det valts, ligger icke någon som
helst vikt vid ett naturtroget återgifvande af ett
visst motiv, t. ex. en blomma eller ett blad. Tvärtom
måste i de allra flesta fall blomman eller bladet
omskapas, omtecknas, så att den passar för sitt
ändamål och på sin plats. Det är vidare ej nog med
att en yta fylles med blommor. Först och främst
måste i anordningen däraf finnas en viss jämvikt,
som tillfredsställer ögat. På en väska t. ex., som
har två lika sidor till höger och vänster, måste
mönstret fördelas någorlunda likformigt på ömse sidor
om midtellinjen o. s. v. Och så måste sådana färger
väljas, som stå i samklang med hvarandra och det hela,
oberoende af huru motsvarande föremål i verkligheten
är färgadt.

Det är detta man nu alltmer aflägsnat sig ifrån
i Flödas påsömskonst. Det gamla omformandet af
naturliga förebilder,
hvilket man kallar stilisering och som först gör
arbetet till en konstprodukt, har öfvergifvits. Och i
stället tar man sin tillflykt till moderna märkböcker
och förläggsplanscher med naturalistiska mönster,
där blommorna så mycket som möjligt söka efterlikna
naturliga sådana, oafsedt huruvida de i denna form
uppfylla sitt ändamål, att pryda. Man öfverger
alltmer de vackert formade blomstren utan namn och
fyller mönstret med blåklint, nyponblom, rankor af
förgätmigej och konvaljer, så naturtrogna som det kan
åstadkommas med nål och garn. Härigenom förlorar man
slutligen hvarje fotfäste. Formerna bli alltför många
för att kunna behärskas. Språnget har varit alltför
stort och för häftigt för att konstskickligheten
skulle kunnat följa med. Handen är ej herre öfver
materialet som i forna dagar, och sinnet har förlorat
makten öfver form och färg. Dessa galoppera nu som
skenande fålar öfver alla gränser, och den, som skulle
hålla tömmarna, måste följa hvart det bär.

Och dock står saken att reparera. Ännu är förfallet
ej ohjälpligt. Ännu arbeta med sömnaden delvis samma
personer, som utfört de allra vackraste af de äldre,
fullt konstnärliga broderierna. Och troligen behöfva
de allenast påvisas de inträdda bristerna för att
kunna återgå till äldre former och arbetssätt för att
<i>därifrån</i> utveckla arten i större frihet och rikedom.

Farsmora hos Spel-Anders uttryckte saken på sitt sätt,
som var belysande nog:

»Detta», och hon pekade på de gamla stilfulla
mönstren, »var människornas tankar som framställdes
och togs ej ur slika böcker, som de nu har.»

Detta betyder så mycket som att den arbetande var så
förtrogen med sitt arbete, att hon, på grundval af sin
konstfärdighet, för hvarje nytt arbete kunde omdikta
de förut använda formerna för det nya ändamålet och
därigenom taga af sitt eget inre, sina egna tankar,
de mönster som erfordrades och behöfde ej lita till
främmande förebilder.

Detta är som sagdt idealet för allt konsthandtverk
eller för all konst och allt handtverk öfver hufvud,
och sådan
har Flödas slöjd varit. Måtte den också kunna ledas
dit igen.

Förutsättningarna finnas nog. Flodakvinnan bär ofta
konstnärsgryet inom sig. Naturligtvis broderar icke
hvar och en sin dräkt själf eller väfver husets granna
åkkläden, men de konstskickliga sömmerskorna och
väfverskorna äro inga enstaka undantag. Begåfningen
för handaslöjden är så pass allmän, att alltid något
af de många prydliga arbetena kan utföras i hvarje
hem, och det är alls icke ovanligt att i gårdarna
påträffa ett diplom eller en medalj för väl och
konstmässigt utfördt arbete från en eller annan
utställning.

Det berättades om en fattig kvinna där i socknen,
hvars konstnärliga anlag voro så utpräglade, att
hon på lediga stunder sysslade med att i trä utskära
allahanda afbilder af människor och djur, hvilka hon
gaf barnen till leksaker eller bortskänkte till vänner
och bekanta. Om det anses opassande för en ung flicka
att traktera fiolen, huru skall det då icke vara för
en gift kvinna och mor att bara på lek sitta och snida
hästar och kor. Den begåfningen har ej varit ringa,
som på detta sätt <i>måste</i> taga sig uttryck och tvang
en fattig och af annat arbete strängt upptagen hustru
att ge form åt sin inneboende skaparförmåga.

Men hos ett sålunda begåfvadt folk behöfver man ej
frukta att konsthandtverket skall dö bort, om det
också för tillfället befinner sig i nedan.

*

Härliga, ljufva Floda! Till tack för de solskensdagar,
du denna sommar skänkte mig, skulle jag velat sjunga
dig en lofsång och en hög visa, som tolkade dina
behag. Nu är det endast några fattiga rader, såsom
ett svagt återsken af den stämning, som, likt ett
dallrande solsken och en doft af nyslaget hö, är
förbundet med det minne af dig jag bär i mitt hjärta.

Aldrig skall jag förgäta den ljusa frid och den
glittrande glädtighet, som mötte mig från dina blåa
åsar, din glidande
älf, dina bördiga ängar, dina trefna byar och dessas
vänliga inbyggare.

Visst var det din allra vackraste sida och ditt
fagraste anlete du vände mot främlingen, som kom för
att göra din bekantskap och se dig i feststämning
och solskenshumör. Visst var det din midsommarfest du
firade, när du klädde dig i din vackraste rosenprydda
dräkt, och visst strålade solen klarare från den
högblå himlen än förut under sommaren.

Men det var icke allenast detta, som gjorde besöket
hos dig så oförglömligt.

Med gladt sinne och öppet hjärta mötte du den
vägfarande, som kom till dig som en främling,
så att han drog bort som din vän. Och genom tåren,
som grumlade hans öga, när vi sade hvarandra farväl,
såg han den som glänste i ditt.

<!-- FIXME: bild -->
</chapter>
<chapter name="Vår sommarsaga från Gotlands kuster.">

<!-- FIXME: bild: PÅ TURISTFÄRD.
Fot. af E. Åkerhielm. -->

VÅR SOMMARSAGA FRÅN GOTLANDS KUSTER. <footnote>Se härtill äfven försättsplanscherna 6-9.</footnote>

AF

ERIK ÅKERHIELM.

<!-- FIXME: bild --> Länge hade min hustru och jag planerat en resa
till den sago- och vindomsusade vackra ön där ute i
Östersjön, men alltintill förliden juli månad hade det
icke kommit öfver önskningarnas stadium. Då erbjöd
sig ett tillfälle och vi begagnade oss genast af
detsamma.

Vår färdplan var öfverresa till Visby och därefter en
rundtur kring Gutaöns kuster med begagnande af tåg,
cykel och båt, hvilket som än för tillfället bäst
passade. Främst ville vi se Gotlands kuster och lära
känna kustbefolkningens lif alltifrån det mångvikade
Fårö ända ned till Hoburgens branta marmorstalp.
Vi reste från Stockholm med gotlandsbolagets magnifika 
ångare Hansa. Vädret var det vackraste och solen
göt all världens rosa
öfver skärgårdens vikar, skogar och fjärdar, och så, när Landsorts fyr
började titta fram öfver
södra  horisonten, manande passagerarna under däck för att
af öppna hafvets långa dyningar vaggas till ro, sjönk dagens 
bloss ned bakom blåsvart, skarptandad skogskontur,
svepande sömniga vikar, dunigt blåa holmar och vida
vaggande fjärdar i nattlig slöja.

Och så blef det natt -- -- -- öfver hafvet.

Förtrollande är gamla hansestaden, då den nyvaknad
tidigt med morgonsolen stiger upp ur österns bad och
för hvarje propellerslag af ångbåten kommer allt
närmare. Solen glimmar i hundratals fönster, och
den grå ringmuren slår sitt fasta stenband omkring
hansadrottningen. Sirligt förnäma stå de högättade
kyrkoruinerna här och där bland stadens brokiga
borgarhus, mjukt famnade af grönt löfverk, och hafvet
här ute sänder våg på våg i klingande sång mot de
rundslipade, rörliga små stenarna på strandvallen.

Hänförande praktfull måtte synen tett sig för
13-hundratalets köpmän, då de på tyngda däck seglade
in mot hansadrottningens hamn.

Lysande af omätliga rikedomar reste sig de 16
kyrkornas torn mot höjden, trappgafvel stod tätt vid
trappgafvel, röjande de 8 våningar höga köpmanshusens
plats, och armerad med skyttegångar i flera våningar
omslöt den tornprydda ringmuren den gamla staden på
alla sidor.

Härlig var synen då i det dunkla fjortonde seklet,
men hänförande är den ännu, när solen målar grifterna
öfver svunnen glans och storhet.

Jag har flera gånger förut besökt Visby, ja, en del
af min barndomstid har förflutit inom dess murar,
men intet har förvånat mig mer än att det kan finnas
någon enda bildad svensk, som icke besökt den gamla
kvarlefvan från medeltiden. Intet jämförligt har
vårt land, ingen stad äger norden med sådana minnen,
med sådan karaktär som Visby, och någon har sagt mig,
att motivet -- en stad af ruiner,
som speglar sig i öppet haf, -- finnes ingenstädes
i hela världen mera än här.   En bukett af ruiner,
murgröna och rosor!

<!-- FIXME: bild -->

Vi gingo upp en stund i den vackra promenadplatsen
söder om staden, som  ännu i dag bär namnet
Palissaderna,
ett minne från den dag, då det nära liggande Visborgs
slott var bålverket i hansestadens försvar. Vi sitta
på en bänk med staden till höger och hafvet framför
och djupt nedanför oss. Det ringer in helg från
domkyrkans torn. Minnen börja komma, minnen gå, minnen
från en tid af lifvet, då världen är ljusast och årens
flykt en dröm. Vågorna slå sina återkommande, jämna
slag där nere på stranden, de sjunga ännu den gamla,
gamla visan de gungande, brusande vågorna, som spelade
in sina drömmar i barnets själ. Här uppe sorlar vinden
i kastanjerna, susa sägner, susa hågkomster af år, som
flytt. I lång, fin linje ligger horisonten framför oss
och seglare gå där ute. De segla visst där ännu sen de
dagar, då hvarje hvit klut, som sågs öfver horisonten,
blef en hel liten värld för barnets lekande fantasi
och mäktigt drog gossjälen ut till hafvet.

Vi dröjde ett par dagar i Visby. Jag skulle kunna
fylla folianter om den gamla gutastadens skönhet,
många sägner skulle jag kunna berätta, sägner om
drömda skatter, om helgon och andar i ruinerna,
om mord och plundring, om rysliga härnadståg, om
fredlig id, om blodig örlig, om jungfrutornet, om
kalfskinnshuset, om den siste mördaren, som hängdes
på Galgberget, och om mycket mera, men det vore att
gå alldeles utanför ramen af denna skildring.

Den 12 juli startade vi norrut. Det var ett det
vackraste sommarväder. Vi togo tåg till Tingstäde,
2 mil från Visby.

Det är ganska lustigt att resa på tåg på
Gotland. Cyklar poletteras alls icke -- man
är kontinental -- och vill den resande hafva
dylika magra odjur med sig, så måste han förrätta
ilastningen själf, ombestyra eventuella tågombyten
samt själf lasta ur. Tåget stannar öfverallt och gick
åtminstone den gången med den beaktansvärda farten
af en mil i timmen. Resan tog precis 2 timmar. Hade
vi begagnat cyklarna, hade det dragit halfva tiden,
och en god trafvare hade fört oss till Tingstäde på
3/4 af tågtiden. Nå, vårt ändamål var likväl vunnet,
att oafsedt tiden förkorta första dagsmarschen med
två mil.
<!-- FIXME: bild: STRÖMMINGEN »AFBAJNES» (DJUPVIKS LÄGE, EKSTA).
Fot. af E. Åkerhielm. -->
Tingstäde är ur militär synpunkt en märklig ort,
och här pågå som bäst befästningsarbeten. Höjden,
där Tingstäde kyrka reser sitt höga, smäckra torn,
behärskar en väldig terräng norrut, och hit samlas
vägförbindelserna från norra Gotland med undantag af
västra och östra kustvägarna, hvilka dock torde vara
åtkomliga från sjön. Som en replipunkt för Gotlands
stridskrafter är platsen väl utrustad af naturen.

Vi slogo in på vägen mot västra kusten, mot Stenkyrka
med Lickershamns fiskläge som närmaste mål. Luften
var klar och hög och en svag aromatisk vind lekte i
skogen och kom blommorna att niga. Här stod blodröd
vallmo och lyste som glödande kol i rågåkern, där
vaggade den vilda resedan (Reseda lutea), ej sällsynt
på Gotland nära kusterna, sina gulgröna blomax vid
vägkanten, där sände »engeltorn» (Rosa rubiginosa)
sin vällukt öfver fälten.

Vägen var idealiskt jämn, som vore den belagd med
asfalt, och helt och hållet utan backar. Sådana äro de
flesta af Gotlands vägar, och något land mera lämpadt
för cyklar och automobiler kan knappast tänkas. Väl
är dammet på de stora landsvägarna ganska djupt efter
lång torka, och är stormen ute och går, bildar han
ofta riktiga molnstoder af damm, i hvilkas centrum
man icke ser handen för ögat. Rullande komma de
likt jättelika bomullstottar med rasande fart längs
vägarna, dränkande allt i sin fadda, torra famn af
pulveriserad kalk. Så vid en krök af vägen falla de
in på skogen, afskuddande sig sitt hvita pulver på
stammar, blad eller barr. Men har torkan icke varit
alltför lång och är vägen icke mycket begagnad,
är banan den bästa en turist kan önska.

Hvad är det för ett hvinande, kältande, missnöjdt
ljud uppe i luften öfver den sänka åkern där borta
till vänster? Det är en stor svart och hvit fågel
med korta, breda vingar, som blifvit uppskrämd och
nu flaxar omkring i besynnerliga bukter, utstötande
sitt tj-i-o-it, tj-i-o-it. Det är vipan (Vanellus
cristatus) med en smal, lång tofs på hufvudet, ganska
vanlig på Gotland.
Vi passera Stenkyrka. Kyrkan består till nio
tiondedelar af torn, och det lilla skeppet verkar
nästan som ett bihang till den massiva, väldiga
tornbyggnaden.

Här är urhemmet för de läckra äpplen, som under namnet
Stenkyrkäpplen äro vida bekanta och eftersökta för
sin utomordentliga smak.

Man korsar stora kustvägen Visby-Hangvar och är
snart nere vid Lickershamns fiskläge. Ännu innan
man kommer ned till stranden möta en flera »raukar»
(stenjättar). Allvarliga och grå stå de i barrskogen
högre än denna med de mest vidunderliga former. Då
hafvet under förgångna tider gick högre, nötte
vågorna med årtusendens arbete bort den mjukare delen
af kalkberget, lämnande kvar de fastare kärnorna,
hvilka sålunda blefvo fristående. Så drogo sig vågorna
tilbaka och skogen följde efter, dit fordom bränningar
sköljde enslig kust, och stenjättarna fingo syskon,
gröna, lifslefvande bröder och systrar. Mångenstädes
vid kusterna på Gotland möter man dessa »raukar» än
ute vid stranden i stort antal, än inne i skogarna,
men på få ställen uppnå de anmärkningsvärdare storlek
och mångfald.

Lickershamns fiskläge är fullt af karaktär, fullt
af kustens ensliga tillvaro. Det är skoglöst;
skogen vågar sig här icke närmare vindjagad kust
än 5- à 600 meter. De små kojorna, oftast af sten,
ligga ordnade bredvid hvarandra, bildande riktiga
gator. På en eller flera gemensamma platser ser man
afkvistade, med några grenar försedda trädstammar,
nedstuckna i rader. Här hänga fiskarna upp sina nät
och strömmingen »afbajnes», löstages från näten.

Strömmingen, ja om hafvet gaf någon strömming! Hvart
vi än kommo rundt öns vida kuster hördes en allmän
klagan öfver att fisken försvunnit. Sedan flera år
tillbaka är hafvet tomt.

Högt uppdragna på den solbelysta stranden gistna
båtarna, öde stå de pittoreska små stenkojorna,
och de näfvar, som fordom grepo om rorkulten eller
brassade skoten
<!-- FIXME: bild: LICKERSHAMNS FISKLÄGE (STENKYRKA).
Fot. af E. Åkerhielm. -->
på vindjagad våg, fatta nu om plogen och rycka
hårdhändt i runda tömmar att tygla oxarna på åkern.

Fackmännen säga, att fisken periodvis flyttar och
att den nu vandrar fjärran från Gutaöns kuster.

Men det är på tiden att fortsätta norrut. Snart
nå vi landsvägen och sen bär det af mot Ire och
Hangvar. Stenkyrka stora by passera vi, vida åkerfält
ila vi förbi. Ire gård är snart bakom oss och vi
fortsätta mot Kappelshamn.

Här är bara skog utan någon mänsklig boning. Skog
-- hvad säger jag --, nej, ömkliga, puckelryggiga,
förtynade, uppbrända, än krypande, än i sicksack
växande, nariga tallgubbar. Hade vi sett skogen
för hundra år sedan, så hade vi säkert sett samma
träd som nu, och jag undrar, om inte salig Valdemar
Atterdag, om han under sitt röfvartåg mot gutarna
hittat på att göra en cykeltur hit till Hangvar,
hade funnit samma skog med samma träd. Den kan växa
huru länge som helst, utan att bli större, ty hvad
växer den uti? Ingenting, ingenting alls. Instucken
i kalkklippans små rämnor står den, platt ligger
den på den horisontala, nakna hällen, fast suger
den sig med tusen små rötter i de enstaka blocken,
som ligga här och där. Någon jord har den inte, på
sin höjd några atomer ruttnade växtämnen, som vinden
kastat in i kalkstenens rämnor.

Blott ett af Floras barn, den härdiga, kraftigt gröna
tulkörten (Cynanchum Vincetoxicum), står frodig och
frisk midt i stenhällen.

Marken är horisontal, som vore den skapad under
vattenpass, och på långa sträckor ligger hällen
naken utan ett spår af jord eller grönska. Skulle man
kunna slipa hällen, så finge man väldiga salar med
poleradt marmorgolf, sannskyldiga underverk. Ganska
besynnerlig ser vägen ut, där den i svaga bukter
slingrar fram på en ett par decimeter hög bank,
fullkomligt horisontal. Ingenstädes på Gotland sågo
vi en sådan obygd som här.

Snart nådde vi Kappelshamn vid den djupt inskurna
viken mellan Halls breda udde, som vi nyss passerat,
och
Fleringe.    Kappelshamn   är  fult,   en
karakteristisk exporthamn för kalksten.

Några små hvita stenhus i rader vid landsvägen,
ett par väldiga högar af bruten kalksten, en och
annan numera nedlagd kalkugn och så hafvet med några
skutor för ankars, bidande last, så ser en gotländsk
kalkhamn ut och så ser också Kappelshamn ut. Det är
icke vackert, men det är karaktär i motivet.

<!-- FIXME: bild: KAPPELSHAMN.
Fot. af E. Åkerhielm. -->

Då jag stod i begrepp att taga en vy af hamnen,
fick en sjömanssork se mig: »Sleik jär ingenting te
ta», utlät han sig, »naj heu da, i dag ä' de' int'
nå vackert i Kappelshamn, men da de' kommar en ti te
tolf skeutor i måotvind, da ä' här oskapligt grant.»

Nå, de tio till tolf skutorna ville inte komma och
därför lät jag min kamera teckna af Kappelshamn
ändå och det blef karakteristiskt nog, om också inte
»oskapligt grant».
Längs den grunda Kappelshamnsvikens strand cykla vi
nu söderut mot Lärbro. Jag kunde inte låta bli att
tänka på sjömanssorken i Kappelshamn. Från tidigaste
barndomen insupa dessa kustens barn kärlek till
hafvet och intet begrepp står lifligare i deras lilla
tankevärld än de brusande vidderna därute. Ankaren
och skutor, det är lifvet, fyllda segel och mystiska
främmande kuster, det är paradiset, och intet mera
föraktfullt kan tänkas än »en landtkrabba».

Då vi passera gården Vikers i Lärbro socken, märka
vi, att vi nått den fruktbara dalgången mellan
Kappelshamn och Vägomevikarna, hvars centrum
upptages af Lärbro. Obygden är slut och nejden står
fruktbar och kultiverad.

Så nå vi Lärbro vackra prostgård och bli vänligt
mottagna af den älskvärda prostfamiljen. Kyrkan är
ganska märklig, främst kanske på grund af tornets
form, som lär sakna motstycke bland landskyrkor. Ett
gammalt kastell med spetsigt torn har sin plats några
meter från kyrkan. Fordom användt till försvarsändamål
är dess ålder sannolikt mycket högre än kyrkans.

Och så gick solen ned bakom västerns synrand,
vyssjande skogens små sångare, hafvets hvita fåglar
och gästvänlig gotlandsbygd till svalkande ro.

Är klockan verkligen redan åtta och cyklarna äro
icke i gång? Solen stod högt öfver skogen. Det
är en mycket god regel att använda tidiga morgon-
och sena eftermiddagstimmar till cykling, särdeles
under så varma dagar som förfluten juli månads. Vi
följde tyvärr aldrig denna regel. Värmen var därför
under middagstiden betydlig, och intet annat än
den omständigheten, att vi mycket sällan gjorde
dagsmarschen längre än 4 mil samt att vi, hvarhelst
vi nådde hafvet, svalkade oss i dess böljor, kan
förklara, att vi icke kände oss nämnvärdt generade
af den starka hettan.

I dag skulle vi till det vilda, romantiska Lergraf,
det täcka, leende Hurske och det karakteristiskt
gotländska, något otämda, sturska Kylley, allt punkter
vid ostkusten,
ungefär en och en half mil från Lärbro. Vi
voro i dag ett stort sällskap, 6 man starka, ty
Lärbro herdetjälls yngre tränade medlemmar följde
expeditionen mot villande östern.

Landskapet är saftigt, omväxlande och vackert. Hvita
måsar, hafvets barn, bebåda snart, att vi nalkas
kusten.

Läsare af dessa rader, vill du se någonting romantiskt
vildt, någonting äkta gotländskt, en intim förening
af tvära klippor, »raukar», ruiner af kalkugnar,
skrikande sjöfåglar, betande får, ensliga fiskarkojor
och sjungande hafsbränningar, res till Lergraf i Rute
socken på Gotland!

Hög hvälfde sig himmeln och en svag bris fläktade
från hafvet, då vi nådde detta eldorado för älskaren
af storslagen natur och andaktsfull enslighet. På
böjda, tunna vingar stod måsen stilla i det blå,
spanande efter rof, smäcker och fin stod »raukporten»
på den höga stranden, berättande om naturens nyckfulla
lek. Ruggiga och grå, betande den soliga strandvallens
kryddoftande gräs gingo fåren bjällerpinglande mellan
stenjättar och dvärgtallar, ensam, krokig och grof
i synen stegade fiskaren där nere på stigen hem från
mödor med åror och garn, och hvart än ögat nådde stod
naturen i trefärgad skrud, himlens och hafvets blå,
klippans och strandens grå och skogens mörka gröna.

Sen gingo vi, ty cykla kunde vi icke på den lilla
skogsvägen, till Hurske uddar, 2 kilometer från
Lergraf.

För den, som bor å Sveriges fastland, är Hurske endast
en ganska täck plats. Vackra uddar, leende vikar med
skogen ända ut till vattenkanten, och en horisont
bruten af öar. Men Hurske är för en sådan intet
mera. För gotlänningen däremot är Hurske någonting
märkvärdigt. Han ser sällan öar utanför sin skumhöljda 
kust. Han ser icke heller <i>små</i> uddar och <i>små</i> vikar
med skog, som speglar sig i vågen, men detta finnes
här vid Hurske.

Det gick rundt den grunda Vallaviken mot Kylley. Längs
de sanka stränderna af hafsviken fiskade måsar,
tärnor och beckasiner.
Åter en gotländsk kalkhamn med sin ugn, sina »raukar»
och sina skutor på redden, som bida last.

En större gammal bondgård körde vi förbi strax norr
om hamnen, en stilfull gammal hvitrappad gård af sten
med högt tegeltak.

De allra flesta bondgårdar på Gotland äro af sten,
hvitrappade och oftast i två våningar. De utgöra
en typisk skylt för gårdens ägare, den gotländske
bonden. Burgen och själfmedveten med ett drag af
oföretagsamhet och flegma är han icke så lätt
att blifva bekant med, men är bekantskapen en
gång gjord, är han trofast och minnesgod. Han är
motsatsen till smålänningen. Från Gotland äro inga
samhällsomstörtande rörelser att befara, men icke
heller några nya väckelser att vänta. Herrgårdarna
på Gotland äro ytterst få, herremännen ännu färre,
det är icke då så underligt, att befolkningen bildar
en kompakt bondearistokrati, som med en viss misstro
betraktar herremännen.

Röda boningshus träffas så godt som aldrig på Gotlands
landsbygd och det enda jag såg under hela färden var
öns sydligaste byggnad, strax under Hoburgen.

Kaffe i väldiga koppar med ännu väldigare bullar
väntade oss i tulluppsyningsmannens trädgård.

Då solen dalade, voro vi åter i Lärbro. »Expeditionen»
återsåg sin hjälpbas med förnöjelse och dess
medlemmar sutto snart omkring ett stort bord,
försjunkna i det lofliga förehafvandet att stilla
hungern. »Expeditionen» hade varit lyckosam och det
»vetenskapliga resultatet var lysande». Expeditionens
kartograf konstaterade, att generalstabens karta var
någorlunda i öfverensstämmelse med terrängen, men
att ortnamnen ofta voro stafvade på ett helt olika
sätt mot hvad de uttalades på orten; dess geolog hade
gjort den afsevärda upptäckten, att strandvallarna
vid Lergraf voro betäckta af får, och dess agronom
iakttog, att den mjölk man serverade vid Kylley icke
var separerad.

Nästa dagsmarsch blef kort. Vi besökte Slite.

Detta, en bland Gotlands största landthamnar, ligger
något mera än en mil söder om Lärbro kyrka i Boge
socken.
Vägen till Slite är skogig, men knappast
vacker. Omedelbart norr om Slite passera vi Länna gård
med några väldiga kalkugnar. På östra sluttningen
af den höjd, som här reser sig, ser man en mängd
fantastiska »raukar», en hel här af stenjättar, små
och stora om hvarandra. Slite hamn är en af Östersjöns
bästa hamnar och redden skyddad af
<!-- FIXME: bild: RAUKAR VID LÄNNA (SLITE, BOGE).
Fot. af E. Akerhielm. -->
holmarna Asanden, Grundet och Enholmen, med några
batterier mot inloppet.

Samma dag vi anlände utryckte det kompani, som någon
tid legat här för neutralitetsskyddet under det
pågående rysk-japanska kriget.

Gotland äger två synnerligen goda hamnar. Den ena är
Slite, den andra Fårösund. Det vore ganska roligt
veta, hvad 11-hundratalets gotlänningar tänkte på,
då de förlade öns enda stad på en plats, som både
i afseende på hamn- och byggnadsförhållanden är den
sämsta tänkbara på öns långa kuster.
En ansenlig höjd med vacker utsikt öfver hafvet reser
sig i södra delen af Slite. Det är Kvarnbacken.

På eftermiddagen återsågo vi Lärbro herdetjäll.

Den tionde julisolen gick upp utan en molntapp på
himlahvalfvet. Tyvärr startade vi sent. Hade i dag en
lång marsch. Skulle till Fårösund, skulle genomkorsa
det hafsomflutna Fårö, skulle bese Gotlands
nordligaste udde, skulle taga det bekanta, intressanta
flygsandfältet vid Olla-hau i betraktande.

Jämn som ett golf slingrade sig den backlösa
vägen nordost ut från Lärbro genom ett glest
befolkadt landskap med fattig skog. Vi cykla i Rute
socken. Dagen är het. Solen kastar nästan lodräta
strålar mot den hvita vägen och ögat bländas. Men
det blåser sakta motvind, som minskar värmen, men
hindrar farten.

Hvad är det för ett väldigt stenkors, som skymtar
fram helt nära Rute kyrka vid korsvägen? Någon
inskrift kan ej upptäckas, men af utseendet att
döma är monumentet mycket gammalt. I korsets midt
synas fyra triangelformiga öppningar så ställda till
hvarandra, att den kvarvarande stenmassan bildar ett
kors. Där nedanför synes en sex-uddig stjärnfigur i
låg relief. Autentiska upplysningar om det stora,
ett par manshöjder höga monumentet kunde jag icke
få, men en sägen maler, att två präster för många
hundra år sedan samtidigt sökte Rute pastorat. Den
ene bodde i Fleringe vid pass 7 km. norr om Rute den
andre i Bunge, hvars afstånd till Rute är ungefär
lika. Då deras meriter voro lika stora, beslöt
biskopen att afgöra täflan på annat sätt. Den af de
två prelaterna, som först nådde Rute kyrka ridande,
skulle få pastoratet. Man startade samtidigt. Höga
dammoln hvirflade upp från vägen under Bungeprästen,
där han i frustande fart bars på rund hästrygg mot
Rute. Marken darrade och skogen genljöd af hästens
vilda frustningar och den tjocke prästens rop och
piskslag. Men framåt bar det, framåt, framåt mot
Rute! Så nådde den vilda jakten korsvägen. Hästen
orkade icke mera; efter ett vildt gnäggande stod en
fors af rödt blod ur hans
spända näsborrar och han störtade till marken,
kastande prästen framåt i löjliga kullerbyttor på
vägen, omhvärfd af damm och smuts. I detta ögonblick
var Fleringeprästen framme vid kyrktrappan, där
biskopen stod och öfverlämnade pastoratet i hans
händer. Ett stenkors blef rest af allmogen på den
plats, där Bungeprästen störtade.

Härlig är utsikten från Bunge kyrka söderut öfver
Ängeviken och det öppna, solbeglänsta hafvet.

Så nådde vi Fårösunds lilla samhälle. Det består af
en lång, dammande gata, begränsad af små hvitrappade
stenhus.

Färjorna äro vanliga små segelbåtar (snipor) af
Gotlandstypen.

Då hästar och fordon skola föras öfver det 1,5
km. breda sundet, begagnas segelbåtar af något större
typ.

Snart gungade vi på Fårösunds glitterstänkta
vågor. Sundets norra del är smalt och endast 2,4
meter djupt, men dess södra inlopp tillåter äfven
större fartyg att inkomma. Detta inlopp skyddas vid
krigstillfälle af minlinjer och batterier. Midt i
inloppet reser sig den lilla holmen Skarfgrund och
litet längre ut Bungeör.

Vi landstego vid Broa.

Därifrån till Holmuddens fyr, Fåröns nordostligaste
spets, är det mera än två mil.

Fårön är sönderskuren af vikar och sjöar (gotländska
»träsk»), men terrängen är platt och merendels
ful. Mager och småväxt står skogen, där sådan finnes,
och åkrarna äro formligen täckta af sten. Man skulle
tro, att Fårön är ofruktbar, men detta är ingalunda
fallet. Fåröbon är minst lika välbärgad han som
»storlänningen», en benämning som Fåröns inbyggare
gifvit »Storlandets» (-- Gotland i öfrigt) folk. Den
lilla och ofta ytterst grunda jord, som ligger på
kalkberget, är utomordentligt fruktbar.

Högt öfver skogen där borta aftecknar sig mot skyn
Fårö kyrkas torn. Tornet är af helt annan typ än
den eljest å Gotland vanliga. I likhet med några
andra kyrkor
vid   kusten   tjänar denna som sjömärke.    Uppe från kyrkbacken
öppnar   sig   ett  väldigt panorama af
uddar, vikar, skogar och bygder i det blå fjärran.

Templet är mycket  rymligt och bevarar några gamla
taflor, som   skildra   Fårö-fiskares   irrfärder på
ett isstycke, som dref till hafs och 
slutligen lär hafva hamnat någonstädes på ryska kusten.
Årtalet för händelsen har fallit mig ur minnet.

Trakten norr om kyrkan är tätare bebyggd, men alltjämt
finner man samma typ på boningshusen, höga hvitrappade
stenbyggningar i två våningar. Ladugårdar och logar
äro härstädes ofta belagda med högt stupande halmtak,
liksom de på sydligaste delen af Gotland äro täckta
af nästan horisontalt liggande sandstensflisor.

Och   så nådde   vi   vändpunkten   för vår färd
norrut:
flygsandsfältet vid Olla-hau. Generalstabens topograf i denna
trakt tror, att platsen  heter Ulla hau. Skulle man
fråga en Fåröbo, hvar Ulla hau ligger, så skulle hans
ansiktsuttryck förete ett stort ?. Som rätt lustiga
gotländska ortnamn kan i detta sammanhang nämnas
Ungesmitts likmatte (i Stenkyrka), Skuttlings (i
Lärbro) samt Kräklings i Kräklingbo socken. I Rute
ligger en gård, om hvilken generalstabens topograf
tror, att den heter Puttersjaus. På platsen heter
gården Pottschaus.

Vi gingo upp på flygsandsfältet. De äro märkliga
naturbildningar, dessa väldiga sanddyner, som
sakta men oemotståndligt utbreda sig, dränkande
allt, skogar, åkrar, träsk och gårdar, i sin
kväfvande, silkeslena famn. Hela nordöstra halfön af
Fårö är fylld af slingrande sandvallar. I allmänhet
växer dock yppig furuskog där och vegetationen
är kraftig med helt olika karaktär än den eljest
på Gotland vanliga, men vid Olla-hau har skogen
någon gång blifvit fälld. Det har icke behöfts
mera. Jagad af de fruktansvärda stormar, som det
rundtom svallande öppna hafvet kastar in öfver ön,
har sanden kommit i rörelse, en rörelse, som, en gång
väckt, intet kan stäcka.
En jättelik grund kittel bildar fältet med en
genomskärning af mera än en kilometer. Kittelns kanter
bildas af höga sanddyner, som sakta röra sig radiellt
utåt, vidgande kitteln och dränkande kringliggande
skog. Ofta i skarpare lutning än 45° vinkel reser
sig vågen midt i skogen, och egendomlig ter sig synen,
då man utan något som helst förebud plötsligt ser en
ljusgul vägg af fin sand ofta till trädtopparnas höjd
stänga ens väg i skogen.

Begrafda ända upp till den yfviga kronan stå furorna,
liksom anropade de vandraren om hjälp i sin nöd. Men
hjälp gifves icke; om några år har toppen försvunnit,
slukats af den omättlige kolossen. Några år till
och vågen har gått förbi på sitt härjningståg
mot skogen. De begrafda furorna stå upp i dagen,
liken resa sig ur sina grafvar, men hur se de
ut? Förtorkade, mörka vålnader sträcka stripiga,
nakna armar mot den blå himmeln, nedkallande
dess förbannelser öfver allhärjaren sanden. Likt
spöken stå de där, då månen går upp öfver fjärran
skogsrand, kastande långa, skräckfulla slagskuggor
öfver sandytan. Deras stam är spröd; höstvinden bryter
den och kastar den hejdlöst på sanden att begrafvas
och försvinna. Det är skogens och flygsandens saga
på Gotlands Fårö.

Blott några hundra meter från sanddynen står ett
litet torp, omgifvet af tropisk grönska.

»Är ni inte rädd för sanden», frågade jag bondtösen,
som stod i dörren.

»Naj», fick jag till svar, »han gar långsam, sanden,
men om några år få vi nock flytte eut.»

Då klockan led mot fem på eftermiddagen, var det tid
att börja söka efter härbärge och mat. Båda delarna
funno vi hos den gästfria folkskollärarefamiljen
i Ringvide. Folkskolläraren och hans hustru voro
båda älskare af trädgårdsskötsel, och en vackrare
anläggning än den, som omgaf deras nätta hem, får
man söka efter.

Dagen därpå cyklade vi tillbaka till Fårösund,
passerade Bunge och Rute, rastade en timme i Lärbro

prästgård och hjulade så  vidare  till  Tingstäde,
hvarifrån vi på järnväg återvände till Visby.

*

Under den vecka, vi nu dröjde i hansestaden, gjordes
några utfärder i stadens omgifningar.

Och därefter voro vi färdiga till start
söderut. För att hastigast möjligt nå den lämpligaste
utgångspunkten för rundturen kring öns södra del togo
vi tåg till Etelhem.

Kan man höra namnet Etelhem utan att tänka på vackra,
solbelysta ängar med ek och hassel? Kan man se namnet
tryckt utan att känna den kryddmättade doften från
Etelhems halft tropiska myrar? För botanister vill
jag endast nämna, att den smärta, förnäma Orchis
laxiflora, den tunna, smalbladiga Orchis Traunsteineri
och den frodigt gröna Allium ursinum lefva sitt fria
lif i Etelhems myrar och ängar.

Men Etelhem var för oss utgångs- icke slutpunkten. Vi
körde österut. Vi ville till hafvet. Det gick genom
skog men kraftigare och högre än den vi sett på norra
delen af ön. En gotlänning skulle kalla landskapet
i Etelhem, Garde och Alskog starkt kuperadt, en
fastlänning, som icke är slättbo, skulle ge det
benämningen föga brutet.

Vi nådde Garde kyrka. Något smäckrare, förnämare,
jungfruligare än Garde kyrktorn kan icke tänkas. Redan
på mycket långt afstånd ser man dess höga, götiskt
lätta spira resa sig öfver skogarna. Koret är högre
än mellanskeppet och tillkommet senare än detta. I
kyrkans inre är koret hvälfdt och ovanligt högt,
medan mellanskeppet täckes af ett platt och relativt
lågt, med målningar prydt trätak. Hela templet är
monumentalt och dess portaler utomordentligt vackra,
i likhet med de flesta gotländska kyrkors.

Men någonting äfven för Gotland mindre vanligt
äger Garde kyrka. Kyrkogårdens fyra ingångar äro
öfverbyggda med stora porthvalf i gotik med spetsiga
tegeltak och inneslutande ett slags hall. Portarna
benämnas likportar och
här nedsattes likkistorna, medan grafföljet i afvaktan
på jordfästningen åhörde gudstjänsten i kyrkan.

Vi löpte nu in på stora landsvägen längs östra
kusten och togo nordostlig riktning för att nå
Ardre ödekyrka. Landskapet är utomordentligt
vackert. Saftigt gröna stå skogarna, bländvita
lysa bondgårdarnas stengaflar i solskenet, ofta
tätt slutna till ladugårds- och logbyggnader,
bildande veritabla borggårdar, vajande för den lätta
sommarvinden stå sädesåkrarna, hvitnande till skörd,
och på svärdslika, svarta vingar skära tornsvalorna
genom luften, där de skrikande sitt »tv-i-i-r-r-r»
stryka mellan huslängorna.

Vi passera Alskogs kyrka. Den är icke olik Garde,
men icke så smäcker, icke så gotiskt förnäm. Så nå
vi vändpunkten, ruinen af Ardre gamla kyrka.

Alldeles intill vägen stå de raserade murarna af
templet, nästan öfvervuxna af träd och buskar. Endast
det sirliga korfönstret och några gamla rester af
grafstenar och kapitäl återstå ännu såsom minnen om
svunnen glans. <footnote>Se planscherna sidd.  225  och 226 i Årsskriften
för 1903.</footnote>

Men kanske hviska andar under stilla augustinätter,
då bygden sofver och månen, de åldrigas vän, silar in
sitt kalla ljus genom det ensliga korfönstret, hviska
om tider som flytt och om hänsofna Herrans tjänare,
som en gång i det nu grusade templet förkunnade hans
lof och nedkallade hans välsignelse öfver andaktsfullt
lyssnande skaror. Kanske tassa sägnens små tomtar
mellan nedfallna kapitäler och rämnade pilastrar,
eller söker räfven, tjutande under kalla vinternätter,
skydd mot väder och vind under nötta, vapenprydda
grafstenar.

Men vi kunde icke dröja längre vid Ardre öde kapell,
utan togo åter sydlig riktning och nådde snart
Ljugarn.

Ljugarn är en gotländsk badort, en badort i smått,
men kanske just därför så mycket behagligare. Ljugarn
är vackert och Ljugarn har vänliga människor. I deras
sällskap åto vi middag i en frisk löfberså och i
deras badhus fick man ett härligt saltbad.
Gotlands ostkust är långgrund och stranden öfvergår
merendels utan tvärbranter i hafvet. De tvärt afhuggna
höga stalpen, som man återfinner flerstädes på
västkusten, saknas här.

Klockan var åtta på aftonen då vi nådde Hallute
gård i När socken. Helt nära Hallute ligger Hägdarfve
gamla pittoreska bondgård, ej olik en gengångare
från graflagda sekler. Taket är mycket flackt och
betäckt med sandstensflisor. Icke utan möda fingo vi
nattkvarter.

<!-- FIXME: bild: HÄGDARFVE   GAMLA   GÄRD   I   NÄR.
Fot. af E. Akerhielm. -->

Gotlandsbonden är icke smickrad af nattgäster, han är
trög, icke alltid gästvänlig och försmår gärna den
tillfälliga förtjänsten af en inkvartering. Detta
ehuru utrymmet i bondgårdarna oftast är storartadt
och mat finnes i öfverflöd. Öfre våningens fyra
eller fem rum stå sålunda tomma året om, ofta fullt
möblerade med valnötsbyråar, utdragssoffor, speglar,
amerikanska gungstolar och gipskattor. Där man inte
vill kosta på helt möblemang, låter man göra 
stolsryggar och spikar fast dem i öfre våningens fönster,
så att det ser förmöget ut från landsvägen.

När socken, som bildar en bred udde i hafvet, har namn
att vara de gotländska fisklägenas hemland. Socknen
räknar icke mindre än sju större lägen.

Mycket fingo vi inte den natten af sömn, ty de
stunder, då icke fotslånga råttor torpederade eller
rammade hvarandra under ett vildt tumult och en
frenetisk konsert,
<!-- FIXME: bild: MAN   FLYTTAR   HUS   I   NÄR.
Fot. af E. Åkerhielm. -->
drogo   de   små   sällskapsdjuren  i utdragssoffan
försorg om att Morfeus icke blef för närgången.

Få fortskaffningsmedel äro mera praktiska än cykeln,
icke minst därför, att den är nöjd till och med utan
ringaste skötsel, men få fortskaffningsmedel äga
tillika så grundligt förmågan att göra en passagerare
vanmäktig som just cykeln. Min hustru hade aftonen
förut åkt öfver en uppstående spik. Spiken hade
genomskurit båda ringarna på bakhjulet och, då
felet icke genast upptäcktes, genom att kvarsitta
under åkningen skurit upp hålet, så att ringen var
omöjlig att
reparera på platsen. Det fanns ingen annan utväg än
att med provisoriskt tätad ring under pumpningar hvar
femhundrade meter söka uppnå den nära 2 mil aflägsna
Stånga järnvägsstation för att resa till Hemse för
reparation.

Sagdt och gjordt. Jag följde med till Stånga, och
sedan vi öfverenskommit att på aftonen sammanträffa i
Hafdhem -- öns sydligaste järnvägsstation --, cyklade
jag tillbaka för att följa östra kusten.

Molnfri hvälfde sig himmeln öfver den upphettade
marken och brännande het stod eldklotet däruppe och
gassade. Stilla stod vinden, domnad under träden,
sömniga djuren, tryckande sig girigt in under hassel
och björk, byte för hungriga flugor. Ej rörde sig
ett löf, ej sjöng en fågel i sval skog, ej kraxade
svarta kråkor på den vida åkern. Men hvit af strålar,
som bländade ögat, stod vägen, och cykeln bolmade
upp dammet i tunga kuddar, hvilka stodo kvar en stund
i luften för att sedan åter falla ned på den plats,
där de blifvit födda. Kunde ej cykla mera, måste söka
svalka. Burs kyrka stod öppen. Jag gick in. Svalt var
det under de hvita hvalfven och prästen själf stod
och sysslade vid altaret. Väntade besök af länets
höfding. Han visade mig en vacker och ovanlig prydnad
af marmor, som kyrkan ägde; en brudstol eller bänk med
sidstyckena, som nådde väl ett par meters höjd, sirade
i hög, konstnärligt arbetad relief. Han omtalade,
att endast en liten landskyrka i mellersta Italien
hade någonting motsvarande att uppvisa. Dessutom
fanns en del målningar i altarskåpet, mycket gamla
och tydligt röjande mästarhand.

Från När fortsatte jag mot Herta fiskläge och nådde
åter öppet haf.

Herta läge ser ut som en liten underlig stad. De små
kojorna äro af sten och bilda fullständiga gator. Jag
räknade ända till 63 kojor. Nedanför kojorna lågo ett
40-tal båtar med hvar sin lilla stenpir, som gick ut
i vattnet, och ofvanför kojorna står en hel skog af
torra, greniga störar, där näten hängas upp. Herta
är ett af Gotlands allra största fisklägen.
Från Herta fortsatte jag sydvart genom skogrika,
vackra bygder, passerade den nya järnvägen Rone
-- Hemse, ej långt från Ronehamn, och nådde Hafdhem
just i god tid för att bringa ihop litet middag,
innan tåget kom från Hemse med min hustru eller
underrättelser att hon nödgats öfvernatta i
Hemse. Dess bättre blef det senare icke händelsen,
utan cykeln hade hunnit bli reparerad.

<!-- FIXME: bild: FRÅN HERTA FISKLÄGE.
Fot. af E. Åkerhielm. -->

Mot aftonen fortsatte vi söderut förbi Grötlingbo
kyrka. Snart återsågo vi hafvet, som sköljer de
långgrunda stränderna kring Burgsviken i Fide och
Öja.

Och solen sjönk bakom västra horisonten. Det var en
härlig solnedgång den 26 juli 1904. Denna dagsmarsch
var den längsta under hela färden. Jag hade cyklat
7,5 mil.

Vår uppgift under nästa dag var en rundtur kring
Gotlands sydligaste del, den 2 mil långa och ungefär
1 mil breda halfö, som upptager socknarna Öja,
Vamlingbo, Hamra och Sundre och skild från det öfriga
Gotland genom det en fjärdedels mil breda näset vid
Öja och Fide.
<!-- FIXME: bild: STRANDHED MED FÅR I ÖJA.
Fot. af E. Åkerhielm. -->
Tröstlöst flata äro strandhedarna i Öja. Ett rutnät af
stenmurar så långt ögat når, här och där ett enstaka
»gift» för fåren (litet stenhus), grupper af får,
som förgäfves söka skugga och längst bort som ett
blått bälte det vida, öppna hafvet.

I Hamra passerade vi en af dessa leende, tropiskt rika
ängar, som vunnit rykte öfver hela vårt land. Björk,
hassel, ek, rönn, lind, oxel, hagtorn, gullregn,
berberis, ribes och
<!-- FIXME: bild: KLIPPOR   I   NÄRHETEN   AF   HELIGHOLMEN.
Fot. af E. Åkerhielm. -->
vildapel, se där några af de löfträd, som lefva sitt
fria, grönskande lif bland blommor, fåglar och sol.

Här lekas Gotlands gamla idrottslekar, här finner
den gotländske bonddrängen sitt hjärtas käresta,
då månen står tyst mellan björk och hassel, icke
täljande de kyssar och eldiga famntag, som den
varma julinatten gömmer, och här tråades slåtterdansen
efter gotlandspolskans sällsamma melodier på fiol
eller giga.
Vi nådde det lilla fiskläget midt emot
Heligholmen, en liten stenuppfylld holme utanför
Vamlingbokusten. Utanför holmen sjöng bränningen
och högre än den en här af måsar, som gungade på
vågen, seglade högt i den ljusa etern eller sutto på
stenarna kring holmen. Det var redan middagstid och
solen stod rätt i söder, då vi nådde vändpunkten på
vår färd, Gotlands sydligaste udde, det sagoomsusade
gamla Hoburgen. Du står där, gamla Hoburgen, en grå
kalkmurad utpost, trotsande hafvets vilda vågor. Du är
utsänd från Gotlands stenfamn för att med ditt ensamma
marmorblock bryta stormens raseri, kasta tillbaka
de väldiges anlopp, begrafva dem i ett sjudande,
vanmäktigt virrvarr nere vid din bergfasta fot.

På trenne sidor har du hafvet, det väldiga, det
ombytliga, på tre håll hvita segel eller bolmande
järnskutor. De komma dig nära, då himmeln är hög som i
dag och milda vindar smeka vidderna, men ryter stormen
öfver vreda vågor och rider Tordön becksvarta moln,
då fly de dig, ty de veta, att dina hvassa klippor
äro farliga vänner och de långa sandarmar, som växa
ut från dig under vattnet, gripa dem och rulla dem
som bräckliga flarn mot ditt obarmhärtiga bröst. Men
på den fjärde sidan har du leende bygder, gröna fält,
mognande skördar och det hvita, soliga Majstre.

Sägner gå om dig, gamla Hoburgen, glada sägner
och sorgliga sägner, ammade af folkets fantasi och
fostrade under seklers växling. En af dem vill jag
berätta. Den handlar om Hoburgsgubben och den rika
faddergåfvan.

Det var en gång i tidernas morgon ett rikt och
mäktigt bergatroll, som valt sitt näste i det ensliga,
hafsomflutna Hoburg. Ej långt från berget bodde en
fiskare, och som han stod synnerligen väl i vantarna
hos trollet i berget, hade han ofta tur med fisket. Så
hände sig en vacker junidag, att fiskarens hustru
födde en son. I stället för att glädjas häröfver
blef fiskaren sorgsen. Dopet, fadderbjudningen
och alla andra kostnader skulle bringa honom till
tiggarstafven. »Hvi ser du så sorgsen ut», sporde
honom hans dräng, då han några dagar efter barnets
födelse stod
ute på vedbacken. »Skulle jag ej vara ledsen,
jag som är en så fattig man. Hvad tror du gubben
i berget skulle säga, om han ej blefve bjuden? Men
bjuder jag honom, förslå icke ens mina tre kor långt,
och hvad skulle prästen och de kristna gästerna säga,
om jag bjöde en hedning och ett troll?»

»Var lugn, far», genmälde drängen; »god vän är egen
klokhet. Jag skall åtaga mig att gå bort och bjuda
gubben, men samtidigt styra så till, att han icke
kommer, och är lyckan mig bevågen, skall jag laga,
att du får en faddersgåfva som duger.»

»Må du försöka!»

Några dagar härefter stod drängen inne i trollets
kammare under Hoburgen.

»Min husbonde hälsar ers höghet en god dag», sade
han, »och ber, att ni som ofta hittills ville hjälpa
honom med hans fiske i natt, ty han behöfver många
och stora fiskar.»

»Hvad står då på», sporde gubben; »är något särskildt
för handen hos din husbonde?»

»Jo, saken är den, att hans hustru gifvit honom en
son och han skall hafva fadderbjudning och frågar,
om inte ers höghet täcktes bevisa honom och hans
tarfliga hus den äran att närvara?»

Trollet blef mycket smickradt af inbjudningen och
genmälde. »Ehuru gammal och grå skall jag komma,
ty ännu har aldrig någon bevisat mig så stor
uppmärksamhet och hvad fisket angår, kan han vara
lugn. Men, säg mig, hvem skall mera än jag stå fadder
hos den unge?»

»Sankte Per.»

»Är Sankte Per bjuden, så vet jag ej rätt, om jag
kan komma, ty vi likas föga. Men säg mig, hvilka fler
äro bjudna?

»Sankte Mikael.»

»Jaså, då lär jag näppeligen komma. Väl hade jag redt
mig med Sankte Per ensam, men kommer nu Sankte Mikael
också, så torde det vara omöjligt. Men, lika godt,
efter som denna heder blifvit mig bevisad, skall jag
ändå söka komma. Men äro några flera manfolkafaddrar
bjudna?»
»Nej.»

»Hvem   bland  kvinfolkafaddrarna skall bära barnet?»

»Sankt Gertrud.»

»Han slår fasligt stort på, den fattige fiskaren. Har
han kanske också spelmän?»

»Äfven det skall min husbonde hafva. Trumslagaren
har lofvat komma».

Nu blef trollet med ens mörkt i minen.

»Då jag nu hör, att trumslagaren skall komma dit,
måste jag genast afslå inbjudningen.» -- Trumslagaren
var smeknamnet på Tor, och hans utrotningskrig mot
jättar och troll är allom bekant.

»Säg mig dock en sak i förtroende: är det öfligt,
att faddrarna gifva gåfvor?»

»Ja, så är skick och sed. Alla som vilja något
hedersamma vara underlåta det icke.»

Då gick Hoburgsgubben in i sin kammare och vinkade åt
drängen att följa. De gingo genom salar, som lyste
af bergkristall och marmor, och nådde till sist ett
rum, vid hvars väggar stodo stora skrin, fyllda med
föremål af guld och silfver.

»Håll hit din säck!» Och gubben öste en skofvel i
densamma.

»Säg mig, plär någon gifva mera?»

»Nog har jag sett en och annan gifva mera», svarade
drängen.

»Icke vill jag vara den sämsta», sade gubben och öste
ytterligare en skofvel guld i säcken.

»Säg mig nu uppriktigt, om du sett någon gifva ännu
mera.»

»Sanningen att säga, återtog drängen, »<i>en</i> har jag
sett gifva mera.»

»Nåväl, ingalunda vill jag vara sämre», och därmed
hällde han ännu en skofvel i säcken.

Nu bugade sig drängen, tackade och gick hem till
sin husbonde. Den fattige fiskaren blef nu en mäkta
förmöger bonde och drängen blef kvar hos honom till
döddagar.
Så slutar sagan om Hoburgsgubben. Ännu synes han
förstenad i berget, och ingången till hans salar,
en väldig grotta, är nu fullsatt af flata stenar, som
stå uppradade längs väggarna, minnen från hundratals
turister, som skrifvit sina namn på stenarna.

Men tiden lider. Vi begåfvo oss på återväg. Vi
passerade Vamlingbo kyrka och nådde Burgsvik på
<!-- FIXME: bild: HOBURGSGUBBEN   OCH   HANS   KAMMARE  (SUNDET).
Fot. af E. Åkerhielm. -->
eftermiddagen. Från Burgsvik, som är den största
exporthamnen för Gotlands sandsten, cyklade vi
dagen därpå i kraftig motvind norrut längs västra
kustlandsvägen genom socknarna Öja, Fide, Näs,
Hafdhem, Hablingbo, Silte och Sprage till Eksta
socken, där vi fingo gästfritt härbärge i Kebbe
gård. 

Vår afsikt var att under vistelsen i Kebbe
besöka de båda underbart vackra öar, som under namn
af Karlsöarna ligga några kilometer till hafs utanför
Ekstastranden och som torde vara bland de mest sevärda
i vårt land.
<!-- FIXME: bild: FISKARNA   GÅ   UT   (DJUPVIKS   LÄGE,   EKSTA).
Fot. af E.  Åkerhielm. -->
Icke utan möda lyckades vi förmå en fiskare att
segla oss öfver till Karlsöarna. Bråd var tiden på
åkern och jordbruket tog alla armar, äfven deras,
som eljest sysslade med vadar och garn.

Den sista juli skulle vi dock nå »våra drömmars öar».

På molnfri himmel steg dagens bloss öfver
skogarna. Vinden var svag, nästan stiltje
rådde. Hafvet, som fått ro för vindarna, hade jämnat
ut sig och låg och myste i morgonsolen. Men då och
då sände det i entonig rytmisk musik långa, lata
dyningar in mot strandens rullstenar.

En och annan mås kom seglande längs bränningen,
med ögonen släpande i strandvattnet, spanande efter
småfiskar till rofs. Så seglade den vidare och nästa
mås kom med stora, jämna vingslag och strök förbi.

Därute syntes ett gråhvitt segel, som gungade hemåt
efter nattligt fiske, eller den höga konturen af en
större seglare med alla klutar satta mot den döende
brisen, och längst ute vid horisonten stäfvade en
ångare sydvart.

Lägg snipan i sjön, hissa seglen i topp, för med
kraftiga årtag båten ur bränningen vid Djupviks
fiskläge!

Ju bredare bälte af haf vi lade mellan oss och
fiskläget, desto längre bort syntes klippön vika,
och icke förr än man kom alldeles under ön, framstod
den i all sin härliga vildhet.

Långt dessförinnan mötte oss fåglar, måsar, ejdrar 
och tordmular, hvilka i smärre flockar gjorde
utflykter mot den anländande farkosten för att se,
hvilka de främlingar voro, som djärfdes beträda deras
helgade område och den stora ensamheten. De ströko oss
tätt förbi, de kastade sig i hafvet, så att vattnet
sprutade upp, de gungade några ögonblick på vågen,
nyfiket spanande mot båten, och så togo de luft under
vingarna och jagade hemåt mot sina klippor -- -- för
att skvallra.

Styr rakt på den skarpa klippan ute i vattnet! Den
kallas Kamm; där skola vi landa.

Här har klippan lämnat några tiotal meter fri
strand, betäckt af rundade stenar af alla färger och
storlekar. Men framför oss reser sig klippan lodrätt,
och till höger ha vi
en hel värld af sten och vatten.    Från sextio meters
höjd störtar klippan vertikalt ned i vattnet.

Sällsamma äro de former klippväggen bildar. Än
fördjupar den sig till svarta gap af ofantlig storlek,
än skjuta klippspetsar ut öfver vattnet. Ofta hafva
gigantiska block af sällsamma former fordomtima
lossnat från klippväggen
<!-- FIXME: bild: LILLA   KARLSÖ   FRÅN   EKSTASTRANDEN.
Fot. af E.  Åkerhielm. -->
och störtat utför och bilda nu en söndertrasad
stengördel utanför stranden.

På andra ställen når vattnet den lodräta klippväggen,
och det skådespel, som i storm upprullar sig för ögat
just här, är storartadt.

För tjugu år sedan besökte jag ön och blef vittne
till en storm. En storm på lilla Karlsö glömmer man
aldrig! Fräsande af vind och ilska kommo sjöarna
från tummelplatsen därute, stormvinden piskade deras
kammar och
vräkte vågorna med ursinnigt raseri mot den
söndertrasade klippväggen. De falla öfver den yttre
stengördeln. Den bryter dem, den maler sönder dem
till myriader vattendroppar. Hvitt skum sprutar
högt upp i luften, fattas af stormen, kastas mot
strandens klippvägg, som dryper af väta. Men där yttre
klippgördel saknas, där gå de väldiga löst mot det
lodräta berget. Här går striden skarpast, här står
elementernas spel högst. Klippan viker icke en tum.

Med en suck, som väcker eko i bergets inälfvor,
vräkes vågen ut igen, stötes hel och obruten tillbaka
i svallet, möter andra vågor, som gå till storms,
tornar upp sig i kaskader af grönt, blått och hvitt,
slungar lösrifna vattenmassor upp mot berget, sjunker
ihop i en gungande vågdal och dör, medan andra vågor
ständigt gå till anfall öfver fallna kamraters lik.

Men i dag fanns intet af allt detta. I dag vaggade
milda vindar vågorna och klippan lyste hvit i solen.

Vi gjorde upp vår marschrout. Vi ärnade gå ön rundt
medsols.

Lilla Karlsö är nästan cirkelrund med en diameter, som
uppgår till omkring 1,100 meter. Längs öns nordöstra
del störtar klippan merendels rätt ned i hafvet, men
i öfrigt lämnar den en ganska bred strand mellan sig
och vattnet. Sydstranden är bredast och uppgår till
inemot 500 meter. Uppe på klippan har man en trädlös,
gräsbevuxen platå, som når en höjd af omkring 60
meter öfver vattenytan. Nu följa vi stranden från
Kamm söderut. Till höger ha vi frodiga almar, oxlar,
ek och ask, som växa tätt under bergväggen. De stå
mellan kolossala stenblock, som ligga huller om
buller och ofta äro så stora, att de nå högre än
träden. Då solen står på och kalkstenen lyser hvit
mellan löfmassorna, är denna gröna gördel af träd
utomordentligt målerisk.

Här ser man skaror af Lillöns enda fyrbenta inbyggare,
fåren, uppehålla sig. De äro grå och halfvilda och
fly, då någon nalkas. Till ett antal af ett par hundra
gå de här hela sommarn, men under vintern brukar man
numera taga dem i land. På hösten slaktas en del
af fåren, nedsaltas i fjärdingar och exporteras. Det
läckra sockersaltade gotländska fårköttet är allmänt
bekant och omtyckt,

Fordom gingo fåren ute både vinter och sommar och
voro då alldeles förvildade. En vinter för ett
trettiotal år sedan hände det, att, sedan kölden
blifvit ovanligt sträng och byggt en säker brygga
mellan ön och Gotlands fastland, ett par räfvar
spatserade ut och började anställa ett fruktansvärdt
nederlag bland de fredliga fåren. Fårens ägare fingo
snart kunskap om de objudna gästernas närvaro, men
då man hvarken lyckades genom företagen jakt eller
skallgång komma fienden på spåren i en terräng så
rik på gömställen, beslöt man att föra fåren från
ön. Sedan man med otrolig möda fått fåren samlade
omkring en med friskt hö lastad släde, satte man denna
i sakta rörelse öfver isen mot storlandet, under det
man då och då kastade en hötapp efter släden. Fåren
följde i en väldig flock efter och så fortgick det
egendomliga tåget, ända till dess man kommit midt
emellan ön och storlandet. Då stannade fåren med ens,
de saknade sin vanliga omgifning, de saknade sina
grottor och bergsstigar. De sträckte upp halsarna,
de spetsade öronen och vände sina hufvuden mot de
kära klipporna bakom dem. Ett enhälligt bräkande ljöd
öfver isen och som på kommando gjorde de helt om och
rusade i full fart tillbaka till den kära fosterön
där borta, där icke blott den tarfligaste vinterkost
och snöfyllda grottor, utan till och med två rofgiriga
räfvar väntade dem.

På syd- och västsidan utbreder sig en tämligen lång
strandsluttning. Här finnes en plats, som bär det
talande namnet »begrafningsplatsen», och det är
historiskt, att år 1679, då man skulle återeröfra
Gotland från danskarna, flera å svenska flottan
stupade soldater fingo sitt sista hvilorum bäddadt
här ute, långt skildt från människoboning i den stora
ensamheten vid hafvet.

Oförgätligt vacker är taflan härifrån. Från gråhvita
stalp och gröna löfmassor vänder sig ögat utöfver
stranden mot det vida hafvet. Närmast stranden,
där stora 
stenar spegla sig i vågen, skiftar vattnet i ljusgrönt,
längre ut vidtager ett mörkgrönt bälte. Här har
bottnen fallit undan, bildar en s. k. pall, ofta flera
tiotal meter djup. Längre ut står det azurblå bältet
och längst ut går det öfver i glitter och soldis,
och där borta afteckna sig, skarpa som knifvar,
konturerna af Stora Karlsö.

Men tyst! Hvem är det som ropar på hjälp
därborta? Är någon människa i nöd? Kan man icke
bringa hjälp? Det går genom märg och ben. Det rungar
mellan bergväggarna, det går utöfver hafsytan. Det
är en klagande, gäll röst. Det ropar först klart
och långdraget, så blir det häftigare, hastigare,
det skriker som i yttersta nöd, det blir hest och
rosslande och dör slutligen bort som den döendes
sista kvidan.

»Hj-ä-ä-l-p, hj-ä-l-p, hjä-l-p, hjä-lp, hjälp, hjälp,
älp, älp, älp -- -- -- -- älp!!»

Vi vända oss om, vi se bortåt öfver klippspetsen,
vi se uppåt, vi se utåt öfver hafvet. Det är en mås,
en af de tusen, som flyga öfver våra hufvuden, som
ger hals, medan han skakar på vingarna och sträcker
fram hufvudet.

Men under allt detta hörs från annat håll en
basröst. Lugn och afvisande idisslar rösten hela
tiden: »Låt de' vara! Låt de' vara! Låt de' vara!»

Det är en annan mås, en väldig bjässe, mörkbrun till
färgen, som sväfvar öfver berget där borta, utstötande
sitt trygga, lugnande: »Låt de' vara, låt de' vara!»

Men vi måste gå vidare, det rika fågellifvet får
inte fördröja oss! Nu blir stranden allt smalare,
bergväggen kommer allt närmare vattnet.

Här uppe under berget finnes en liten löfträdbevuxen
terrass, kallad »trädgården», och icke långt därifrån
står »Stalen», trotsande höststormarna. Stalen är en
hög, uppåt afsmalnande, skroflig klippa, liknande
en grof skorsten i ett nedbrunnet hus. I en rämna
på pelarens ena sida har naturen i sin nyckfulla lek
planterat en oxel.

Vi följa stranden. Stora, svarthvita fåglar med
små vingar och klumpiga, spolformiga kroppar flyga
upp från
afsatser i klippväggen, där de sitta i hundratal,
göra en rundtur öfver hafsytan, ofta i flockar på
10-12 individer, och återvända upp till klippan,
i hvars famn de liksom försvinna i full fart. Det är
Tordmulen eller Törden.

Ej långt härifrån se vi »turken», en klippbildning,
som är förvillande lik en i högkarmad stol sittande
människa med turbanomviradt hufvud. Piedestalen,
på hvilken 
<!-- FIXME: bild: LILLA KARLSÖ. STRANDMOTIV MED »TURKEN»
Fot. af E. Åkerhielm. -->
karmstolen   står,   är  af blågrå  märgel   och har
därigenom, som sig höfves, en annan färg än statyn.

Nu har bergväggen kommit alldeles ut till vattnet. Vår
väg spärras. Vi kunna icke gå vidare. Klippan reser
sig lodrätt upp, direkt från hafvet. Här bildar
berget en ofantlig grotta likt ett stort tempelhvalf,
Kurhäll kallad. Denna plats har flera gånger tjänat
till nattläger för turister eller vinddrifna fiskare
på den obebodda ön. Vilda rosor
och murgröna slingra sig på flera ställen upp öfver
bergväggen och förläna vissa partier en sydländsk
prägel. Det är färgrikt och måleriskt.

Nu vända vi och söka oss längs en i sicksack gående,
mycket brant stig i närheten af Stålen upp till
högslätten. Här uppe ha vi en småkullig, träd-
och busklös slätt, bevuxen med kort och tätt gräs
af kryddmättad doft. En sannskyldig tummelpats för
hafsvindarna, som här tyckas hafva stämt möte från
alla väderstreck!

Och hvart man än vänder ögat, ser man måsar i
hundratal, i tusental, sitta på marken i långa rader,
krönande gräskullarna. De se ut som hvita ljus. Och
här och där löper, klumpig och gråbrun med vaggande
steg, en ännu ej flygfärdig dununge, stor som en
höna.

Utför den branta bergstigen »Hästklif» bege vi oss
till den terrassformiga platå, som öns nordligaste
del bildar. De sällsammaste klippformationer möta
här ögat. Här ser man jättelika kubiska klippblock
med plana sidor, hvilka ligga nedrasade i vattnet
och sköljas af vågorna, som obrutna gå in mellan
blocken, här ser man »raukar», besynnerliga fristående
stenfigurer med former, liknande människo- eller
djurhufvuden, här skådar man nischer, grottor och
allehanda arkitektoniska föremål. Man ser pilastrar,
hvalfbågar och tillmurade portar. En af dessa betäckes
af ett fint listverk, och på ena sidan slingrar yppig
murgröna uppför hällen. På den andra sidan ser man
resterna af en grekisk tempelfasad, bestående af
tvenne pelare med kapital och arkitraf.

En höghvälfd grotta, Nordervagnshus kallad, ser man
ock här.

Med ens når oss ljudet af tusental fågelstrupar. Vi
se upp mot klipporna öfver våra hufvuden. Af
någon anledning ha fåglarna på högslätten blifvit
uppskrämda; kanske passerar örnen högt uppe i
luften deras ensamma klippvärld, eller försiggår
någonting på marken, som tager deras uppmärksamhet
i anspråk. Nog af, de skjuta utöfver klippafsatsen,
de sväfva omkring i nyckfulla bukter, och det är
ett skrik i luften, som mångdubblas af ekot mellan
bergväggarna.

Storartadt är fågellifvet på dessa härliga öar,
sällan stördt af bösskott eller äggsamlare.

Vi gå nu åter upp på högslätten och begifva oss till
Kamm, där båten och fiskarna vänta.

Solen stod redan högt på himmeln. Det är tid att bege
sig till »Storön»!

Vi gingo ned till båten, vi åto vår matsäck i öns enda
fiskarkoja ej långt från Kamm, besågo som hastigast
den oåtkomliga klipphålan Ugnen, som en gång skall
hafva kraft en oförvägen äggsamlares lif, och satte
därpå till segels med stäfven mot Stora Karlsö.

*

»Lillöns» fåglar följde oss en bit på vägen, och
knappt hade vi seglat halfva vägen, förrän bevingade
representanter från »Storön» kommo sträckande öfver
vågkammarna, tydligen önskande oss välkomna.

Det var god vind, det gick undan och stora sjöar
kommo rullande utifrån hafvet, där »hvita gäss»
började visa sig än här, än där.

Vi hade två fiskare i båten, två riktigt äkta
gotlandstyper med godmodiga, slätrakade ansikten och
med den bredaste dialekt. Medan god bris sjöng öfver
vidderna, berättade den ena fiskaren, under det han
satt nere i aktern med rorkulten under armbågen, då
och då seende upp mot seglen, några drag ur ett långt
lif bland storm och våg omkring Karlsöarna, en sorglig
händelse från en mörk oktobernatt för några år sedan.

»Vi lågo några båtlag en oktobernatt utanför
Storön. Det var en del båtar från Djupviks läge, andra
från vår grannsocken Fröjel. Mot 12-tiden mulnade det
hårdt och en nordlig storm stack upp. Sjön, som redan
förut var ganska hög, började sätta hårdt åt. Efter en
timmes tid beslöto vi bärga näten och vända mot land.
»Stormen blef allt häftigare och sjöarna började jaga
hvarandra som små hus. Det svarta moln, som rullade
uppöfver himlahvalfvet och släckte stjärnorna,
började ladda ur sig snöby efter snöby.

»Vi, som voro från det sydligare Djupvik, gjorde
ett kort slag ut till hafs för att klara Storön,
och stucko sedan för babords halsar rätt ned emot
läget och nådde lyckligt stranden, ehuru bränningen
redan kokade vildt längs kusten.

»Annorlunda skulle det gå med Fröjelborna. Dessa,
som skulle norrut, måste lägga sig på kryssen, och att
med öppna båtar kryssa i <i>det</i> vädret är icke godt. För
att de icke skulle förlora så mycket i vändningarna,
beslöto de att göra slagen längre, och pressade sig
i första slaget ut till hafs. Detta blef deras ofärd.

»Den fruktansvärda orkanen tilltog. Fröjelfiskarnas
båtar voro snart skingrade åt alla håll, hvart och ett
litet nötskal öfverlämnadt åt sig själft att ensamt
kämpa kampen om lifvet med de lössläppta elementerna.

»Det gick inte länge så! Endast Gud där uppe har
följt de små båtarna i deras dödskamp, men jag ser
så väl resten för mig. Uttröttade af ösandet, med
seglen troligen redan i trasor, hafva de uppgifvit
hoppet att kunna pressa sig mot sjön. De hafva vändt,
de hafva gått ned i vinden en och en för att på vinst
och förlust länsa undan söderut.

»Men den förfärliga orkanen har skakat deras
dödströtta kroppar, det ogenomträngliga mörkret har
låtit dem skåda in i dödens tysta boningar och den
våta kölden har kommit deras utarbetade lemmar att
krympa ihop i dödskyla.

»Kanske ha för slocknande, fattiga fiskarögon gröna,
leende stränder för en stund hägrat med solsken
och milda vindar, kanske har det lilla torftiga
hemmet, med mor och barnen vid den flammande brasan
stått i förklaradt ljus för hafvets biltoge son,
innan hans ande lämnade den stackars plågade kroppen,
kanske har ännu en glimt från lifvets
solskensdagar, en sista hälsning från tillvaron lyst
upp den mörka oktobernatten, innan de små båtarna
och deras döende besättning för alltid lämnade sig
på nåd och onåd till den mäktige fienden orkanen.

»Ingen vet det, ingen skall någonsin veta det. Endast
en af båtarna har man sett. Den slogs i land nära
Hoburgen. Dess besättning lefde, men blott så mycket,
att de utsvultna, utmattade fiskarna hunno känna
fast mark under fötterna, innan de dukade under för
sina öfvermänskliga lidanden. De öfrigas öde känner
ingen. De stora hafsvidderna söder om Gotland skulle
kunna tälja deras korta saga, men hafvet tiger. Vinden
skulle kunna berätta, hur de små båtarna en och
en gaf upp kampen mot elementerna och sjönk ned i
vattenmassorna, djupt ned där stormen och kölden icke
mera når dem, men vinden har annat att tänka på än
några fattiga gotlandsfiskares sista kamp.

»De hafva aldrig därefter varit sedda.»

Men vi återvända till det närvarande! Vi landade vid
Norderhamn. Norderhamn är öns bästa landningsplats,
och den tillåter till och med större ångare att ankra
ett stycke från land.

Stora Karlsö är ungefär 1,5 gång så stor som
»Lillön». Öns ytkontur har en sällsamt regelbunden
form, ej olik en uppslagen kappa. Den bildar tvenne
kuperade högslätter, skilda genom en tvärsöfver ön
i norr och söder dragande dalsänka.

I likhet med å »Lillön» stupar berget rundt en stor
del af ön rätt ned i hafvet, bildande fantastiska
klippor och stalp. Öns formationer likna »Lillöns»,
men äro icke så vilda.

Vi gå först längs stranden till öns nordligaste udde,
Utfall. Här springer klippan utöfver vattnet som
en väldig trampolin. På vägen dit passera vi några
djupa grottor, kallade Jungfruhålet, samt stora och
lilla Förvar. En gammal sägen mäler, att en gång för
många hundra år sedan en modig jungfru gick in här. I
mörkret gick hon allt längre och längre, och ur stånd
att hitta ut fortsatte hon
vandringen och kom efter 4 mils promenad upp i dagen
vid Stenkumla backe, blott <i>en</i> mil söder om Visby.

För en del år sedan företogos i grottan stora Förvar
utgräfningar, och en mängd skelett och rester af
forntida folk, såsom det antogs från äldre stenåldern,
bragtes i dagen.

Vid Utfall vända vi och styra stegen genom dalsänkan
till öns sydligaste del. På vägen dit se vi en
fyrkantig, flat sten upprest, prydd med inskrift på
dålig latin, hvilken omtalar, att landshöfdingen på
Gotland friherre Didrik Grönhagen den 12 och 13 juni
1732 besökte Karlsöarna i sällskap med sin maka och
fyra barn samt ett par andra personer.

Vid södra kusten ligga de s. k. »Svarta hällar», och
här utanför, berättar sägnen, ligga på hafsdjupet de
skatter, som Valdemar Atterdag år 1361 röfvade från
Visby.

När sjön ligger spegelblänk, tror sig befolkningen se
ett underligt skimmer öfver vattnet, där skeppet med
sin kostbara last ligger sjunket. Flera försök lära
fordom hafva gjorts för att få reda på platsen för de
begrafda skatterna, men allt förgäfves. Man har till
och med sagt, att en skeppare Kastman i Ronehamn en
gång i början af förra århundrandet upptäckt platsen,
men om så är, tog han hemligheten med sig i grafven.

Historiskt torde vara, att Valdemars fartyg sjönk
någonstädes i trakten af Karlsöarna, och kanske skall
det en gång förunnas framtidens forskare att bringa
i dagen dyrbarheter, hvars värde icke blott väges i
penningar utan fastmer på kulturhistorisk vågskål. Men
till dess äro de väl undandragna mänskliga blickar,
där de hvila i hafvets famn.

Om vi nu gå längs ostkusten, så kommo vi till den
egendomliga klippan Stornasar. Den har formen af en
väldig, böjd näsa, hvaraf ock namnet härleder sig.

Icke långt härifrån ser man en plats, som fått namnet
Lauphargi, som torde vara gammalgotländska och kunna
öfversättas med »offerställe». Ett stort stenkummel
med hällkista, länge sedan öppnad, vittnar om ställets
gamla anor.
Längre norrut ligger den djupa bergklyftan Tjufhålet,
omhvärfd af berättelser om rån och härjningståg,
i hvilka grottan spelar rollen af fästning, och
ännu längre åt norr reser sig på en hög udde Stora
Karlsö fyrtorn med kringliggande byggnader för
fyrpersonalen.

Härifrån komma vi till öns vackraste del, Hien
kallad. Underbart formade klippor, som påminna än
om runda torn, än om murar med skottgluggar, än om
framspringande
<!-- FIXME: bild: STRANDPARTI Å STORA KARLSÖ.
Fot. af E. Åkerhielm. -->
bastioner eller om ruiner af borgar och slott, ser
man här, och allt omväxlar med yppig grönska.

Här har äfven kungliga jaktklubben uppfört sina
pittoreska hyddor. Af den harstam, som jaktklubben
håller på ön, ser man öfverallt långbenta individer
hoppa bland klipporna och på högslätten.

Och nu äro vi åter vid Norderhamn efter vår
rundpromenad.

Det   är   tid   att   tänka  på hemfärden,  ty
solen börjar
redan dala. Vinden, som vid middagstiden var god,
mojnade allt mer, och hafvet glättade ut sig. Vi måste
ro tillbaka den milslånga vägen till Djupvik, men det
var en härlig färd öfver spegelblankt haf. Skymningen
föll på, då vi nådde fiskläget.

Och nu -- farväl härliga öar, farväl hafomflutna,
trotsiga klippor, farväl du friska, skiftande fågellif
där ute, farväl I gamla sägner om röfvade skatter, som
lysa likt mareld på vågen, då månen gjuter silfver i
vackra julinätter, farväl i hemska minnen om dödskamp
på brusande vågor, farväl du tysta, du drömmande,
tunga ensamhet!

Så nådde vi åter Krebbe gård. Tidigt med solen dagen
därpå cyklade vi till Klintehamn. Efter några timmars
vistelse i denna Gotlands största landthamn satte vi
oss på tåget och återsågo på eftermiddagen hansestaden
och icke många dagar därefter Sveriges fastland,
efter en färd öfver nära nog spegelblankt haf.

Därmed var vår sommarsaga från Gotlands kuster all;
dess solljusa dagar, dess färglagda, skiftande
vyer, dess friska, härdande lif i skogar, på ängar,
på slätter, längs långa vägar, bland klippor och
hafsbränningar ett minne blott, men ett minne som
sent skall förblekna.

<!-- FIXME: bild: ST. GÖRANS RUIN I VISBY. 
Fot. af C. Rosén, Norrköping. -->
</chapter>
<chapter name="Från Älfdalen.">
FRÅN ÄLFDALEN.

AF

CARL LUNDQUIST.

<!-- FIXME: bild --> Under sommaren 1904 har genom Turistföreningens
försorg väg uppröjts och uppbläckats till tvenne
synnerligen intressanta utsiktspunkter i det af
turister alltmer uppmärksammade Älfdalen, nämligen
till <i>Nafvarbläcket</i> och <i>Långsjöbläcket</i>, tvenne
bergshöjder respektive 683,5 ocn 720 meter öfver
hafvet, belägna cirka 3 mil norr om Älfdalens kyrkby
mellan Österdalälfvens och Rotälfvens dalgångar. Turen
dit är särdeles tilltalande, dels på grund af den
storartade utsikten från bergens toppar, dels af de
vildsköna scenerier, som erbjudas under färden dit,
särskildt efter Rotälfvens djupa dalgång. Mycket god
landsväg leder från kyrkbyn fram till aftagsvägen upp
till bergen (27 km.). Om landsvägen tillryggalägges
efter häst, medhinnes besök å ettdera af bergen
på dagen, om på cykel båda, n. b. af härdiga
turister. Till ledning för kommande besökare
meddelas här i korthet några upplysningar om vägen
och utsikten.

Vägen följes enligt uppgift i Turistföreningens
broschyr N:o 19, Älfdalen, sid. 28, till <i>Långö bruk</i>
(11 km.) samt därifrån fortfarande efter Rotälfven,
som här erbjuder växlande taflor under sitt lopp
mellan löfklädda stränder i dalgångens
<!-- FIXME: bild: PARTI AF ROTÄLFVEN OFVANFÖR LÅNGÖ BRUK.
Fot. af C. Lundquist. -->
botten mellan brant stupande klippor och skär. Vid
nybygget <i>Jöllen</i> öfvergås Rotälfven på järnbro (16,5
km), hvarefter vägen fortsätter på västra sidan till
skogsstationen <i>Bössbo</i> (17,9 km). Vidare norrut förbi
aftagsvägen på höger hand. Vägen lämnar nu Rotälfven
för att sedan fortsätta längs en mindre å, Aspvasslan,
till <i>Aspdalens</i> station (22,3 km.) och därifrån något
smalare och mera backig fram till <i>Nafvarnäs</i> station
(27,5 km.) på vänster hand strax invid Nafvaråns
utflöde i Aspvasslan. Innan man framkommer hit (cirka
400 meter söder härom), angifver Turistföreningens
afvisare aftagsvägen till Nafvardalsbläcket och
Långsjöbläcket.

Vi fortsätta nu till fots härifrån på den uppbläckade
gångstigen, som snart delar sig åt tvenne håll;
afvisare beteckna de olika vägarna. Bestämma vi oss
för det förstnämnda berget, Nafvardalsbläcket, följa
vi vägen till vänster, något stenig och ständigt
stigande uppför; efter ungefär en timmes promenad
genom skogen börjar densamma alltmer glesna och
visa alltmer förkrympt utveckling, och inom kort
stå vi på den släta mossbevuxna höjdplatån. Vi
märka nu temperaturskillnaden här uppe mot där nere
i dalen; fjällvindarna afkyla tämligen omildt våra
af promenaden varma kinder. Vi vandra framåt på den
mjuka mossmattan till ett stenrös och från detta
till ett andra sådant och kunna nu ostörda betrakta
den milsvida utsikten i den högtidliga stillhet
och tystnad, som råder här uppe. I nordväst når
blicken broderlandets fjällvärld, där den stolta
trehöfdade Rendals-Sölen och fjällpartierna kring
Fæmundsjön förtona vid horisonten; närmare synas
Städjans topp och kringliggande fjällpartier; mera
åt norr Härjedalens bergskedjor, samt i väster hela
det väldiga långsträckta Fulufjället; åt sydväst
Transtrandsfjällen. Mellan dessa synkretsen
begränsande fjällpartier och åskådaren ligga
Älfdalsbergen, här och hvar med kala toppar och skilda
åt genom vattendragens dalgångar. Promenaden från
afvisaren upp och ned göres nog af vana fotgängare
på 3 timmar.

Ämna vi åter ställa kosan till Långsjöbläcket, följa
vi den högra vägen från afvisaren. Den går i början
under 
<!-- FIXME: bild: NYBYGGET JÖLLEN I ROTÄLFSDALEN.
Fot. af C. Lundquist. -->
långsam stigning; efter en stund öfvergås <i>Nafvarån</i>
på gångbro strax invid fäbodstället <i>Nedre Nafvardalen;</i>
härifrån fortsattes på ganska stenig och
slingrande gångstig på östra stranden af den lilla
<i>Nafvardalssjön</i>, som ligger inklämd mellan
Urdberget, Skrocken och Gnaupens branta och vilda
klippformationer; vidare in i den dystra och steniga
skogsmarken under sicksackgång uppför den branta
bergsluttningen; snart upphör den trampade gångstigen,
men de röda »bläckorna» på trädstammarna visa säkert,
huru kursen bör ställas. Snart börjar skogen glesna,
träden blifva allt mindre, temperaturen sjunker och
så småningom uppnå vi bergets mossklädda, plana
höjd. Utsikten härifrån är ungefär densamma som
från Nafvardalsbläcket, dock framträda de omgifvande
fjällen och bergen bättre, härifrån sedda, beroende
på utsiktspunktens högre läge.

Turen hit, jämförd med den till Nafvardalsbläcket,
torde vara af större utbyte och intresse, äfven på
grund af den mera storslagna och vildt sköna naturen
under vägen, dock mera ansträngande och fordrande
något längre tid, cirka 5 timmar fram och åter från
de båda afvisarna räknadt. Särskildt torde ihågkommas
att ej företaga den för sent på dagen för att ej
öfverraskas i skogen af skymningen, ty »rödbläckorna»
böra noggrant kunna iakttagas, enär ett vilsegående
här kunde blifva rätt äfventyrligt; likaså att
för turen välja en solklar dag, enär eljest de
fjärrbelägna fjällens toppar äro svårare skönjbara.

Till sist ett välkommen till »bergens, skogarnas och
älfvens land»!
</chapter>
<chapter name="Några drag ur folkets lif i Skellefteådalen.">
NÅGRA DRAG UR FOLKETS LIF I SKELLEFTEÅDALEN.

AF

ELLEN VLEUGEL.

<!-- FIXME: bild --> I det västerbottniska landskapets flacka enformighet
gör Skellefteådalen ett bjärt afbrott.

Se den blott i tindrande högsommarsol, då
kornåkrarna sakta bölja och skimra som matt guld
invid gräslindornas saftiga grönska, då gårdarna
pråla likt eldröda jätteliljor mellan hvitstammiga
björkars lätta bladverk och de af barrskog klädda
bergåsarna sammansmälta med himmeln i ett drömblått
fjärran. 

Eller allra helst en novemberdag, då
en fuktig vind seglar fram öfver dalen och af
solnedgången skapar en färgprakt utan like. Det
gyllene klotet smälter ned i ett bål af purpurflammor,
hvilka i vild ångest att uppfånga sista skymten af
dess glans snart jaga öfver hela himmeln.

Det är några drag ur det folks lif, som bygger och bor
på denna älfs strand, hvilka här nedan äro uppfångade,
innan en ny tid med andra seder bryter in.
<!-- FIXME: bild: STORBONDE PÅ STADSBESÖK
Fot. af Johan Nordstrand, Skellefteå -->
Enstaka gårdar träffar du sällan eller aldrig
här. Från gammalt af har folket flockat sig i
byalag. Godt att vara hvarandra nära till hjälp och
hägn i ödebygden.

Småningom ha allt flera hemman genom arfskiften,
utbrutna ur fädernegården, tillkommit. Byarna kunna
vara ända till halfmila långa.

Och tätt ligga de äfven, i synnerhet vid älfvens nedre
lopp, där de draga likt en munter långdans fram genom
dalen.

Hvarje by har sin ålderman, en värdighet,
som vanligtvis utses i tur efter hemmanens
nummerföljd. Han är visen i dessa små samhällen,
ett slags ekonomiförvaltare, som har alla allmänna
angelägenheter om hand: jaktarrenden och fiskevatten, omsorgen
att föra de sjuka till lasarettet,
är plogfogde vintertid och har i tvistiga fall
att låta budkafle utgå till de andra byamännen. I
valborgsmässorådet eller den ordinarie stämma,
som alltid hålles första maj, är han själfskrifven
ordförande. Då afslutas och uppgöras alla räkenskaper
och ordföranden inför besluten i protokollet,
som sedan förvaras i byns arkiv, det bastanta,
järnbeslagna byaskrinet. 

En annan förtroendeman i
byn är rotemästaren, som tar upp rotemedlen.

Men kom, så gå vi in i en af de röda gårdarna, som med
sina hvita knutar och fönsterkarmar mysa så fryntligt
emot oss. Midtpå den rymliga gårdsplatsen har du
rönnen, skellefteådalingens heliga träd. Skral
bonde är den, som icke kan hålla fura eller gran
från husknutarna, men se, att fälla rönnen vore som
att bära hand på eget kött och blod. Med sin hvita
blom, sina rödglödande fruktklasar är den för dalbon
symbolen af hans korta, men kraftsjudande sommar.
Helt ofrivilligt stannar du på förstugubron och
ser dig i glad förvåning om efter det ökända
nybyggareländet här uppe med den traditionella
fattigdomsgrå stugan invid den karga frostländta
myråkern.

Värdinnan varsnar det och säger klipskt leende på
sitt hårdt klingande mål: »Jo, jo, I sörlänningar
tron allt, att här uppe är ett land, där intet annat
än törne och tistel växa.»

O, du käcka, skarpsynta norrlandskvinna med den ranka
växten, de kloka, mörkblå ögonen och den klara hyn,
hur rätt du har!

<!-- FIXME: bild: BONDGÅRD I SKELLEFTEÅDALEN.
Fot. af Johan Nordstrand, Skellefteå. -->

Visst och sant är, att ingen bonde i Sveriges land
med motsvarande ägovidd, ja, väl knappast någon
på jordens hela rund består sig med så ståtliga,
vräkigt tilltagna bostäder som skellefteådalingen
och sannolikt norrlandsbonden i allmänhet.

Vanliga typen är ett envåningshus af 16 meters längd,
6 meters bredd och 6 l/2 meters höjd från stenfoten
med stora vindsfönster under taklisten, uppfördt af
liggande timmer. Vid byggandet lägges mossa emellan
de på tvenne sidor täljda stockarna, hvilka genom
i ändpunkterna gjorda hak gripa in i hvarandra och
bilda de så kallade knutskyrarna.
Sedan takstolen är rest, pålägges rotet, ett tunt
lager af 1 tums-bräder, på hvilket taktäckningen,
som består af klufven spån, hvilar.

Är huset väl under tak, kommer drifningen med
björnmossa, brädfodring och till sist den härliga
röda färgen, den, som ger en sådan karaktär af lif och
lust åt det nordiska landskapets allvarstunga drag.

I regeln består nedre bottnen af köket, en eller två
kammare och en sal, den öfre af den rymliga vinden
och, när det skall vara riktigt fint, en vindskammare
för de giftasvuxna döttrarna.

Ofta tillkommer en ofvanvåning. -- Men se, att nännas
bebo något annat af alla dessa rum än köket har ännu
icke gått in i bondens begrepp om det skickliga. Här
sofva husets alla medlemmar, här lagas maten, här
spinna och väfva kvinnorna, här slöjda männen under
långa vinterkvällar, här värmer sig gästen vid den
öppna härdens lågande eld, under det han i sakta mak
täljer färdenytt, här ligga de sjuka för värmens och
sällskapets skull.

Vill du riktigt lära känna skellefteådalingen,
ska’ du se honom här, där allt bär prägel af hans
särkynne. Ett rent idealiskt arbetsrum, om blott
dalbon kunde förmå sig att icke bruka det äfven till
sofrum. Sent skall du glömma den friborna arbetsro,
den trygga burgenhet, som möter dig i detta ståtliga
norrlandskök.

Det upptar alltid husets ena gafvel och har således på
tre sidor höga, ljusförande fönster. De små och låga,
hvarmed bondens eller torparens hus söderut i skumögd
underdånighet se sig omkring, finner du ingenstädes
här. I rummets båda öfre hörn trona två till tre
s. k. gustavianska sängar, ett nog ståtligt namn på
dessa korta och trånga draglådor. I vanliga fall äro
de uppbäddade om dagen och torna då upp sig till en
hög, smal vall. Men vintertid äro de utdragna till
bekvämlighet för männen, som alltid tillbringa sina
lediga stunder liggande. Här finner du igen folkvisans
»bolstrar blå», i det örngottskuddarna alltid, utom
i brud- och gästsäng, ha blårutiga bomullsvar.
Fårskinnsfällar med brokiga ylleöfverdrag, väfda i
vackra mönster och tagna ur mors eget konstförfarna
hufvud, utgöra täcke och öfverlakan på samma gång.

På väggen ofvan sängen skiner ett större eller mindre
antal klockor, resultatet af sista kyrkhelgens
byten. Den pojke, som icke har minst tre eller
fyra silfverrofvor att sätta in i det hasardspelet,
står icke högt i kurs. Och med beundran omtalades en
gamling, som stod så bra på sig, att han vid 90 års
ålder gjorde sitt sista klockbyte.

Framme mellan båda gafvelfönstren står det långa
matbordet och däromkring trästolar af en smäcker,
fin form.

På ena långsidan af rummet en dragsoffa med trälock
och på den andra en väfstol.

Bredvid »muren», så kallas den öppna spiseln, alltid
i nedre hörnet af köket, en vedbänk och däröfver en
hylla, på hvilken husets koppar blossar röd.

I taket midt framför eldstaden är en eller två
hängstänger, försedda med järnkrokar, uppslagna till
att torka kläder på efter arbetet på åker och äng,
i skog och på älf. Virket för vinterslöjden torkas
äfven här.

Det ofta mycket sinnrikt inredda köksskåpet har
alltid sin plats mellan kammardörren och stora
ingången från förstugan. Hörnet midtemot »muren»
utfylles af »kontoret», ett trekantigt hörnskåp,
där mjölken förvaras under vintern.

Och där emellan fönstren det hederliga dalkarlsuret,
siradt med sina anilinröda rosor och ärggröna blad,
trofast lunkande minst en timme före den »borgerliga
tiden», som det heter. Det är så tryggt att veta sig
vara ute i tid.

Allting här inne ändamålsenligt, solidt,
prydligt. Och så möbler såväl som golf målade i en
varm gul björkfärg, hvilket åt det hela ger ett så
oförlikneligt intryck af förnämhet.

Hittills hafva väggarna varit strukna med hvit
limfärg, på hvilken bonden med blå- eller rödfärg
låtit sin fantasi spela i en hel mängd lustiga streck
och prickar. Men kulturen i form af sorgmodiga gröngrå
eller brunrosiga tapeter och svarta järnspislar,
hvilka fylla den trefna, öppna härden, börjar alltmer
förvanska denna folkhelgedom.
Men inte går det an att stanna i köket inte! Nej,
stigen för all del in i kammaren, värdinnans stolthet
och där far själf känner sig bortkommen som på kungens
hof.

Här har det vaknande lyxbegäret fått sitt lystmäte i
en gustaviansk soffa, betsad i valnöt och med en sits
stoppad så hård och rund, att den lycklige gästen
närmast får intaga
<!-- FIXME: bild: ETT ÖFVER HUNDRA ÅR GAMMALT KÖK I
SKELLEFTEÅ SOCKEN.
Fot. af Johan Nordstrand, Skellefteå. -->
samma ställning som svalor på en telegraftråd. Men
praktmöbeln utgöres af en hög chiffonjé, på hvilken
sittande gulrosiga gipsgrisar, hundar i allongeperuker
och små porslinsänglabarn, visande sin himmelska kraft
genom att bära en sko tre gånger större än de själfva,
täfla om skönhetspriset.

Öfver soffan hänga vanligen några oljetryck, sådana
som den gode fadern och den goda modern, men ännu mer synas
tyske kejsaren och hans gemål slagit an på dalbon. Vår
värdinna anmärkte också om dem: »Ja, hon ser ut som
folket gör mest, men han är nog en man, som tittar
uppåt topparna till.»

På det med en virkad duk oeftergifligen täckta
divanbordet står den hvita flusslampan med de stela
blomkvistarna på sin bukiga fot och ser i pösande
samförstånd ned på det röda plyschalbumet med
amerikafararna och alla brudparen uti. I bistraste
vinterkyla eller hetaste sommarsol far bruden alltid
till fotografen strax efter vigseln i kyrka eller
bröllopsgård, med obetäckt hufvud för att inför
allt folket visa sin äreskrud. Denna är nästan lika
oundgänglig vid ett bröllop som prästen.

Nå, men salen då?

»Å jo», slår värdinnan med ett undvikande leende bort
frågan, »den bruka vi till lite af hvart.»

Och det vore då synd att säga, att här råder
någon mönstergill ordning. I glad enfald samsas
här lillbarnets söndagskolt och torra fårbogar,
mjölktråg och väfredskap, fars kängskostöflar och
mors garnbuntar.

Vid påsk och jul, då fränder alltid skola gästa
hvarandra, rustas salen upp, och i detta skick förblir
den numera allt oftare hela året om.

På vinden hänga klädomgångar i rader efter ålder
och värdighet. Här äro äfven upplag af svällande
bolstrar och hvitulliga fårskinnsfällar, ju flera
ju rikare hus. Om sommaren inläggas de i myrpors
(Ledum palustre), hvilket är det gängse skyddsmedlet
mot mal.

Ja, detta var vinterstugan. Men till hvarje
ordentlig bondgård hör oundgängligen en sommar- eller 
bagarstuga. Den ligger i vinkel med storstugan,
ungefär ett halft stenkast från denna, och rymmer
vanligen ett stort kök jämte en eller två kammare.

Ståtligt och rymligt ska’ dalbon ha det.

Här är vårbaket som hetast i gång. Hvarje by har
sina ordinarie tunnbrödsbakerskor. Ingen är så flink
att kafla ut den ojästa kornmjölsdegen tunn som ett
pappersark, ingen
så lätt på hand att fara öfver den vida kakan med
ripfjädersnaggen som de. Och sen på den glödheta
ugnsstenen med den! Fyra hundra tunnbrödskakor är en
lek för dem att baka om dagen.

De bastanta spisbrödskakorna, eller »kakun» af
sammalet rågmjöl och alltid jäst hänga där redan
färdiga, stång invid stång. På dem pröfvar dalbon
sina starka tänder året rundt.

Längre fram, innan höslåttern börjar, bakar värdinnan
<!-- FIXME: bild: EN HÄSSJA MED LOGE OCH LADA.
Fot. af Johan Nordstrand, Skellefteå. -->
dessutom de rara halftjockkakorna af siktadt rågmjöl,
högtidsbrödet under sommarens id och julens frid.

När baket är undangjordt, sker flyttning hit
ut från storstugan. Utan den ingen sommar för
gårdsfolket. Åter packa alla sig samman i köket utom
far och mor, som här vanligen bo i kammaren.

På andra sidan gårdsplatsen ligger visthusboden,
stundom ännu »häbbret» kallad. Bra illa skall det stå
till för bonden, om här ej finns fläsk i saltkaret,
mjöl i bingen, strömming i kaggen och hårdbröd på
stängerna i taket.

Det gammalnordiska bruket att hellre uppföra flera
småbyggnader än en stor uthusbyggnad har dalbon delvis
bibehållit. Så ser du här höladan, kornladan med
sitt bihang, den höga, täckta hässjan och fuset eller
fähuset. Litet, lågt och mörkt står det där. Tomten,
som drar till hus och varslar, om något »ilt»
vederfares kreaturen, trifs bäst med det, så tro de
gamla, och de unga ha ännu icke kommit sig för att
bryta med slentrianen.

Vid sin andra kopp kaffe berättade gammelmor, hur en
liten grå gubbe, som ville så innerligt väl, pysslade
först om getterna, så länge far och hon ej hade
råd att ha andra kräk. När de sen fingo en ko, blef
han ändå mer nitfull. Ja, en natt »gatt ji vakna»,
fortsatte hon, »vid att han stog och dängde en stol i
golfvet bredvid sängen så det dånade, fast ingen annan
än jag hörde det, förstås. Och ut i fuset kom jag just
lagumt till att ta emot en stor hvitrosig kalf. Men
när vi sen byggde ett annat fus närmare gårdsplatsen,
var det rent slut med kolyckan. Den lille grå gubben
syntes inte mer. Han trifdes väl inte på den nya
tomten kantänka», slöt gumman med öfvertygelse.

Ungmor drar i medlidsamt förakt på munnen åt den
gamlas tokprat och mannen söker blanda bort korten
genom att börja tala om

<h3>Jordbruket.</h3>

Långt bort i förfädrens dar gick yxan här sin röjande
och förödande gång. Med ulfven måste nu trävarubolagen
söka sitt rof i fjällsocknarnas svarta skogar. I
den vida dalen är det plogen, som utför sitt tysta,
tåliga arbete. De gulvajande råg- och kornfälten,
de mörkgröna potatistegarna, de gräsrika ängarna,
som randa älfstranden, allt vittnar därom.

Jorddrottar finnas här inga, men ej heller några
backstugusittare, utsläpade torpare eller skuldtyngda
bolagsarrenden. Jorden är delad i smålotter,
just som den skall vara, där enhvar är herre på
egen torfva. Gårdarna i Skellefteådalen omfatta i
genomsnitt 4 skäl eller 1/16 mantal och föda härå 5
à 6 kor, 8 à 10 får jämte den oundgängliga julgrisen.
Höns börja alltmer öka husdjurens tal. Storrik
är den bonde, rätt en kung i sitt rike, som
utan skuld äger 1/8 mantal eller mången gång
därutöfver. Kreatursbesättningen uppgår då till 12
à 14 kor, 2 hästar, 20 får och gris både till jul
och påsk. I de flesta fall är det dock ej så väl
ställdt. Skuld vid inköp eller utlösen af syskon ur
fädernegården är en dryg häfta. Här gäller då att vid
sidan af jordbruket tillgripa andra förvärfskällor.

De vanligaste äro arbete vid timmerflottningen, vid
sågverken eller lastångarna i hamnarna. Härtill kommer
i vissa byar alltefter belägenheten tjärbränning,
kalk- och tegelbränning eller laxfiske. Vinterkörslor
äro äfven en ofta anlitad födkrok, men som på längden
blir en bakräkning. Bonden får ute på vägarna eller
i timmerskogen supseden och leda vid det enformiga
jordarbetet, under det att hästen där lägger de
krafter, som skulle kommit gården där hemma till
godo.

Dessa biförtjänster vore emellertid en omöjlighet,
om ej kvinnan ginge jämsides med mannen vid jordens
skötsel. Här råder den fullaste likställighet mellan
dem båda. När i brådaste vårand budet kommer,
att bäckar och älfvar »gå», far som en elektrisk
stöt genom männen i de röda gårdarna. Fram då med
de långskaftade kängskostöflarna, nästet, eller
matsäcken i sälskinnspåsen, »långfilsflaskan»,
lik en snedt afhuggen träkagge, på ryggen och så
ut att lufta äfventyrshågen, ut till faror och
förvärf! Timmerflottningen kräfver mod, styrka och
rådighet af sin man -- den.

Men mor, töserna och en lill’Jonke få reda sig där
hemma med vårbruket så godt de kunna.

Och det gäller att icke förslösa tiden. Sommaren här
nordpå unnar icke våren långt lif. Där höga snödrifvor
lågo i går, skjuter gräset grönt i dag.

Vid Ersmäss (18 maj) måste kornet, som är hufvudsädet
i dalen, vara i jorden, om det skall hinna skördas
före »Kall Lovisa» (25 augusti), ett ledt och
fruktadt troll, som ofta kommer med den första
frosten. Vanligen har far hunnit vända jorden med
den bredbladiga, grundgående 
västerbottensplogen. Nu är det kvinnfolkens sak att sprida
gödningen, att harfva och så. Det senare är alltid
hvarje värdinnas stolta plikt.

Visst kan det vara slitsamt de första åren i giftet
med lill’barnet vid bröstet om natten och tungt arbete
om dagen. Och jungfrufägringen, den blomlikt skära,
så utmärkande för de unga kvinnorna i Skellefteådalen
-- ty det är fagert ett slag det -- vissnar hastigt
nog. Men hvad mer! Det är ju för det egna hemmet hon
sträfvar, och far har ju aldrig ögon eller tankar för
någon annan kvinna än sin egen käcka, arbetsdugliga
hustru.

Jämte kornet kan man äfven få se höstråg manshög och
väl matad.

Under de senare åren har hafreodlingen ökats
betydligt. Vanligen slås hafren grön och användes
efter torkningen på hässja såsom kraftfoder åt
kreaturen, men kan äfven fullmogna. Lin och hampa
odlas numera nästan icke alls. Viktigast är hö- och
potatisskörden för dalbon, som klokt nog slår sig
alltmer på boskapsskötsel.

Gammal slentrian vid jordens skötsel hänger dock
ännu styggt i. Landtbruksapostlar komma visserligen
med sådana konstiga nyheter, som att samma skörd,
tagen ur samma jordlapp år efter år, pinar ut jorden,
att dikning på sidländt mark motar bort frosten,
att en mer djupgående plog skulle bereda rikligare
matjord, att mor är för rundhändt vid sådden och
dylikt. Men far håller på sitt han. Mor gör sin sak
bra, och på de frostfria backarna mot östersol, där
kornet trifts i fars och farfars tid, måtte det väl
kunna gro i hans också.

De unga höra med ett halft öra på, pröfva helt
försiktigt ett och annat af det nya och taga allt
rikare skördar ur hemtorfvan vid älfvens ilande
vatten, det forsande djupa, som skyddar sin strand
så ömt mot härjaren frosten.

Ännu återstår dock mycket att lära, mycket att göra,
innan dalen fått visa hvad den duger till. -- -- --

*
Efter vårandens rastlösa slit inträder en hvilotid
i de röda gårdarna.

Hästen får den bågformiga högtidsselen på, och af
bär det på gästning hos vänner och fränder. Nu tänder
solen dalbons rörande kärlek till hans »sommare», som
han så smekande kallar den korta soltiden här uppe,
solen, som dag och natt innesluter dalen i en lång,
ömhetsflammande eldblick. Sofver folket grundligt om
vintern, så ger ingen sig tid till det nu. Småbarn
och spetsörade hundar tumla klarvakna om till klockan
12 och 1 på natten. Alla skola se, ja, höra, hur
det växer. Nu kläder porsen (Ledum palustre), den
föraktade stackarn, som endast geten annars värdigas
nosa på, alla starrmyrar och svartstubbiga svedjeland
i hvitskimrande brudslöja. Nu draga spädgröna
årsskott likt ett muntert leende öfver furors och
granars allvarstunga drag, och alla små illande
röda kottar skratta högt i himmelens sky af baraste
lifslustighet, där de sitta ute i grenarnas toppar. Nu
ringa linneans blekröda klockor in solhelg i skogen,
och pyrolans hvita blomspira nickar sakta takten. Nu
blänker det fattiga lingonriset likt puraste silfver,
och de sorgesvartaste skogstjärnar glittra och le af
idel solfröjd. Nu stiger bloden varm i människornas
hjärtan, nu lyftes allt vintertungt och styggt af
deras sinnen.

Skulle ej dalbon älska sin »sommare»!

*

Men fristen är ej lång. Fjorton dagar efter midsommar
börjar höslåttern.

Öfver de violetta bergåsarna står solen lik en
guldkula, som du utan att blinka kan se rätt in uti,
skogskammarna där nedanför äro som doppade i blod, en
blå dimma sänker sig i glittertung dagg öfver ängarna
i skogshägn och vid älfvastrand, när skördefolket
bryter upp.

Klockan är då 3 på morgonen. Före affärden vankas
kaffe och de rara »halftjockkakorna» med en stor
klick smör på hvar. Har ej byn undergått laga skifte,
kan det vara
långt nog till hägnet, stundom milavägar. Men unga
fötter och muntert sinn’ göra kort väg. Och så drar
ju värdinnan ihop allt det bästa hon har åt sitt
slåtterfolk. Potatispalten, fläsk, filmjölk, tunnbröd
och pannkaka vankas nu. Och kaffe med saltspets,
kaffe både först och sist.

Lien, af en kort och smal typ, går numera blott
på kärrängar och skogshägn. I hvarje by finnes en
eller flera slåttermaskiner. De användas alltid på
gårdslindorna. För 50 öre i timmen kan den, som håller
hästen själf, få hyra
<!-- FIXME: bild: EN SKOGSLADA.
Fot. af Johan Nordstrand, Skellefteå. -->
den. Ser vädret stadigt ut, räfsas gräset i bredor,
där det får ligga och halftorka, innan det sättes
antingen i såte eller också på hässjan, hvilket
är det vanligaste. Dessa höga grindar ser du
likt kortare eller längre tankstreck dragna öfver
alla fält och ängar här uppe. Har bonden höet väl
uppsatt där, kan han vara trygg, äfven om regnet
öser ned i veckotal. Innanför det yttersta lagret,
som blifvit blekt och urlakadt, doftar ett grönt,
kraftigt hö honom till mötes, när han sedan på den
oskodda hökälken för det till ladan, hvilken alltid
ligger vid hägnet.
Där den tittar fram i skogsbrynet med sina grå,
nedåt insneddade timmerväggar, allt för att bära
af mot snö och regn, sitt framskjutande tak och
sin fyrkantiga trälucka till dörr är den lik ett
riktigt tryggt tomtebo. Och en kvinna ska’ det vara,
som kastar det första höfånget dit in, om fåralyckan
skall bli bofast på gården. Här drömmer det doftrika
»vallhö» om sin korta men yppiga blomstringstid,
tills bonden i gnistrande midvinterföre kör det hem
till gårdsladan. Den är ej större än ängsladorna. Det
gäller därför att fylla den på nytt en gång i veckan
under vinterns lopp.

När höet är bärgadt, tagas hässjorna ned. Du ser
nu endast här och där egendomliga hopar af virke,
hvilande i en sax af hässjestolpar. Folket kallar
dem »gubbar». Potatislanden rensas nu och kupas med
»gräfvet» (hackan), då hästen vanligen går sina egna,
fria vägar där ute på sommarbetet i skogen. -- -- --

*

Solen börjar nu försena sig bakom bergåsarna,
dimman stiger allt hvitare och kallare upp ur
myrmarkerna, männen draga hem med sommarförtjänsten
på fickan. Skörden står för dörren och, är »Lovisa»
blid, sker den med lätt hjärta. De gamla hålla styft
på skäran, då spilles intet ax kantänka. Men lien är
dock brukligast numera. Den föres lika väl af kvinna
som af man.

Fram sedan med sätet eller pallen, upp med
banden på skylstören. Tio kärfvar trädas härpå i
en framåtlutande ställning med axändan vänd mot
söder. Ett underställdt stöd af en klyka eller en
brädstump skyddar dem från att nå marken. Med den
yfviga axskruden öfver de stela benen nertill tror du
dig se en skara resar i vargskinnspälsar, hvilka fått
det befängda infallet att tråda en sirlig menuett.

När säden är torr, bäras skylarna in i tröskladan.

Kärfvarna kunna äfven direkt från åkern föras till
den täckta kornhässjan, hvars smäckra virke skjuter
stolt i sky invid hvarje gård här uppe. Medelst block,
talja och kran
hissas de här upp på hässjestängerna med axen inåt
och den s. k. lommen (rotändan) utåt.

Tar bonden skörden på nybruk långt från gården, bär
han skylarna in i den där befintliga ladan och kör
sedan vid trösketiden säden hem på första vinterföre.

<h3>Dagligdagslif.</h3>

I slutet af september, när potatisen är uppe, kråkorna
hålla rådslag på stubbåkrarna, rönnklasarna lysa
röda mot den stålblå himmeln, de spetsörade hundarna
flyttat från förstugubron in under sängarna i köket
och nätterna smyga sig allt längre och frosthvitare
öfver dalen, börjar åter det vanda vinterlifvet i
bondens gård.

Nu är resning klockan 7. Kaffekitteln på och en »slät»
kopp, innan far går ut och tittar till hästen. Klockan
8 frukost, som vanligen består af potatis, salt,
kokt strömming, tunnbröd och ett ramtråg mjölk med
grädden på, uppsilad föregående afton.

Det kraftigaste målet är middagen vid 12-tiden på
dagen. Dalbons käraste rätt då är fetpalten eller
någon gång kams kallad. Den består af knytnäfstora
klimpar, tillredda af kornmjöl, rifven potatis och,
när det är riktigt fint, en fläsk- eller fårtalgsbit
inuti, hvilka kokas i saltvatten och ätas med mjölk
till. Fem till sex sådana paltar gå lätt ned i en
hungrig mage. Men värdinnan kan äfven bjuda på fläsk
och potatis nedsköljda af skummjölk eller »blanda»,
d. v. s. mjölk och vatten. Äfven endast potatis med
smör samt klimpmjölk eller välling är hvardagsmat.

På söndagsmiddagen skall kött- eller ärtsoppa alltid
ryka på bondens bord. Aftonvarden vid 4- eller 5-tiden
utgöres af strömming och filmjölk med grädde.

Mjölgröt med större eller mindre klimpar uti och
mjölk klockan 8 på kvällen afslutar dagens måltider.

*
Tomt och enformigt skulle nu lifvet draga sig fram för
dalbon, om ej stallet och fuset funnes. Husdjuren äro
här vänner, som taga stort rum i gårdsfolkets hjärtan
och omsorger. Har en värdinna mist lusten att stilla
och mjölka sina kor, då har hon inte mycken fröjd af
lifvet.

En af vinterdagens första sysslor för henne är att
i den stora inmurade järnkittel, hvilken hör till
hvarje fus här i dalen, värma vattnet, som korna skola
dricka. I timtal kan hon småpratande pyssla om dem. På
det sättet trifvas de bäst, och ingen vet matmors
hemligaste tankar bättre än de. Ej gärna släpper hon
någon grannhustru in i fuset. Hvem vet, hvilka konster
denna kunde bruka för att lura kolyckan ifrån henne.

Påskaftons morgon skall hvarje värdinna själf hänga
skällan kring bjällkons hals. Då blir det lif i det
trånga, mörka fuset. Ungkorna råma, slita i bindslena
och nosa vår. Men Norrstjärna står i lugn värdighet
och pinglar sakta med skällan, där hon idisslar sitt
fjolårshö. -- Hon vet nog att det dröjer hon.

Först i början af juni blir allvar af leken. Och
intill september är sedan himmeln den rosiga
koflockens tak och mer eller mindre frodiga skogsbeten
krubban. På grund af den starka vänskapen mellan
korna och mor komma de ofta själfmant dragande
hem, när det kvällas, med bjällkon gravitetiskt
i spetsen. Stundom sändas barnen ut att söka dem,
och namn som Ankedam, Morslik, Norrland, Spanka,
Silfverspann, Rosli, Gullblom, Grossy, Grefvinna och
Kindros eka då i skogsgömslena. Det är deras fröjd
att uppfinna dessa namn och de pröfva nu gladeligen
sina strupar därpå. --

Värdemätaren af husets välstånd är dock hästen. En
mager häst, en fattig bond. -- Intet foder är för godt
åt honom. Mors kor få väl mången gång sitta emellan
för att tillfredsställa fars ärelystnad i detta
fall. Trafvande till kyrkhelg i sin höga, bågformiga
sele, rikt beslagen med silfver eller mässing, ser
han också stolt medveten ut om sin betydelse.

Rasen är den norska fjordhästens, undersätsigt byggd
med bred bringa och kraftiga skänklar. Ofta är han väl
äfven af norskt ursprung, då dalbon i de flesta fall
gör sina hästköp på någon af marknadsplatserna i
Lappmarken, där samfärdseln med Norge är liflig.

Endast i vildaste rus misshandlar han denne sin trogna
tjänare och behåller honom gärna till döddagar, såvida
ej hästbytardemonen far i honom. Häst- och klockbyte
äro skellefteådalingens båda stora passioner. Släck
lika gärna skogsbrand i rykande storm som hans åtrå
att fara till bytar Jonkes gård.

Bort från brådaste vårand, hetaste timmerflottning,
jäfvaste vinterkörslor måste han då, kosta hvad det
vill.

Men på Jonkes gård är där lif och rörelse. Han
är också mannen till att fägna de vägfarande. På
långbordet mellan fönstren i köket fattas aldrig smör,
ost, fettpalten eller halftjockkakor. Och kask på
kask i rart saltkaffe sköljer ner det säfliga talet
om väder och årsväxt. Inte ett ord om hästar. »Var det
likt det!» -- Nej, Jonke vet allt att sköta sitt folk.

Först när han ser otåligheten fara som brinnande
hyfvelspån genom kroppen på de gästande, kan han
föreslå att de skola gå ut och se på gårdslindorna. I
förbifarten låter han då ett eller annat hånord
falla om deras hästar. Nej se, annat slag är det då i
hans. De hetaste haka tag häri. -- Kunde de ej blott
få se på dem? Å jo, det torde väl kunna gå för sig,
kommer med väl spelad likgiltighet Jonkes motvilliga
svar.

Och när så dörren öppnas till detta trollstall, är det
klokaste par bondögon färdiga att i en arsenikgödd
»stakrake» se en sprakfåle. Sin egen präktiga
sexåring och pengar därtill vill han gärna ge för att
bli den lycklige ägaren af så stolt ett djur. Och så
går det till, att Jonkes pung blir allt stinnare och
stinnare, under det bondens blir tommare för hvar
gång han gjort den farliga färden till dennes gård.

Men slätt stode sig bonden både i helg och socken,
om ej fåren funnes i kätten. Det är ju de, som skola
bestå materialet till hans vadmalskläder, hvilka här
i Skellefteådalen
skola vara ljusgrå till färgen. Därför finnas alltid
några svarta i flocken. Och förstår mor sin sak rätt,
brukar hon gifvet till väft den ull, som vuxit på
fåren, när de stå inne.

Men flocken, som i det vinterdunkla fuset begärligt
gnafver i sig barken af sin »tull» (d. ä. toppen
af unga furor) eller slåss om starrhöet, blir allt
fåtaligare i och med att skörden på själfväxande ängar
alltmer upphör. »Vallhöet» anser bonden för godt åt
sådana småkräk. Om våren släppas fåren hoptals på
skogen. Men dessförinnan pröfvar dalbon sin fantasi
med en oändlig variation skåror, hak och andra
krumelurer i öronen på dem för att hvar och en ska'
känna igen sina, när hösten kommer.

Platstidningarna öfverflöda också i september och
oktober af annonser sådana som: »Ett hvitt tackfår med
en beta framuti vänstra örat, ett hål genom detsamma
och bokstäfverna C. D. M. L. och en sköra uti det
högra återfås.» Eller: »En grå, oskuren gumse med en
sköra å högra örat och en beta bakuti detsamma samt
ett kornskuttemärke bakuti vänstra örat och tvenne
hak framme är tillvaratagen.»

<h3>Frieri.</h3>

På lördagsmiddagen saktar veckans jämna arbetslunk
af. Allt är då fejadt och fint i de stora, ljusa
köken. Öfver de röda gårdarna breder sig en
förväntningsfull ro.

Med klappande hjärta pryda sig nu de unga i
helgdagsstass. I kväll få de gamla ensamma »stilla»
kreaturen i fus och stall.

Under muntert ekande sång draga byns ungersvenner i
stora skaror ut på giljarfärd. Djärft, oblygt skulle
det anses, om en »pojk» och en »flick» under veckans
lopp talades vid på ljusan dag, men lördagsnatten är
enligt gammal sed deras. Ju flera påhälsare en flicka
då får, ju högre står hon i kurs.

Missmodig hördes en bondgumma undra, hur det var
fatt med hennes döttrar, som inga lördagsfriare
fingo. En annan flicka trampade själf upp en stig i
snön utanför sitt
fönster för att upprätthålla sitt genom pojkarnas
uteblifvande sjunkna anseende.

Hända kan det också mången gosse, att, hur tålmodigt
han än i timtal smyger kring flickans hem och klappar
än på rutan, än på fönsterkarmen, han ändå ej blir
insläppt. Nej, stackare, den rätte är ju redan
där! Och här i nattens stillhet byggas luftslott
och drömmas drömmar om den tid, då hon skall hålla
i kokslefven på egen gård. I åratal kan på detta
sätt trofast ömhet mötas efter arbetsveckans tunga
id. Ofta delar en lek- eller lejsyster till fästmön
läger med de älskande, det heter då, att hon »bränner
tegel». En vacker silkesduk eller annan lika omtyckt
gåfva blir hennes lön för god väntjänst, när de två
en gång fira bröllop.

Hastigt ingångna giftermål hållas för en
skam. Känslor, om än så stormande heta, få aldrig
komma till synes. Tygla, pröfva, dölj dem! Ångergifte
är tungt. Och aldrig kan bonden nog förundra sig öfver
herrskapsfolks lättvindighet, när det gäller giftas.

Det på så många andra orter vedervärdiga köpslåendet
vid giftermåls ingående förekommer icke här, då den
ene i förmögenhetsvillkor är ungefär lika ställd
som den andre. Ömsesidig kärlek är oftast grunden
därtill. Bepröfvad arbetsduglighet hos man som hos
kvinna skattas dock högt, därnäst en fager yta och
i sista rummet förmögenheten.

<h3>Kyrkhelger.</h3>

Men till kyrkhelgerna står dock ungdomens varmaste
håg. Här träffas folk från vidt skilda byar. Här
flamma tycken upp för stunden, men också för hela
lifvet.

De långa afstånden ha föranledt dalbon att bygga
tillfälliga bostäder vid kyrkan. För dem, som bo en
4-5 mil aflägset därifrån, kan en kyrkfärd taga 2-3
dagar. Godt är då att ha eget tak öfver hufvudet. En
skara gråsparfvar lik, som slagit ned på den branta
älfbrinken, ligger Skellefteå kyrkstads fyra hundra
små timmerhus där. Regelräta gator
<!-- FIXME: bild: BONDSTADEN SEDD FRÅN KYRKTORNET.
Fot. af Johan Nordstrand, Skellefteå -->
draga fram mellan dem och till hvart och ett hör ett
mindre stall. Somliga hus äro uppförda i två våningar
med ett slags burspråk och en täckt yttre uppgång.

Hvarje ordentlig hemmansägare har sin kyrkstakammare,
alltid stående rustad med möbler, sängkläder, husgeråd
och bränsle.

Storhelger äro alla bönsöndagar, påsk, pingst och
midsommar. Michaeli- och nyårsdagen äro särskilda
ungdomshelger. Då är det ej värdt för gamlingarna
att tänka på kyrkfärd.

»Följer I med, så stannar jag hemma», är det
snöpliga men resoluta svar, som hvarje sådan då
får. Dagen före affärden laga flickorna en så
riklig »nästjäl», som råd och lägenhet tillåter. Ju
durablare traktering, desto flere påhälsare där borta
i bondstaden. Potatispaltar med svällande istermagar
trängas i den trebenta femkannsgrytan, pannkakor pösa
i ugnen och »mjölkkantorets» ramtråg få släppa till
sin tjockaste grädde.

Så äro de då framme. -- Den om söckendagarna
döda bondstaden fylles nu af stormande, sjudande
lif. Dombjällror och tjukor ljuda i kapp med glada
hälsningsrop. Imman står som en hvit sky i den
klarkalla luften kring svettiga, frustande hästar, när
pojkarna leda in dem i de låga stallarna. Stackare,
de ha nog fått känna på, att gammelfar icke hållit
i tygeln den gången! --

Fönstren slå upp sina ögonlock, de tunga
träluckorna. Snart flammar elden muntert på den öppna
härden i alla de små kamrarna. Flickorna leta fram
den sotiga kaffepannan. Fällar och bolstrar, som tagit
sig en tung sömn sen sista kyrkhelgen i de inbyggda,
väggfasta sängarna, skakas och värmas. »Nästjäla»
dukas fram på bordet vid fönstret. -- Sen ut för att
se, om han eller hon är där.

Och alla de yngsta unga, som ingen ha fått att längta
efter, taga nuet i famn. Bekantskaper göras utan
mycket krus. Snart har hvar pojk sig en »flick»,
och tösen hon är »börd», som det heter på folkmålet,
då en flicka fått sig en uppvaktande kavaljer. Hand
i hand eller med armen om
hvarandras lif draga de så genom
bondstadsgatorna. Luften spritter af lif och
lust. Ögon stråla, kinder purpras vid hvarje
gotta, d. v. s. stor, fyrkantig karamell i krusadt
silkespapper, en flicka får af någon pojk. De äro
ju de oförtydbara bevisen på hennes tjusmakt. Såsom
segertroféer skola de sedan pryda stugväggen där
hemma i den aflägse byn.

Men i Skellet’staden rågas likväl glädjemåttet. Här
har vanligen någon konstmakare passat på att slå
upp en skjutbana, panorama eller karusell. Den under
dagligdagsslitet tillbakaträngda nöjeslystnaden tar
här ut sin rätt.

Huj, så det går! Tio kronor åkas upp som ett intet. En
valkyrieridt lik te sig de ranka flickgestalterna
med den skärblommande hyn, de af fröjdefull skräck
mörkglänsande ögonen och det flygande håret mot den
gyllengröna vinterhimlen.

Och så klockbytet i Sidenmarkshörnet! Det är pojkarnas
hasardspel liksom hästbytet är fädernas. Här gifvas
bud, här råder lif och spänning som på en börs!

Flickorna fröjda under tiden sin själ inne i boden
med inköp af mässingsringar och virktrådsnystan.

Nu faller midvintersmörkret på.

Den sorlande människofloden strömmar åter ut till
bondstaden! Här börja besöken i kamrarna med de
flammande eldarna och det rykande kaffet.

Nu är det flickornas tur att bjuda på medhafda
håfvor. Spriten, med hvilken de flitigt nedsköljas,
är vanligen af pojkarna inköpt på förhand eller ock
tillhandahålles den tjänstvilligt af »langare», som
likt eld i ljung alltid smyga omkring i bondstaden
vid kyrkhelger. Blodet blir allt hetare, modet växer,
ut går det på eröfrarstråt bland flickorna.

Är den åtrådda motspänstig, skjuter hon den tunga
järnrigeln för sin dörr, in genom fönstret då! Och
hvem säger, att icke den så vunnas hjärta slår
varmare för stormaren efter denna bragd. I en annan
kammare går dansen lusteligt, ehuru försiktigt efter
de dämpade tonerna af kam eller munharmonika, under
det en lill’Jonke står på vakt mot länsmannen. Det är
ju strängt förbud emot dans och olåt i
bondstaden. Men hur kunna stå emot, när lifslusten
spritter i hvarenda lem och goda vänner råkas.

Där berättar »en» Primus borta från Jersmarksbyn,
han, som vet af allt »skromt», som till finns, om hur
»skrocken» (den onde) slinker omkring blåa natten
igenom där ute på bondstagatorna, om hur de båda
sjöjungfrurna i tjärnen på stormyran alltid hänga så
tungt bakpå vagnen, när man kör uppför Dalkarlsliden,
att skumtapparna ryka af »marren», likt det tätaste
snöfall, om hur »Falkträskgobben», som är längre än de
högsta trädtoppar, går och kastar boll med skyarna.

Det risslar som isdropp utåt ryggen på flickorna
och med en skräll faller snuggan ur den klarröda,
skräcköppna munnen. Ty i Skellefteådalen har kvinna
som man sin gjutjärnssnugga, hvilken rikeligen
brukas.

»Nej, det var det värsta», utbrast ovillkorligen
besökaren, som för första gången såg den fula
svarta tingesten mellan läpparna på en skärkindad
sjuttonåring där ute i en bondstakammare.

»Nej, det är det <i>bästa</i> det», sade tösen med en trotsig
knyck på sin hvita nacke. -- Ungdomen håller dock nu
alltmer på att öfverlämna denna njutning åt de gamla.

Kort blir sömnen under denna årets längsta natt. Och
många äro de sömntyngda skallar, som nicka i ljuflig
slummer under högmässogudstjänsten på nyårsdagen.

Men alla skola de vara där. Sen en sista kopp
vid afskedsbesöken i de små kamrarna, ett trofast
handslag, ett varmt löfte, uttaladt med blick eller mun
och -- -- -- den länge åtrådda fröjden är slut.

Endast bjällerklangen, förtonande i alla riktningar,
är ett sista eko däraf.


<h3>Bröllop.</h3>

En följd af kyrkhelgsfärden är ofta bröllop. 

Det är för bonden kulmen af lifvets fröjd. Då ska’ 
det ätas, drickas, dansas och -- -- ätas, drickas igen.
Men för den, som ställer till det, är det mer en affär
än ett sätt att visa gästfrihet. Äro brudens föräldrar
välmående, hålla de bröllopet, äro de det icke, ställa
de unga till det själfva. Men i hvilket fall som helst
är det gästerna, som få betala kalaset genom större
eller mindre brudgåfvor, alltid i reda penningar.

Ungefär en vecka, innan bröllop skall stå, drar brudgummen 
i sällskap med en talför följesven ut för att bjuda.
<!-- FIXME: bild: BONDBRÖLLOP I KLUTMARKSBY, SKELLEFTEÅ.
Fot. af Johan Nordstrand, Skellefteå. -->
Brännvinskuttingen får han då inte sakna såsom medlare
och åt kvinnorna sirapsbrännvin.

Det kostar pengar att fara till bröllopsgård, och far
betänker sig en god stund. Men första supen mjukar upp
honom, och vid den andra är han fast. Med dräng och
med piga fortsättes på samma sätt. Här spenderas, bes
och trugas. Ju flera gäster, ju rikligare brudgåfva.

Under tiden råder lif och rörelse i
bröllopsgården. Grannarna bära dit glas, porslin,
knifvar och gafflar till låns och
oftast följer en smörklick, några kannor mjölk eller
en ost med. I glädje som i sorg är samhörighetskänslan
här vaken och varm.

»Redäjan» (kokerskan) bakar, steker och kokar för
brinnande lifvet ute i sommarstugan. Det är inte
småsmulor, som gå åt vid ett bröllop på en 100
personer.

Se här något af »redäjans» förteckning:

 100  kannor sprit (brännvin och konjak),
 1  nötkreatur,
 2  får,
 1  skinka,
 4  pund fisk (helst färsk, men i brist däraf lutfisk),
 4 à 5  dricksankare, hållande 15 kannor,
 1  tunna rågmjöl,
 1  tunna hvetemjöl,
 4 à 5  toppar socker,
 3  kannor sirap,
 1  pund kaffe,
 18  kilo krossocker till bakverk,
 90  liter saftsoppa.

Vid tvåtiden rullar den ene Jacob-jaxaren in på
bröllopsgården efter den andra. Jacob-jaxare är
ett tvåhjuligt åkdon med fyra sitsar, anbragta å
en aflång trälåda på korta, infernaliskt skakande
fjädrar. Typen har fått sitt namn efter bonden Jacob
Jacobsson från dalen. För ett trettiotal år sedan
gjorde han denna genialiska uppfinning, som tyckes
vunnit mycken anklang.

Långväga resande undfägnas med den förr åt alla
gäster brukliga »välkomman», som utgöres af smör,
bröd, ost och brännvin. De andra bjudas kaffe med
dopp. Och ringa folkvett visar den, som tar första
gången det bjudes. Vid andra, ja, allra helst vid
tredje bjudningen kan det gå för sig.

Detta skick kan stå mången dyrt. En bondpojk, som två
gånger tappert afvisat kaffebrickan, såg sig sviken i hoppet
om att bjudas en tredje. Men se, det ingick ej i
hans beräkning, utan då den glömska uppasserskan
gick förbi honom, gaf han henne en sakta påstötning,
i det han sade: »Frest mej en gång tell.»

Under tiden prydes bruden uppe på vindskammaren i sin
skrud, hvartill hör utom krona och krans en myckenhet
röda rosor, af »brudframman». Hon är brudens första
kammarfru, tillhandahåller henne oftast mot en viss
hyra »bruastassen» och intar vid bröllopsbordet
hedersplatsen vid hennes sida.

Till det yttre lugn samspråkar brudgummen med
gästerna, hur otåligt han än väntar budet från
brudkammaren. Ändtligen kommer det. Han leder själf
bruden till altaret.

Efter vigseln drickes brudskälen i piccadon eller
körsbärsvin med tilltugg af minst ett halft kvarter
långa smörbakelser.

För den tillfälligt valde värden och värdinnan kommer
sedan det kinkiga värfvet att bänka enhvar efter
heder och värdighet vid det i hästskoform dukade
middagsbordet. Här gäller att vara minnesgod. Först
för släkten, tvåmänningar och tremänningar till
brudparet, därnäst för åldermän, tolfmän och andra
storgubbar med deras äkta vif. Äran är kär. Och
ovänskap, som varar både år och dag, kan vållas,
om ej enhvar får en plats, som anstår.

Men ingen vise sig angelägen. Tvärtom drar mången sig
undan till gilleshusets aflägsnaste vrår, därifrån de
under idkeligt krus och trug föras till gillesbordet.

Så äro då alla där.

Ett barn, vanligen någon af brudparets syskon,
läser nu bordsbönen, ju längre ju bättre. Belöningen
härför af de rörda gästerna är fyra eller fem blanka
silfverkronor.

Måltiden inledes alltid med smör, bröd, ost
och pressylta, utplanterade här och hvar på
festbordet. Allt under det värden träget låter
de flata, rödrosiga snapsflaskorna gå laget
rundt. Blåbrännvinet är festdrycken, den enda, som
förtäres under hela middagen. Och skralt bröllop är
det, där icke enhvar får taga till sig så mycket han
vill. Icke 
underligt därför om efter fyra till fem timmars kraftprof
i mat och dryck mången på gammalnordiskt vis somnar
både ofvan och under bordet.

Rätternas rad börjar med lutfisk och mjölksås,
eller ändå finare med färsk sik och löksås. Potatisen
föraktas såsom högtidsmat. Af det slaget tyckes bonden
ha nog hemma i hvardagslag.

Nu följa pepparrotskött och kokt skinka.

Så buljong eller, ändå bättre, »sötsoppan», rikligt
fylld af sviskon och russin. Se, det är kalasmat,
som duger, det!

Därefter oxstek och bruna bönor.

Till slut saftkräm med väldiga, halfmånformiga
smörbakelser till.

Kaffe kringbjudes sedan och dansen börjar.

Mycket krus och uppbjudningar i förväg komma icke
i fråga här. I flickornas flock hugger pojken sin
utvalda om lifvet, går några steg framåt golfvet och
svänger sedan på hela dansen utan uppehåll.

Första dansen var alltid förr kadriljen,
i hvilken prästen förde bruden och brudgummen
brudframman. Skickligaste dansaren var den, som kunde
»fläta fötterna finurligast» och göra de högsta
skutten i figuréen. De vanligaste äro nu vals,
polketta och framför allt schottisch, i hvilken de
ranka gestalternas smidiga styrka kommer till sin
fulla rätt.

Under hela tiden står ett bord dukadt med smör, bröd,
ost, sylta, svagdricksankare och brännvinsflaska till
de dansandes förfriskning.

Gummorna (d. v. s. de gifta) draga sig undan till
någon stilla vrå, där de i ro och lugn kunna
afhandla sina båda käraste ämnen, kolyckan och
människofördärfvet. Till styrka och uppmuntran bjudas
de vid ett-tiden te med dopp.

I gubbarnas lag förtäljes mång undersam paschasa från
skog och sjö, från fjäll och älf, allt under det
toddy och kaffekaskar friska upp minnet. Ju längre
det lider fram på natten, desto mer sättes ölsinnet
på prof. Gammalt groll öfver misslyckade häst- eller
klockbyten blossar upp, och lös sitter då ofta knifven
i slidan.
Pojkar, som ingen tur ha i frieri eller som älska
flaskan mer än flickan, ge sig också in i gubbarnas
lag.

Hela natten är bröllopshuset kringsvärmadt af
»koxare». Från när och fjärran strömma dessa objudna
gäster till för att skåda bruden. Det är kritiken och
talan är fri. Speglosor och skämtord hagla. Hvarje
ny kvickhet hälsas med jubel. Och fager och vankfri
skall den brud vara, som med heder kan hålla stånd
i det profvet.

Innan man vid 5--6-tiden på morgonen skiljes åt,
kommer så ett nytt mål, bestående af köttbullar,
bruna bönor eller stufvade makaroni och kaffe med
dopp. Hvarje gäst får då den i glädje som i sorg
oundgängliga »storkringlan», en nästan half aln lång
hvetekringla med saffran och russin uti.

Till tack för hederlig undfägnad sticker nu enhvar
i ungmors hand sin brudgåfva. Den utgöres efter en
genom häfd fastslagen taxa. Så för gift par, då de
äro oskylda, 20 kronor. Släktingar böra visa sig
något frikostigare. För trolofvade 15 kronor.

Går en pojk i friartankar, har han här godt tillfälle
att visa flickan sin en uppmärksamhet genom att bjuda
till bröllops.

För ensam flicka eller gosse är det vanliga 5 till
8 kronor. Endast mycket fattiga kunna komma med 3
kronor.

Något tillbaka i tiden var det brukligt, att prästen
eller någon annan förnämlig man »lyste brudgåfvan»,
d. v. s. med ljudlig röst förkunnade, hvad hvar och
en gifvit. Detta var ett af bröllopets mest spännande
ögonblick. Kittlad fåfänga dref då mången att taga
sig för nära blott för att bravera inför det öfriga
bröllopsfolket med hederlig brudgåfva.

Gästerna bjudas tillbaka på frukost kl. 11.

Sedan är det för ungdomen att söka »flatbäddarna»,
som tillredas på golfven både i bröllopshuset och i
granngårdarna.

Gamlingarna ha i vanliga fall långt förut sökt och
funnit en efterlängtad ro i sängarna.
Vid 11-tiden samlas gästerna åter kring frukostbordet
i bröllopsgården. Här vankas bondens bästa mat,
blod- eller råmjölkspannkaka, jämte smör, bröd,
ost och kaffe, starkt så det biter på tungan.

Gubbarna späda på det knappt afdunstade gårdagsruset
med kaskar, stora, starka och öfverflödande.

Fiolerna knäppa, de ungas fötter spritta, dansen står
åter i högan loft.

Vid 4-tiden på eftermiddagen börja de gamla rusta sig
till affärd. Ungdomen tänjer ut afskedet med dans
efter dans ännu ett par timmar. Närmaste släkten
stannar vanligen till tredje dagen.

Åt dem, som visat sig riktigt »durabla» med
brudpenning, gifves såsom »nästjäl» en limpa, en
hvetebulle och brännvin eller konjak i färdepluntan.

Varm otålighet att föra sitt vif på egen grund vet
bonden ej af. Till det nya hemmet drar han ofta
ensam. Hon ska’ först rusta undan alla spår efter
bröllopet i föräldrahemmet. Tungt faller äfven
afskedet för dessa slutna, varma hjärtan från
en duglig och kär dotter, ja, kanske från själfva
»bästbarnet». Först efter 8 till 14 dar hämtas hon af
brudgummen, och hennes gifna hemgift är då en byrå,
en uppbäddad säng samt, om välmågan är stor, en ko
och några får.


<h3>Barndop.</h3>

När barnet kommer, skall det döpas så fort som
möjligt. Far och mor kunde ju annars få på sitt
samvete, att det doge osaligt. Nu är ej tid att rusta
till gästabud, utan när barnmorskan skjutsas hem,
tages oftast »blötungen» med till prästen. En faster,
moster eller helst någon af mor- eller farföräldrarna
bär den till dopet.

Intet klemande råder; äfven i bistraste midvinterskyla
tagas de nyfödda ut. Endast när lifsgnistan flämtar
matt, kan barnmorskan gifva dem nöddop i hemmet,
tills prästen i någon förrättning kommer till byn.
Och klingande äro ofta de namn, de unga
skellefteådalingarna få: Adelina, Teodolinda, Amanda,
Eufrosyna (Syna), Lydia, Agnes och Eulalia, Primus,
Moses, Nikanor, Albin, Severin, Napoleon, Anton;
se där ett urplock!.


<h3>Graföl.</h3>

Stiger åter döden öfver tröskeln i bondens gård,
bör »grafölet» hedra den bortgångnes minne. Och förr
firades detta så grundligt, att de lefvande voro
färdiga att icke blott följa den döde till utan också
i grafven.

Numera kvarstår endast namnet, ty som en skam hålles
det att göra en begrafning till ett supgille.

Redan klockan 4 på morgonen äro gästerna från aflägsna
bygder bjudna. Man och hustru skola alltid följas
åt. Den första syn, som möter dem vid grafölsgården,
är likkistan. Omgifven af en hedersvakt af mörka
granar, står den framme vid gårdsbron.

Döden har för ett ögonblick dämt upp lifvets strida
flod. Allt sker så tyst och stillsamt, till och
med spetsöra glömmer sitt sedvanliga skall, där han
ligger vid kistans hufvudgärd och vaktar husbond’ 
för sista gången. Allvarliga stiga svartklädda män
och kvinnor in i sorgehuset.

Här undfägnas de med starkt, rykande kaffe,
en välkommen dryck efter en 3- till 4-milafärd,
måhända i 30-gradig midvinterskyla. Sedan kommer en
stadig frukost, bestående af köttbullar, bruna bönor,
pressylta, smör, ost och bröd.

Sorgetunga skuggor falla ännu öfver dalen, medan
bergåsarna i öster börja skärglöda vid den uppgående
solens första strålar, när kistan i det ovissa
morgonljuset sättes på liksläden. Härvid sjunges
alltid den dödes älsklingspsalm, ett sista gripande
farväl till torfvan, som skördat ett lifs arbete.

Sakta sättes den långa, tysta grafraden i gång. Ingen 
munter tjuka, ingen myndig dombjällra får höras här. Så
länge sorgtiden varar användes denna prydnad icke af
de närmaste anförvanterna.

Efter återkomsten från kyrkan ätes middag med de
vanliga högtidsrätterna, brännvinet undantaget.

Uppbrott sker klockan 8 eller 9 på kvällen, då enhvar
skall ha sin »storkringla». Är huset välbärgadt,
hålles dagen efter en riklig måltid för byns fattiga.

<!-- FIXME: bild -->
</chapter>
<chapter name="Natur och kultur i norra Halland.">
<!-- FIXME: bild -->
NATUR OCH KULTUR I NORRA HALLAND.

AF

PER STOLPE.

<!-- FIXME: bild --> Af gammalt har Halland indelats i tvenne naturliga
delar, skogsbygden upp emot gränsen till Småland och
Västergötland och slättbygden närmare hafvet. Den
förra af dessa benämningar är dock numera föga
berättigad, ty af skog finnas i allmänhet blott
obetydliga rester kvar, men olikheten mellan
dessa båda områden i afseende på deras naturliga
beskaffenhet är likväl så stor, att människans
ingripande i blott ringa grad förmått minska
densamma. Till största delen beror denna skillnad
därpå att slättbygden sedan istiden varit hafsbotten,
som så småningom höjt sig ur vattnet, medan däremot
skogsbygden utgjort land. Gränsen mellan dessa båda
områden sammanfaller alltså med hvad man plägar
kalla den forna högsta hafsgränsen eller marina
gränsen. Liksom oftast är fallet inom naturen, så
är äfven öfvergången mellan dessa båda områden icke
oförmedlad, utan mellan dem utbreder sig ett bälte,
innefattande
delar af dem båda. Här ha höjderna en gång varit
uddar eller öar och dalarna utgjort vikar.

Det är tydligt att då landet vid istidens slut började
höja sig ur hafvet, hvarje jordremsa ända upp till
marina gränsen under ett visst skede var hafsstrand
och härigenom utsattes för bränningarnas påverkan. Den
jordbetäckning (morän), som under istiden bildats
på höjderna, bortsköljdes nu, allteftersom hafvet
drog sig tillbaka, och blott i skyddade lägen, såsom
i fördjupningar och bergskrefvor, kvarlågo några
återstoder af grus och sand. Om bergen också icke
blottades på all jordbetäckning, så bortspolades
dock i första hand finjorden, under det att gröfre
grus och stenar, som vågorna icke förmådde rubba,
kvarlämnades. I de hafsvikar och sund, som sköto
in mellan bergholmarna, afsattes den bortsköljda
jorden jämte de massor af slam, som glaciärälfvarna
utförde i hafvet. På detta sätt uppkom en växling
mellan nakna eller steniga bergöar och grunda vikar
med lerbotten. När sedan hafvet sjönk undan, så att
landet i sin helhet torrlades, kom det nuvarande
landskapet i dagen med sina skarpa kontraster mellan
blottlagda berg och jämna lerslätter, en terrängform,
som är typisk för ifrågavarande zon, åtminstone inom
norra Halland.

Denna växling mellan frisköljda berg och ler- eller 
sandslätter återfinnes visserligen utefter
de flesta af Sveriges kuster, men torde sällan
vara så tydlig som i norra Halland, och ej heller
pläga de olika områdena -- berg och slätt -- vara
så vidsträckta som här. I de flesta kusttrakter är
nämligen terrängen endast småkullig, en blandning af
låga bergknallar och smärre flackmarker, slingrande
sig mellan dem. De ojämnheter i berggrunden, som
orsaka denna terrängform, ha möjligen sin orsak däri,
att inlandsisen en gång bortrensat stenar och grus,
som den förmådde lösgöra från bergytan, och där
denna erbjöd mindre motståndskraft, måste därför en
fördjupning uppstå. Resultatet af isens verksamhet
blef alltså en småkuperad yta. I norra Halland är
däremot jordytans ojämnhet af helt annat slag och långt 
äldre till sitt ursprung. Här är nämligen berggrunden 
<!-- FIXME: bild: Bild I. VISKANS DALGÅNG NÄRA ÅSBRO. 
Fot. af P. Stolpe. -->
genomdragen af en mängd sprickor och rämnor, utefter
hvilka förkastningar ägt rum, d. v. s. delar
af berggrunden ha sjunkit i förhållande till de
öfriga. Ibland har sänkningen försiggått utefter blott
en spricka eller förkastningslinje; i andra fall har
ett område, begränsadt af flera rämnor, sjunkit,
och stundom har en förskjutning inträffat å ömse
sidor om ett kvarstående parti. Enär dessa sänkta
eller kvarstående områden hvar för sig äro flera
kvadratkilometer i omfång, måste terrängformen bli en
helt annan än den vanliga småkulliga, och då bergen
alltså i en mängd fall begränsas af förkastningar,
äro deras sidor vanligen mycket branta.

Dalgångarna i ett sådant landskap blifva därför helt
olika de eljest vanliga af floderna utgräfda eller
erosions-dalarna, sådana som t. ex. de norrländska
älfvarnas. I olikhet med de sistnämndas slingrande
lopp med jämförelsevis långsluttande sidor äro de
dalar, som uppkommit genom förkastning -- och hit
höra de flesta i norra Halland -- oftast i stort
sedt raka med branta väggar. Äfven i afseende på
förhållandet mellan hufvuddalar och tillstötande
sidodalar gör sig en stor olikhet märkbar mellan
de båda daltyperna. Tvenne erosionsdalar förenas
nämligen oftast i Y-form, men af lätt insedda skäl
mera sällan i T-form, och än mindre förekommer
X-formen, hvilka båda däremot äro vanliga i fråga
om sprickdalar. Floderna i en sådan trakt rinna
naturligtvis ofta genom sprickdalarna, men de ha
i blott ringa grad förmått öka deras djup eller
bredd. Å bild 1 synes sålunda, huru Viskan endast
helt obetydligt förmått skära sig ned i de lösa
jordlagren på bottnen af den sprickdal, i hvilken
den framrinner. Om man jämför den lilla strandbrinken
till vänster å bilden med t. ex. Indalsälfvens nipor,
så synes, hvilken underordnad roll den halländska
erosionsdalen spelar för landskapsbildningen i
jämförelse med den norrländska.

Om man sålunda i de flesta fall redan med ledning af 
formen igenkänner sprickdalen, så fordras dock ytterligare 
bevis för ett säkert afgörande huruvida en förkastning ägt 
rum. I främsta rummet får man undersöka bergartens 
beskaffenhet utmed den förmodade spricklinjen. Till följd af
<!-- FIXME: bild: Bild   2.      VY  AF  HELSJÖN.
Fot. af P. Stolpe. -->
det tryck, som utöfvats vid sänkningen af berggrunden,
blir vanligen bergarten starkt sammanpressad
och genomdragen af rämnor. Ej sällan påträffas
s. k. glidytor, hvarmed menas, att bergväggen är
alldeles jämn och nästan speglande glatt-slipad
till följd af nötningen mellan det sjunkna och det
kvarstående bergpartiet. 
<!-- FIXME: bild: Bild 3.   FÖRKASTNINGSBRECCIA. 
Fot.  af P. Stolpe. --> 
En sådan glidyta är den
till vänster å bild 2 synliga. Sjön i förgrunden har
sänkts i förhållande till berget till vänster, och
den sjö, Horredsjön, som sticker fram nära midten
af bilden, har sjunkit än mera i förhållande till
Helsjön. Ett afgörande bevis för att en förkastning
ägt rum lämnas genom förekomsten af den bergart,
som kallas breccia. Denna består af en mosaikliknande
sammangyttring af bitar, som vid
själfva förkastningens uppkomst lösbrutits från berget
och sedermera sammankittats. Bild 3 visar en bergvägg,
klädd med sådan förkastningsbreccia. Vanligen är
det icke så lätt att finna denna bergart, ty genom
nedrasade block och tät buskvegetation är bergfoten
oftast mycket svåråtkomlig. Någon gång kan man finna
en grotta bildad af förkastningen på så sätt, att
ett mellanrum lämnats mellan det
sänkta och det kvarstående bergpartiet. Nedanför
bergbranten å bild 2 finnes en sådan grotta i jämnhöjd
med Helsjöns yta.

Såsom nämndes i början af denna skildring, råder en
skarp motsats mellan de forna öarna och vikarna i
afseende på jordmånens beskaffenhet. Att denna motsats
gör sig märkbar äfven vid den flyktigaste iakttagelse
orsakas af vegetationens beroende af markens olika
bördighet, som 
<!-- FIXME: bild: Bild 4. MORÄNLANDSKAP.
Fot. af P. Stolpe. -->
tydligtvis måste vara långt större på slätterna med deras
ler- och sandjord än på de nästan nakna bergen. De
gamla hafsaflagringarna höra sålunda till Sveriges
bördigaste mark, under det att man får söka efter
kargare jordmån än de berg- och moränområden,
som höja sig öfver slätten. Dessa äro mestadels
skoglösa ljunghedar, här och där omslutande mindre
torfmossar. Att döma af de tallstubbar, som ofta
påträffas i dessa, ha ljungmarkerna dock icke alltid
varit lika skogfattiga som nu, utan troligen fordom
burit en riklig skogsvegetation. Här liksom i Bohuslän
vill man
skjuta skulden för skogsbristen på härjning i äldre,
krigiska tider, men det torde dock vara troligare,
att inbyggarna själfva utrotat skogen genom svedning
och hindra dess återväxt genom kreatursbetning,
hvarigenom de uppväxande trädplantorna förstöras. Utom
den förhärskande ljungen, som ibland ersattes
af klockljung (Erica), träffas här knappast några
andra växter än lingon- och mjölonris samt enbuskar,
hvilka senare oftast krypa tätt utefter marken på
de kala bergen, af den ständiga blåsten hindrade att
växa upp. Gräs förekommer endast mycket sparsamt och
lågvuxet. I
<!-- FIXME: bild: Bild   5.      BERGSJÖAR   ÖSTER   OM   DEROME.
Fot. af P.   Stolpe. -->
fördjupningar uppe på bergplatåerna träffas här
och där mindre torfmossar, som fordom varit små
sjöar, men nu äro igenvuxna. Vid deras stränder är
vegetationen något rikare och därigenom verka de som
oaser i stenöknen.

Det är naturligt, att så ofruktbara områden som de nu
skildrade varit föga lockande för åkerbrukaren. Enär
all finjord är bortsköljd från markens öfversta lager,
består detta hufvudsakligen af groft grus och sten,
som måste bortskaffas för att möjliggöra odling. Bild
4 gifver en föreställning om den mängd sten, som
måste uppbrytas, och hur den 
användes. I dessa skoglösa trakter är nämligen
stenen det enda befintliga stängselmaterial, och
stengärdesgårdarna äro därför ett skarpt utprägladt
drag i landskapets fysionomi. De minsta åkerlappar,
vägar och stigar äro, såsom bilden visar, omgifna af
dessa stenvallar, till stort hinder för vandraren,
emedan de till följd af sitt byggnadssätt äro mycket
svåra att klättra öfver. De äro nämligen aldrig
bredare än ett enda lager af stenar, som därigenom
hvila i de mest 
<!-- FIXME: bild: Bild  6.     GAMMAL  HUSBEHOFSKVARN.
Fot. af P. Stolpe. -->
underbara jämnviktslägen och blott behöfva ett vidrörande
för att rasa ned.

Liksom skogsbristen orsakat stengärdesgårdarna,
så nödvändiggör den äfven användandet af något
annat bränsle än ved, och härtill begagnas vanligen
torf. Mossarna i dessa trakter innehålla nämligen
bränntorf af ypperligaste slag, tack vare jordmånens
beskaffenhet. Det förhåller sig nämligen så, att
hvitmossan (Sphagnum-arter), som är den hufvudsakliga
beståndsdelen i mossarna i t. ex. Norrlands
skogsregion och Småland, icke bildar någon god
bränntorf. Den
trifves emellertid ej i kalkhaltigt vatten, och detta
är orsaken till att den saknas inom hithörande delar
af Halland. Här har nämligen jordmånen under istiden
erhållit en ganska hög grad af kalkhalt genom det
slam, som jökelälfvarna medförde från Västergötlands
silurområde med dess rikedom på kalksten. I stället
för af hvitmossa bildas därför torfven af gräs, starr,
ängsull, vass, säf och andra högre växter, som gifvit
upphof till en utmärkt bränntorf. Halländingarna ha
alltså Västergötlands geologiska bildningar att tacka
för sitt goda bränsle.

De flesta fördjupningar i dessa områden äro
visserligen upptagna af mossar, men några ha
dock ännu förmått bibehålla sig som sjöar. Till
följd af vegetationsbristen å de omgifvande bergen
få dessa sjöar ett mycket underligt utseende och
påminna mera om Bohusläns skärgård eller fjällsjöar
ofvan trädgränsen än om sydsvenska insjöar, såsom
framgår af bild 5. Frånvaron af markbetäckning å de
omgifvande höjderna orsakar en annan egendomlighet
hos dessa sjöar, nämligen deras högst varierande
vattenstånd. Om våren, när snösmältningen inträffar,
och under regntiden på hösten nedstörtar inom kort
allt vattnet till sjön, enär intet vegetationstäcke
finnes, som kan kvarhålla och så småningom afgifva
det. Följden blir, att vattenståndet ökas högst
betydligt, men då bäckarna snart utsina, sjunker
vattnet åter. Att växterna i en sådan sjö måste
afpassa sig efter den varierande vattenhöjden, kan
lätt iakttagas. I en vik i den bortre af de å bild
5 synliga sjöarna finnes ett bestånd af den vanliga
gula näckrosen, hvilket på högsommaren anträffas på
torra land, flera meter från vattnet. Såväl blad- som
blomskaft ha på grund häraf förkortats, så att de ej
äro mer än 1,5-2 dm långa, alltså blott en tiondedel
af sin vanliga längd. De grofva rotstockarna bilda
ett flätverk på marken, liknande tallrötterna på
en skogsstig. Äfven andra vattenväxter bli här på
detta sätt »strandsatta», om ock näckrosen är den
mest utpräglade djupvattenväxten.

Men äfven för människan saknar detta periodiska
högvatten icke sin betydelse. Om man närmare
betraktar 
Generalstabens karta öfver hithörande delar af
Halland, så frapperas man af det stora antal
kvarnar, som finnes angifna å densamma. Vid en
obetydlig bäck norr om Kungsbacka ligga sålunda 6
dylika i rad och vid många af de små rännilar, som
komma från bergplatåerna kring Derome, träffas 3-4
sådana. Man får dock icke göra sig några alltför
höga föreställningar om dessa kvarnars storlek
och beskaffenhet i öfrigt. De äro, såsom framgår
af bild 6, små, ytterst primitivt inrättade kojor,
och till följd af den nyssnämnda egendomligheten hos
vattendragen kunna de blott användas några dagar under
våren och hösten. Ur industriell synpunkt erbjuda de
därför föga af intresse, men turistens uppmärksamhet
förtjäna de dock, dels såsom nästan lika typiska för
ifrågavarande trakt som väderkvarnarna för Öland,
och dels såsom en ålderdomlig byggnadsform, som nu
håller på att försvinna. Af de på kartan (bladen
öfversedda 1895-96) angifna kvarnarna återfinnes i
verkligheten blott en del, kanske icke ens hälften,
och äfven dessa tyckas snart vara fallfärdiga. Enär
sådana kvarnar äro belägna vid de små bäckar, som
nedstörta från berg- och moränområdena, är deras
omgifning vanligen ofruktbar och ödslig.

Bild 6 visar vattenhjulets originella
konstruktion. Detta är nämligen hvarken öfver- eller
underfallshjul, ej heller turbin. Bilden torde bättre
än beskrifning åskådliggöra dess beskaffenhet. Farten
regleras genom att medelst den stång, som synes till
vänster om hjulet, lyfta det mer eller mindre ur
vattenstrålen. Vid den vertikala axel, som går upp
från hjulet, är ena kvarnstenen fäst och på densamma
hvilar den andra, försedd med ett hål, genom hvilket
säden nedhälles. Bredvid stenarna står en träho,
i hvilken mjölet uppsamlas. Man kan icke tänka sig
något mera primitivt, och det är icke att undra på
om dessa kvarnar äro dömda att försvinna.

Moränmarkerna i denna trakt ha alltså den betydelse
för människan, att de lämna torf till bränsle,
och de bäckar, som afvattna dem, drifkraft. Såsom
nämndes i samband med skildringen af deras vegetation,
användas de äfven till betesmarker, om ock gräset är
sparsamt. Däremot äro 
åkrarna på sådan mark få och dåliga. Den ojämförligt
största delen odlad mark i norra Halland är i stället
belägen i dalgångarna, hvilkas sedimentära jordarter
till följd af sin bördighet och lätthet att uppodla i
främsta rummet tagits i anspråk för jordbruket. Det
viktigaste af dessa jordslag är ishafsleran, hvars
bildning genom jökelälfvar förut omtalats. Äfvenså
har nämnts, att en del af ifrågavarande jordarter
från Västergötlands siluriska bildningar erhållit en
hög grad af kalkhalt, och denna är af största vikt
för markens 
<!-- FIXME: bild: Bild   7.     BEBYGGELSE  VID  BERGSFOT.
Fot. af P. Stolpe. -->
fruktbarhet. Dels äro nämligen kalkhaltiga jordarter
själfva bördiga, och dessutom kan man genom påförande
af kalkhaltig lera (märgel) på sämre mark i hög grad
förbättra denna, och det är hufvudsakligen genom
detta förfaringssätt Hallands åkerbruk nått den
höga ståndpunkt, som det nu intager. I fysikaliskt
afseende är kalken fördelaktig därigenom att den
verkar uppluckrande på s. k. styf jord och ökar
därjämte dess förmåga af värmeabsorption. I kemiskt
afseende är kalken af än större vikt, dels såsom ett
för växterna nödvändigt näringsämne, som vanligen
finnes i alltför ringa mängd i jorden, och dels
därigenom att den upplöser såväl
mineraliska som organiska jordpartiklar, så att
växterna lättare kunna tillgodogöra sig dessa. --
Ishafsleran ersättes ofta närmare kusten af sand, och
i flera dalgångar utbreda sig yngre svämbildningar,
hvilka jordarter likaledes äro lättodlade och genom
märgling göras fruktbara.

Det är naturligt att i en trakt som denna, bestående
af omväxlande sterila och fruktbara områden,
bebyggelsen bör vara bunden vid de senare, och så
är äfven fallet, i det att berg- och moränområdena;
äro så godt som folktomma, 
<!-- FIXME: bild: Bild 8. ÅSBEBYGGELSE.
Fot. af P. Stolpe. -->
under det att de sedimentära jordarterna bebos
af hufvudmassan af befolkningen. Det är dock
jämförelsevis sällsynt att gårdarna ligga midt
ute på slättmarken, utan vanligen äro de förlagda
vid dess gräns, där de bilda långa rader tätt
under bergen. Bild 7 afser att åskådliggöra denna
bebyggelseform. Om bergstupen icke äro alltför branta,
kan det nog hända, att hela byn dragits tillbaka
från slätten och upp på berg- eller moränmarken,
antagligen för att i minsta möjliga mån inkräkta på
odlingsjorden. Jämför bild 8, å hvilken synes att
t. o. m. kyrkan förlagts på en kal ås. Redan vid en
flyktig blick i naturen eller på kartan märker
man, att moränmarkerna äro folktomma, och detta
intryck förstärkes vid en närmare undersökning. Det
visar sig sålunda, att af de på karten angifna gårdar
och stugor inom Veddige socken, som är typisk för
ifrågavarande trakt, icke mindre än 85,5 % äro
belägna på sedimentära jordarter, men blott 14,5
% på berg och morän, hvarjämte bör anmärkas att de
flesta af det senare slaget höra till dem, som äro
belägna invid gränsen till lerslätten, på hvilken
äfven deras åkrar äro belägna. Och detta oaktadt berg-
och moränarealen inom socknen är många gånger större
än sedimentområdet.

Byggnadernas beskaffenhet visar äfven i någon mån
naturens inverkan. De äro nämligen ofta af mycket
ålderdomligt utseende, hvilket väl knappast får
tillskrifvas inbyggarnas konservatism, utan snarare
svårigheten att i en så skogfattig trakt anskaffa
byggnadsvirke. Vanligen bilda boningshus och uthus
tillsammans en fyrkant, omslutande en stenlagd
gård. Om byn icke är alltför långt aflägsen från
en förkastningsbrant, så består stenläggningen af
flata hällar, sådana som bildas vid bergmassans
sammanpressning genom förkastningen. Dylika skifvor
användas äfven med fördel till skorstenar, äfvensom
till grafvårdar, och sådana af sten äro därför mycket
vanliga i dessa trakter.

Skillnaden mellan morän- och sedimentområden gör sig
äfven märkbar genom landsvägarnas beskaffenhet. På de
kala, steniga bergplatåerna äro vägarna visserligen
icke många till följd af den glesa bebyggelsen
och dessutom mycket backiga, hvarjämte deras yta är
ytterst ojämn i brist på lämpligt grus, ja ibland har
man icke ens försökt grusa, utan kör tvärs öfver de
nakna berghällarna. Endast i sänkorna mellan dem har
man lagt ut några stenar för att mildra de värsta
stötarna. Bild 9, som visar en dylik usel allmän
landsväg, torde äfven gifva läsaren en föreställning
om de vedermödor en cyklist har att uthärda i dessa
trakter. Vägarna på slätten äro däremot utan större
backar, och tack vara vissa geologiska bildningar
saknas icke grus. Parallellt med kusten löper nämligen
en hel rad strandvallar, uppkastade af hafvet
under eller efter istiden, och dessa äro af största
vikt för landsvägsnätet. Vägarna äro nämligen, såsom
mellan Varberg och Falkenberg, till öfvervägande del
bundna vid dessa vallar, som de troget följa. Enär de
blott bilda låga ansvällningar på slätten, göra de sig
icke synnerligen märkbara i terrängen, men genom sin
ofruktbarhet sticka de af mot de bördiga lermarker,
som omgifva dem. Liknande
<!-- FIXME: bild: Bild   9.      ALLMÄN   LANDSVÄG  PÅ   MORÄNPLATÅ.
Fot. af P. Stolpe. -->
låga   vallar   bildas   äfven  af ändmoräner,
sammanskjutna  af isen, och dessa användas äfvenledes
till vägar.

*

Det område, som här skildrats, är knappast naturskönt,
utan väcker snarare turistens uppmärksamhet genom
sitt ovanliga utseende och riktar därigenom tanken
på huru ett sådant landskap har bildats och på dess
förhållande till bebyggelse och näringslif -- frågor,
som denna uppsats sökt besvara. Sådana spörsmål borde
hvarje turist framställa för
sig själf för att få fullt utbyte af sin resa, ty
det är otvifvelaktigt att den, som försöker på detta
sätt intränga något djupare i ett landskap, erfar
långt större nöje än den, som inskränker sig till
ett ytligt betraktande. Det kan ju vara roligt att
beundra en vacker dalgång eller ett brant berg, men
om man lyckas komma underfund med huru denna dalgång
bildats och hvarför berget har just den form som det
äger, då erfar man en känsla af tillfredsställelse,
som beundran i och för sig icke mäktar ingifva. Och
utan någon insikt i traktens geologiska byggnad
står man alldeles oförstående inför en hel del af
de företeelser, som djupast ingripa i traktens
näringslif, samfärdsel och mycket annat. Det är
dock icke alltid, som landskapsbildningen och dess
betydelse ligga så öppet i dagen som i norra Halland,
och just fördenskull lämpar sig denna trakt så väl
för dylika iakttagelser. Därför res dit, se och lär!

<!-- FIXME: bild -->
</chapter>
<chapter name="Episoder fra Vinterlivet i Lapmarken.">
<!-- FIXME: bild -->
EPISODER FRA VINTERLIVET I LAPMARKEN.
AF
KNUD RASMUSSEN.

I.

<!-- FIXME: bild --> Det var höjt Vejr, Solskin og blikstille, --
blikstille, som det kun kan være i en Skov. Den
strængeste Tid af Vinteren var omme, og Solen
begyndte allerede saa smaat at brænde sorte Pletter
rundt om i det hvide Landskab. Ved Middagstid paa
rigtigt varme Dage faldt store, klare Taarer ned fra
de snetunge Grene, og Spetten, som vidste at det var
Varsel om Vaar, hamrede lös paa Stammerne af bare
Glæde. -- -- --

Men Sneen laa endnu mange Alen höjt overalt, og
Frosten spillede Solen fæle Puds, saa snart den
blot begyndte at dale; thi det var kun Marts Maaned,
-- den lunefuldeste af dem alle tolv, -- og der var
endnu langt frem till Vaaren. 

Nede i en lille aaben Dal havde der samlet sig flere 
hundrede Rener; de havde opgivet at rode Sneen op for 
at faa Mos, og laa nu og dovnede, mætte, halvt 
slumrende med slöve Öjne. Over al Ting var der en
underlig, tung-dösig Tone; man hörte kun Dryp paa Dryp
fra Træerne; Smaaelvene svedte sig ganske blanke i
Solbadet og den töende Sneskorpe knurrede ensformigt
hen i Vejret. Hele Naturen syntes at strække sig i dorsk 
Velvare, som et stort Dyr, der har forspist sig.

-- Men saa paa en Gang væktes det hele voldsomt til
livs. Stilheden blev brudt af voldsomme Hundeglam,
og med Kastevindsfart kom en Lap flyvende frem fra
Skoven. En höjtakket Rentyr slæbte ham af Sted, og
det lille Menneske löftedes og slyngedes til Siderne,
saa Skiene kun streifvis piskede hen over Sneen. En
Lasselökke havde snurret sig fast om Dyrets Takker,
og Lappen havde surret den modsatte Rebende fast om
Livet paa sig. -- Nu bar det ned over Bakken fremfor
Skoven; -- Renen sprang ud over en Skrænt og gav et
saa voldsomt Ryk i Rebet, at Lappen svævede flere
Sekunder i Luften, -- som en Papirsdrage, der stemmes
mod Vinden i Storm. --

»Dit gale Spögelse! Dit stædige Asen! Holdt! Stop! Hu
-- hej! !» --

Lappen skreg og spyttede af Arrigskab; han sled og
rykkede i Rebet, bremsede sidelængs, sank i Knæ,
satte sig paa Skiene, forbandende, skældende,
halvgrædende; men Renen hörte ingenting -- den havde
faaet Öje paa Kammeraterne nere i Dalen. --

Men saa lige med et stoppede den op og vendte sig
hovedrystende og fnysende mot Skilöberen, der ikke fik
bremset, men rutschede uden om Renen med en saadan
Kraft, at baade Ren og Lap tumlede omkuld. -- Hjorden
i Dalen skræmtes op og satte i Galop in mod Skoven;
Flokken bölgede hen over Sletten som et oprört Hav, og
deres Flugt bruste som Vindstöd gennem Skoven. Lappen,
der lynsnar var sprungen op, medens Renen endret
sprallede med Benene i Vejret, fik nu Magt over Dyret
og drev det i jævnt Luntetrav op mod Kaatelaget.

Swonni og jeg havde ligget i Kaaten og set paa det
hele. Vi holdt Middag og laa nu paa hver sin Side af
Ilden med Snædden i Munden. Da den uheldige
Rentæmmer naadde op til os, anstrængt og badet i
Sved, blev han hilst af en saa hjærtelig Latter,
at han selv maatte lee med. Han havde ganske vist
lige være udsat baade for at brække Benene og for
at blifve stanget ihjæl af den rasende Tyr, men
det er dagligdags Sager, som man ikke ofrer nogen
Höjtidelighed heroppe. --

*

II.

-- Aftenen spiller den störste Rolle i Kaatelivet;
en Times Tid för man lægger sig til at sove, falder
Hovedmaaltidet: det kogte Reneköd, og Aftenkaffen
plejer i Regelen at forene Kaatelaget hos den ene
eller den andre. -- Har man noget at tale om, bliver
man liggende en god Stund ved den brændende Ild --
smaasnakkende og fortællende lige til Sövnen driver
hver til sit. --

-- Vi havde som sædvanligt overfyldt vore Maver
med det delikateste Renköd og slubrede nu den
fedtglinsende Lapkaffe i os. Piberne kom frem, og
min Ven Ole Jonsson Swonni satte sig till Rette i en
Dynge Renskind: han havde lovet at fortælle om en
Ulvejagt fra sine unge Dage. --

Du maa ikke tro, sagde han saa, henvendt til mig, at
vi altid driver Livet saa mageligt hen som nu. Du ser,
at vi næsten alle er skrabede og stygge i Ansigtet;
det er Frost, som har bidt sig fast i Huden, det er
Snestorme, som har pisket alle disse Rynker ind. Naar
de rigtige Vinterorkaner falder over os, maa vi slaas
med dem, lige op i deres tudende Fjæs. Ingen Steder
har vi at gemme os, og den finder os overalt. Kaaterne
löftes i Vejret, Kastevinde fra Træerne slaar ned
gennem Röghullet og holder Baalosen inne, saa at
vi er ved at kvæles; Snefoget strömmer ind fra alle
Sider og slukker tilsidst Ilden, og der sidder vi --
midt i Uvejret -- i Kuldehvirvlen, i Sne op til Knæene
med Kone og Smaabörn -- men det var jo Ulvejagten! --
den foregik den Sags Skyld ogsaa i Snestorm.

En aften for mange Aar siden -- vi havde just lagt
os til Hvile, höre vi Raab og Skrig ude fra Skoven;
det maatte være Nila, min Bror! Han var ude hos
Renerne. Og vi kunde straks tænke os, hvad der var
sket. Jeg sprang op for at löbe ud til ham, men för
jeg endnu var kommen ud, blev Teltforhænget revet op,
og ind styrtede han, hvid i Ansigtet og stammende af
Forfærdelse.

Ulve havde veeret der. Fem af vore bedste Rener laa
i deres Blod! --

Der blev en Snakken og en Græden; mine smaa Söskende
hvinte, og Hundene tudede udenfor Teltet. Og Far
svor paa, at Ulven skulde bringes ham inden Dag --
spiddet paa hans skarpeste Spyd; men Gubben, der i
sin Tid havde været mangt et Graabens Bane, var for
gammel nu, saa’ ikke godt mere -- og det blef bestemt,
at min Bror, som var en dygtig Skilöber, skulde göre
sig i Stand til at fare med det samme. Vi andre
skulde imidlertid se at faa slæbt de döde Rener
hjem. Mor fik Kaffekedelen over for at Nila kunde
faa sig en Styrkedrik, og mens vi ventede, blev de
gamle enige om, at jeg skulde slaa fölge med ham.

Mor græd, mens hun skænkede Kaffen op til os,
for hun vidste, at det kanske kunde vare længe,
inden hun fik os at se igen. »Herren fölge jer, Nila og 
Ole!» -- raabte hun efter os, da vi löb af Sted; 
Far sagde ingenting, og vi vidste, at han skulde være 
ond, om vi kom hjem uden Ulf. --

Det var klar Nat med Maane og stærkt Nordlys, og
da vi först var kommen ind paa Sporene, gik det saa
hurtigt vi kunde flytte Skiene. Föret var ypperligt,
et tyndt Lag nyfalden Sne, og Sporene var meget lette
at fölge.

Den halve Nat gik, samme Fart, vi sagde intet til
hinanden. Med et kaster Nila sin Kofte og sætter
Farten op. Jeg maatte göre det samme for att fölge
med.

Vi kom frem til et Fjæld, stod ned over Side om
Side, saa Sneen perlede om os, hoppede over nogle
Skrænter og maatte saa krydse op igen sidelængs,
da Sporene havde skiftet Retning.
<!-- FIXME: bild: LAPPKÅTA.
EFTER PENNTECKNING AF A. LANGLET. -->

Nila gav et vildt Raab fra sig, saa Ekko rystede; og
oppe fra Fjældet skingrede et langt, stygt Hyl --
Vi havde vundet Bæstet ind; det hoppede af Sted i
lange, sære Spring, og da Sneen ikke var synderlig
dyb, sköd det en ganske god Fart; men vi kom nærmere
og nærmere ned -- og snart kunde man se den lange,
vide Tunge, som daskede ud af Flaben. --

Det var Morgen nu, fuldstændig Dagslys, Maanen og
Stjernerne var borte. --

»Blod for Solen staar op!» -- raabte Nila; jeg nikkede
og vi fordoblede Farten.

Nilas Haar flagrede vidt ud i Luften; det var oventil
hvidt som Sneen af Rimfrost; i Nakke og Tindingen
hang Istapper af frossen Sved. Huen havde han tabt, og
Barmklædet var gleet bort. Hans bare Krop skinnede
frem gennem den tynde Inderkofte; men han mærkede
ingenting -- stirrede bare paa Ulven, der hoppede
gennem Sneen nogle hundrede Alen fra os. --

-- Det var pludseligt ligesom et Ryk i Skoven, og vi
hörte bagved os et Sus, der voksede sig vildere og
vildere som et Kaos Brusen, -- det gav sig til at ryge
oppe paa Fjældtoppene og et fygende Uvejr bröd lös
over os. -- Men vi havde Stormen med os. Vindstöd og
Sneskyr kom hvinende efter os -- og strög ind over
vore dampende Legemer, saa Inderkofterne frös fast
til Is. Ulven blev sammetider helt borta fra os,
men vi fulgte den paa dens hæse, luftesnappende
Prusten. Da vi kom lidt i Læ for Snefoget, kunde vi
se, at den skælvede over hele Kroppen af Dödsangst
og Udmattelse; dens Tunge hvidlede hen over Sneen som
en Brand og Aanden stod den ud af Flaben som Skyn;
den havde bidt sig i Tungen, og store Blodsdraaber
faldt sydende i dens Spor. --

Nede paa en Slette, hvor det meste af den blöde Sne
var bortblæst, syntes den med et at vinde fra os. Den
snappede efter Vejret, och fyldte sit brændende Gab
med Sne.

Fraade og Blodsavl stod om Snuden paa den, og dens
Aandedrag löd som en sydende Gurglen. Vinden slog
Haarene op paa den -- og dens Svans vajede som et vindfyldt Sejl. --

Skönt jeg var et godt Stykke bagefter, kunde jeg
tydelig höre, at min Broder græd af Ophidselse;
han löb ikke længere paa sine Ski -- han gled frem i
hidsige Sæt med en saadan Fart, at man knapt kunde
se, at han bevægede Benene. Snebölger kom flyvende
efter og svöbte sig om ham; det saa ud som om Vinden
havde löftet ham og förte ham gennem Luften.

Vi kom til en Bakke; -- för jeg var midvejs oppe
var baade Nila og Ulven försvundne; da de igen
blev synlige for mig, var de næsten Side om Side;
Graaben snoede og bugtede sig som en ledlös Orm. -- --
Saa endelig blev den siddende i en Snedrive -- beredt
til at forsvare sit Liv; den aabnede Flaben -- gned
Tænderne med Tungen og gav et kort, afsindigt Hyl
fra sig. --

Det var min förste Ulvejagt -- og jeg syntes, at dette
her saa fælt ud. --

Nila svang Spydet over Hovedet, Ulven hvæste op imod
ham -- dens Öjne brændte i Blodbegær -- og Tænderne
klaprede i Munden. --

Men han gav den endnu ikke Dödsstödet. Först læste
han Forbandelse og Död over den, saaledes som vi har
for Skik, för vi slank den ned. --

Han stod endnu og skælde og skreg, da jeg naadde
op. Ulven sprang op for at kaste sig over ham, men
i samme nu skar Spydodden gennem luften. -- Et kort,
brudt Vraal, Ulven faldt tungt tilbage i Sneen og
sprællede med Benene i Vejret.

Nila udstödte en hoverende Latter og vilde kaste
sig over den med sin Knif, men segnede udmattet og
bevidstlöst om i den blodflammende Sne.

I Stedet fik Bæstet min Langkniv i Bringen og vred
sig i sidste, skrattende Rallen. --

-- Först næste Morgen kom vi hjem igen med Graaben
slæbende efter os; der blev stort Röre, for man
havde troet at vi var omkomne i Snestormen. --

-- Nu tav Swonni og saa sig om mellem sine Tilhörere,
hans Öjne gnistrede ved Tanken om Jagtbedriften, og
hans lille Legeme svulmede af Kraft. Saa böjede han sig 
frem, skænkede i en Kop Kaffe og fortsatte:

-- Ser du -- det var förste gang, at jeg var ude efter
Graaben og maaske derfor har jeg bevaret den Jagt saa
friskt i Mindet. -- -- Naa ja, -- hva’ -- -- et Par Dögn
i en Snestorm, gennemfrosne i Töjet, uden Mad,
-- ja, om det blot er vel overstaaet, saa regner vi
Fjældfolk det saamænd ikke en Gang for saa
meget, at vi gider prale af det -- med mindre vi
har saadan en uerfaren Gast »dernede fra», som du! --
He-he-he! --

Og da Swonni oversatte sin Slutningsreplik paa
lappisk til sine Kammerater fik hele Forsamlingen
sig en hjærtelig Latter. --

Paa en Vinteraften som denne faar man Indtrykket af,
at disse saa ofte beklagede Fjældfolk er Jordens
lykkeligste Börn. -- De elsker deres frie Liv -- og
vil ju ikke selv vedkende sig Savn og Strabadser af
nogen Art, og ler jo bare af det, som vilde bryde os
andre i Sönder. --

*

III.

-- Nede fra Skovbrynet kunde man se tværs gennem
Teltets Dug, og havde for sig hele Kaateidyllen --
baade indvendigt og udvendigt. Man saa det store
knittrende Baal og skimtede de glade, vejrbidte
Mennesker, som kransede det; man hörte Mændenes
rolige, veltilfredse Latter, Pigernes fnisende Sladren
og Börnenes joikende Sang. -- Der strömmede ud, deroppe
fra, en velsignet Overflod af godt Humör og hyggeligt
Velvære; -- nu lo de igen deroppe og Munterheden
accompagneredes af Koppeklirren -- de havde, min Tro,
sat en frisk Kedel Kaffe over Ilden igen; -- -- ja,
Livet skulde nydes! -- --

Gnister hoppede op gennem Röghullet og dansede ud i
den stille Aftenluft; Kaaterne straalede i festligt
Lys som store, gennemsigtige Illuminationslamper,
der var sat ud i Skovbrynet med de bjælkestarke,
tætte Granstammer saa lunt i Ryggen. Og Lysbölgerne
drev op mod Nathimlen, som en skælvende Glorie over
den vilde Ödemark, som omgav dem. --

Millioner af blinkende Öjne tindrede ned over dem og
Nordlysene flammede i Nord; de glittrede hen gennem
Rummet i flimrende Uro; pludseligt tog de til at
vokse. -- De stormlöb som fremvæltende Ildtunger i en
Steppebrand og toppede op i Flammer mot Öst; langt,
langt borte samlede de sig sammen i en stor Knude,
hvorfra de bruste ud i blændende Straalebundter,
i vibrerende Tunger, i susende Viftefald! -- Knuden
voksede, blev mörkere og tættere; de viftende
Taageslör dirrede, snart brandgule, snart i blide,
röde Toner. --

Nordlysene byede. De voksede og tog af -- og flöj
gennem Rummet som en straalende Farvesymfoni --
i flyvende Ustadighed. Og naar de foldede sig ud
over Skovhorisonten, der var Kaaternes Baggrund,
var det som om de vilde overvælde mig -- fremmede,
civiliserede Menneske -- med en flammende Apoteose af
Nomadfolkets frie Naturliv.

-- Men hörte ikke ogsaa mine lykkelige Venner
deroppe just hjemme mellem disse Vildmarkens tavse
Gaader, og havde de ikke selv taget disse
hemmelighedsfulde, flyende, skiftende Nordlys’ Natur
i sig? --

Og jeg kom til at tænke paa dem derhjemme.

-- Der findes i Havet en lille Fyr, som I alle kender;
det er Eremitkrebsen, jeg tænker paa. Den lever
det förste og korteste Stadium af sit Liv
frit om paa Eventyr i den store, vide
Verden. Men naar den har naat en vis Grad i sin
Udvikling, overvældes den pludseligt af Fornuft og
gör sig til at bygge Hus og sætte Bo. -- Og den graver
sig dybt ned i Sandet og henlever der et frivilligt,
daadlöst Tangeliv -- indtil den en Gang dör af Alde. --

Men de derhjemme kan ikke en Gang lignes ved den
usle Eremitkrebs, der angrer sin Ungdoms Daarskaber;
de födes jo gamle og fulde af Fornuft, og har aldrig
haft Raad til at drikke sig en serlig Frihedsrus. --

*

»Knu-ut! Hva’ æ’ du-u!»  --

Det var Swonni, som  kaldte; nu skulde de sove. --

Gumman kastede de sidste Stykker Ved paa Baalet og
Pigen lagde Renskindene i Orden. -- Det varede ikke
længe för vi kravlede ned mellem de blöde, lune
Skind -- og al Snakken hörte op med et. --

Det var et enkelt Sovekammer; paa den ene Side
Ildstædet laa Ægteparret og de mindre Börn; mig
havde man anvist Leje överst paa den modsatte Side;
et Stykke fra mig laa Pigen og Swonnis ældste Datter;
den lille Pige laa et med törret Stykke Renköd i
Haanden og sang i sövne. -- En Hund sneg sig ind og
lagde sig over mine Födder som en varmende Dyne. --

Over mit Hoved havde jeg hele Nathimlen; Stjernerne
og Maanen saa ned gennem Röghullet; og Skovens mörke
Omrids tegnede sig gennem Teltdugen. --

Ingen Stoj, ingen Lyd nogensteds, -- kun de sovendes
sövndyssende Aandedrag. --


IV.

-- En Morgen ganske tidigt mens det endnu var mörkt
tog jeg Afsked med Swonni og hans Kaatelag.

»Naa, nu skal du vel skrive om hvordan vi har det
heroppe, naar du kommer hjem?» -- spurgte han mig
smilende, mens jeg stod og spændte Skiene fast om
Födderne. --

»Ja, Swonni», -- svarede jeg og trykkede hans Haand,
»det skal jeg, og jeg vil bede dem om aldrig mere at 
kalde jer for ’de stakkels, fattige Fjældfolk’ deroppe --
for I er langt rigere og lykkeligere end de Mennesker,
jeg lever sammen med dernede!» --

-- Men han rystede misstroisk paa Hovedet og forstod
ikke, hvad jeg mente. --

-- Först da jeg var helt ude af Skoven, stod
Solen op. Trætoppene flammede og Sneen straalte
i Krystaller. Skiene flöj hen över de hvide Marker og
bar mig i flyvende Flugt længere og længere
bort fra Kaaterne -- det var virkelig som om jeg
flygtede; det greb mig.

-- Og ligesom for at stille mig tilfreds, rejste den
Tanke op i min Hjærne:

Nomade! -- ja, Nomade, men icke blot i Lapmarken --
nej -- over hele den store, vide Verden! --

<!-- FIXME: bild -->
</chapter>
<chapter name="Om Gagnef i Dalarna.">
<!-- FIXME: bild: Fig. 1. »ROSKNYTNING», UTFÖRD AF BARN I GAGNEFS KNYPPELSKOLA. -->

OM GAGNEF I DALARNA.
AF
ANNA WETTERGREN-BEHM.

När man lefvat några sommarveckor i Gagnef och efteråt
tänker på den tiden, då ter sig för ens inre ett
brokigt skimmer, liksom af soligt löfverk och hvita
stammar, mellan hvilka det rör sig af rödt och af
grönt, af skjortärmar och svart vadmal, af bruna,
starka ansikten och ärliga ögon. -- Man minns ett folk,
som bär långrocken och sticktröjan med samma värdiga
allvar som generationer före dem -- som äger den stuga
det bor i, den jordlapp det brukar -- och som blir
dig till en ögonfröjd, antingen det går i urblekt
»hvanndagsdräkt» på utearbete eller står i stora
färggranna hopar på kyrkbacken om söndagsmorgnarna. -- Eller 
man minns <i>landet</i> med gyllene sädesfält och gröna linåkrar, 
där skylarna stå i flock, lutade mot hvarann som en ringdans 
af tultande småungar i kolt -- med rosiga klöfverängar, 
fläckiga af violett Campanula och starkt doftande, gul 
renfana, med marken i höjder och dalar kring de små runda 
sjöarna eller »lokorna», som det heter där uppe. Och rundt
den vida, odlade bygden en krans af blå linjer. Berg,
genomstrålade af sol eller bistert svartblå eller
försvinnande mildt regngrå. -- Så minns man, hur
strödda öfver slätten, tätt tillsammans i byar, ligga
nya stugor och gamla grå gårdar, hvilka stoltsera med 
hedersvakt af festliga humlestörar, högblå stormhattar 
och brandgula liljor, och där geten i gluggen till 
fäjset hälsar dig med ett undrande »bä-ä-äh», under
<!-- FIXME: bild: Fig. 2.  POSTFAR I GAGNEF. 85 ÅR GAMMAL. DÖD SOMMAREN 1904.
Fot. af Anna Wettergren-Behm. -->
det citronfärgade gulingar i långa rader titta på dig från alla hörn.

Dessa äro ungefär de första, stora turistintrycken, de
som ge stämningen, men efter dem komma de många små,
de som göra ett titthål in i det verkliga, lefvande
landet där uppe -- som ge åt minnesbilden dess djupa
innehåll och komma en att önska och vilja så stort
och ljust för Dalarnas land och folk.
Jag vill försöka gifva något af hvad jag såg och hörde
där uppe, speciellt hvad jag minns af Gagnefs slöjd,
den gamla och den nya. -- Jag studerade ingendera
och kan därför komma med hvarken mycket eller nytt,
utan är glad, om jag kan gifva en hälsning och en
påminnelse endast.

-- Om vi skulle hälsa på i Karimosters
stuga! Karimoster är en ogift gammelkulla af det
allra prydligaste, ordningsfulla slaget. Hon har godt
om hallonbuskar och granna färger i sin täppa, och
hon vårdar sina blomsterbarn med kärlek och tukt. Vi
få vara mycket noga att väl torka af fötterna,
innan vi stiga in till henne, men då är hon också
själfva skinande, språksamma välviljan. -- Där inne
lyser det af renlighet och hemtrefnad. Karimoster
står vid den öppna spisen i underkjol och de allra
kortaste, brednosiga små skor med silfverspännen och
kokar helande örter. I det breda, öppna skåpet till
vänster om dörren stå uppradade gamla lerfat och
tallrikar i de vidunderligaste, snirklade mönster,
och på den smala pelaren mellan de båda dörrarna <i>borde</i>
åtminstone sitta en lika smal hylla för den fransade
eller på dalspråket »slingade» linnehandduken. Denna
tittar man förgäfves efter. Slingningens konst är för
länge sedan bortglömd och död, men som den tyckes vara
föga svårlärd för de unga kullorna, kan man hoppas
att få se denna vackra slöjd blomstra upp på nytt.

Karimoster är en af dem, som ha hvar sin »taross»,
det är den inbyggda sängen. Hon har två t. o. m. längs
väggen i vinkel mot spisen, hvar och en med sin öfre
säng. Alla äro försedda med »förlåt» af Gagnefväf
eller rödt och hvitt köptyg, och lyfta vi på förlåten,
se vi en prakt af spetsar utan ände. <i>Virkade</i> --
tyvärr! Breda mellanspetsar och breda uddspetsar,
tillsammans med röda broderier -- på kudden längs
kortsidorna och, efter hvad det sägs, ibland <i>rundt</i> 
lakanen! Ty sådant är virkningsraseriet! Att tala om 
Gagnefs <i>nya</i> slöjd, det blir nog att tala om virkningen. 
Den har gripit alla, och den har gjort sitt bästa att 
köra det gamla gedigna, mindre lättvindiga på porten.
I stugan virkas det, i »buan» virkas det, och aldrig
möter man på landsvägen en ung kulla med stickstrumpan
i hand.

Men kanske drar hon upp ur kjortelsäcken ett hvitt
trådnystan och en virkkrok. Och så <i>virkar</i> hon bort
sina dagar, och spetsbuntarna växa och växa, tills
de ligga i byrålådan som onyttiga högar af slösad
kraft! -- Det är ett sorgligt kapitel, detta! -- Men 
virkningen är »på modet» -- och modet är en svår
herre -- ibland, tycktes det mig, svårare i Dalarna
än annorstädes.

I sängen se vi också ett täcke eller »krusåklä»
(Fig. 3), och det är vackert, ty det är gammalt. De
nya äro sällan vackra med sina småplockiga
rosengångsmönster i skarpa, gula och gredelina
färger. -- Denna är väfd af ett groft, hemspunnet garn
med grof varp i djupa, starka färger, som ha all sin
friskhet kvar. Mönstren äro stora och duktiga, <!-- FIXME: bild: Fig. 3.  GAMMALT »KRUSÅKLÄ» FRÅN GAGNEF.-->
och vepan står som helhet bra nära de enklare norska
bondväfnaderna. -- Till det gamla Floda»åklä’t» med
dess rent orientaliska prakt af ståtliga mönster,
utsydda i långa styng mellan rosengångsränderna,
når den ju inte upp (se fig. 4).

Karimoster är gammal, och med en glimt af hopp fråga
vi, om hon kan färga. -- »Ja, visst färgar ja», säger
hon, och vi börja förhöra henne, men komma snart
underfund med att det är med påsfärger -- hon som
alla andra. Den gamla säkra metoden med växter är
så svår och så besvärlig, och påsfärgerna finnas ju
att köpa i boden.

På bordet under blomkrukorna ligger en duk af Gagnefs
eller Leksands krusväf -- densamma som begagnas till
»öfverdels»tyg. <!-- FIXME: bild: Fig. 4.  GAMMALT FLODA»ÅKLÄ». --> Gagnefväfven liknar mest tjock piké
med »krus», det är mönster af små fördjupade gropar,
under det leksandsväfven, då den blifvit tvättad och
manglad, är »grann» (tunn) med glänsande linneträdar,
som bilda mönster.

Om Karimoster spinner, minns jag ej -- men hvar
gård har sin linteg. Oftast skickas nog både lin
och ull till fabriken och kommer åter som färdigt
garn, men ofta händer äfven, att mor själf eller
gammelmor spinner, hvad som går åt för huset, och
sedan dunkas i väfstolen både krusväf och täcken och
vadmal och det lysande röda ylletyget, som begagnas
till snörlif och till helgdagsförkläden. I hvardags
begagnas den gamla hederliga »skimpan» (förskinnet)
med sin naturligt oförfalskade form. De vackra helröda
förklädena börja hotas af svåra inkräktare, de genom
konstväfnadsskolorna införda fula tvärrandiga,
i blaskiga, smutsiga färger, och de fasansfulla
brunröda af köpylle, som nedtill sluta med
en bred, grof bomullsspets. Dessa förkläden bilda allt
annat än uppmuntrande fläckar i den stora färgglädjen
om söndagarna.

Nu be vi Karimoster plocka fram af sina skatter. --
»Int har ja nå, int», säger hon. -- »Spetsar har ni
väl -- ’knytning’, mena vi, sådana som ni ha till era
hattar?» -- »Knytning», -- ja, nog har jag knytning,
men di ä slarfviga och stygga». -- »Det gör alls
ingenting!» -- Och så kommer hon fram med ett skrin,
där minnena ligga fint i högar och tala om gångna
tiders prydliga vanor och utsökta smak. -- Först
plocka vi upp en tunn, hvit linnehalsduk, utsydd
med stjärnor i hvitt och kantad af den vackraste,
knypplade spets eller »knytning», som det heter i
Dalarna. Dessa halsdukar hörde till söndagsstassen
förr i världen. Första söndagen efter Mickelsmäss,
då de unga kommit åter från fäbodarna, samlades
i kyrkan alla hemkomna kullor, klädda i sin bästa
skrud. Till den hörde de hvita öfverdelarna med sina
i hvit »krussöm» (specialitet för Gagnef) konstrikt
utbroderade ärmlinningar, »kvalarna», den breda,
stärkta spets»hatten», den mångfärgade hättan
samt öfver axlarna den tunna mjuka linneduken. -- <i>Nu</i> 
begagnas hatten blott af gifta, och ej alltid af
dem, och öfver hättan knytes enligt sista modet en
rosig muslinshalsduk med tjocka, brokiga fransar
af sefirgarn. Dessa förtaga helt hufvudets och halsens <!-- FIXME: bild: Fig. 5. DEN MÅNGFÄRGADE HÄTTAN SAMT »HATT» MED EKLÖFSKNYTNING. -->
form och äro långt ifrån vackra, men de se ju gladlynta 
och färglifvade ut. Man kan dock icke önska dem ett långt 
lif. -- Den tunna halsduken har ersatts af en brokig, 
likaledes grant fransad ylleduk, och öfver de hvita 
ärmarna drages kalla dagar den gröna tröjan med sina röda
ärmar. Dessa stickas i svart och hvitt, och stjärnorna
»diktas» under arbetet -- färgas sedan röda. Den tröjan
är det, som ger gagnefdräkten dess karaktär af något
kutigt, lunsigt -- vackert och hederligt trollaktigt, som
rent bedårar en! Och som passar just till Gagnefs
folk och natur. -- Se bara på alla de runda, breda
ryggarna i kyrkbänken framför dig! -- De ha så mycket 
af sagor och af arbete att berätta!

I svart silke utsydda dukar, liknande Leksands »tuppaklä’n», 
begagnades, som jag tror, endast af gifta kullor. Äfven 
de äro nu bortlagda. -- De gamla kvinnorna bruka än i dag

<image> Fig. 6.  »SILTJESTITJEHÄRSKLE» (»TUPPAKLÄ»).

en kyrkdräkt af kort svart, »langad» (goffrerad)
vadmalskjol, som förr »langades» hemma. Nu göra de
det på maskin, och då blir det mycket »grannare»
veck. Därtill en kort svart jacka, hopknäppt kring en
hvit halsduk, förkläde af något blankt grönsvart eller
gult tyg, »chalong», röda strumpor och på hufvudet en
lysande vallmoröd kråka, i formen mest liknande den,
som brukas i Floda. Den med rosor, hjärtan och språk
på pergament utsirade psalmboken bäres inlindad i en
blåhvit duk, och till dräkten hör mestadels en tjock,
stadig paraply. -- De små krokiga gummorna, som komma
vandrande kyrkvägen fram hvar söndag i den långa björkallén, 
likt lefvande syner från klostrens tid, och som

låta en ana mera än man ser -- de bli ens hjärtefröjd,
och tittar man in under det röda taket (kråkan),
nog möter man då pigga ögon och kvicka munnar.

Men vi fortsätta att draga upp ur Karimosters skrin
och hitta några hattar, mycket vackrare än de nu
brukliga, maskinväfda.

»Hvarför begagnar ni inte de här?»


<image> Fig. 7. GUMMA FRÅN GAGNEF I KYRKDRÄKT. Fot. af Anna Wettergren-Behm.

»Di ä ju gammalmodiga, vet ja», säger Karimoster,
och då är det ingenting vidare att göra åt den saken.

Hon berättar, hur hon haft mössor af sådana
hemmaknypplade spetsar, men nu ha de fått vandra
upp till fäboden för att där klippas till mattrasor
och bli till nytta. -- Vi se och beundra, och vi ana
oss till skatter af den finaste konst. -- Ett otal af
mönster finnas, hvart och ett med sitt betecknande
namn: »tysk krona», »tulipanaros», »Hins 

matsäck», »tapp minne», »kuppjerk» (betyder spindel),
»yngenbryn», »hagervals» och många, många andra. I
somliga, som i »eklöf» och »bottenspetsknytning»,
spåra vi direkt förebilden från Vadstena,
ehuru på dalmaner figurerna begränsas af en grof
konturtråd och hela karaktären blifvit dalsk. De
gröfre s. k. »hvanndagsknytningarna» af bomull eller
hemspunnet lingarn gjordes i Gagnef, och de finare af
linnetråd, köpt i handelsboden, knötos dels i Gagnef,
dels och mest af skickliga kvinnor i grannsocknen,
Mockfjärd.

Af Gagnefs knypplerskor finns väl en och annan, mycket
gammal, i lifvet, men åren har gjort deras fingrar
styfva och deras ögon svaga, så att de ha minnet blott
af sin konst och kunna berätta oss något om den.

I forna dagar, då hatten var en nödvändig del af dräkten, 
fanns för knypplerskorna fullt upp af arbete.

Finast ansågs hatten af vadstenaspetsar, den som
köptes i Falun och bars af bruden på bröllopsdagen
-- denna liksom den rosiga psalmboken en skänk
af brudgummen. Denna spets var ju utsocknes och
herrskapsfin, men bland folket där uppe ha utvecklat
sig de fullt själfständiga dalknytningarna med sina
härliga mönster, hvilka i mångfald och originalitet
bilda en hel historia för sig.

Om man ber att få se pappersmönstren, blir svaret:
»Mönster -- ass int har ja nå mönster, int!» -- Nej,
det var att ha dem i hufvudet och efter beställning
och med fantasiens hjälp knyta en fullt afslutad
komposition, lagom till <i>en</i> hatt. Längre bitar, som
kunde klippts itu och användas till flera, gjordes
inte.

Knyppeldynan, »kudden» eller »ködden», som den kallas,
är helt enkel. En fyrkantig låda, i hvilken står på
kant en platt, rund kudde, som vrides, allteftersom
arbetet går framåt. Kudden är klädd i Gagnefs
färger, rödt med en grön vadmalsremsa rundtom,
under spetsen. Den är tätt stoppad och packad med fin
mossa, som utgör det bästa fäste för nålarna. Men nålar 
begagnas inte många -- i kanten endast. -- Alltså med 
<i>inga</i> mönster och med ytterst få nålar, på den 
primitivaste lilla dyna, ha dessa breda, ståtliga 
dalspetsar kommit till! Det låter som en saga, 
men det <i>är</i> så!

Och med den gladaste förhoppning, att konsten,
ehuru nu nästan borta, måtte finnas som möjlighet
kvar i kullornas fingrar och fantasi,
<footnote>Sedan detta skrefs har i Gagnef under Fröken
Ottilia Adelborgs ledning inrättats en knyppelskola,
där småkullorna, efter den traditionella
knypplingsteorien, få lära att göra de gamlas
knytningar efter samt att dikta sina egna nya krus.</footnote> fortsätta vi
vår undersökning i Karimosters skrin. -- Blott ett par
hattar till. De äro från Åhl, grannsocknen i norr. Den
ena är en knuten, ytterst fin och elegant spets i
geometriskt mönster, som kallas »åttan», den andra
är broderad på tyll i en, som det tycks, direkt från
naturen hämtad blomsterstilisering. -- Dessa två ha
en från gagnefknytningen alldeles bestämdt afvikande
karaktär och bilda omkring ansiktet en yfvigare ram
än de som skärmar rätt utstående gagnefshattarna.

På bottnen af skrinet ligga några buntar band af nyaste 
tillverkning, i ylle och bomull af alla möjliga färger, mönster

<image> Fig. 8. »HJÄRTKANTKNYTNING», UTFÖRD AF BARN I GAGNEFS KNYPPELSKOLA.

och groflekar. Särskildt i den lilla byn Besna vid
Djurmo klack kan man om somrarna få se stora och små
arbeta på sina bandväfstolar utanför stugorna, och
de mesta banden komma nog med vandrande handelsmän
ut kring landet. 

Innan vi gå, måste vi kasta en
blick på Karimosters rosmålade skåp. Det är hållet
i den vanliga dalstilen med krona och årtal och med
fantastiska kvastar af uppåtväxande blomster och
blad -- med färgen tjock liksom modellerad, oftast
brunt i brunt med svart och hvitt, eller i rödt,
blått och hvitt. -- På de släta ytorna ligger färgen
i krusor och vågor, och ofta kan man tydligt urskilja
fingerknogarna, som åstadkommit dessa. -- Det är 
synd med en mani, som kommit på sista tiden, att

låta fernissa de gamla skåpen och klockorna, så att de glänsa 
med en hård, spegelblank yta. -- Några nyare rosmålningar 
såg jag ej i Gagnef. Dessa liksom daltapeterna höra nog 
till det gamla, vackra, som gått.

När vi lämna Karimosters stuga, bära vi med oss en
skål med skär och gyllene rand, fylld af de friskaste
stora hallon. Vi sätta oss med den på vår kvist och
se ut i solnedgången. -- Vi se, hur himlen står gul
bakom de violetta bergen i norr, och på sänkan mellan
de båda bergslinjerna förstå vi, hvar älfven går
fram. Dalälfven med sitt strömmande, klara vatten,
som kommer med friskhet från fjällen och skogarna
och Siljan där uppe. Den kommer lik den lefvande,
alltid unga kraften, som bryter väg för kulturen,
den bär de stora skogarnas fallna jättar på sin rygg,
den speglar höga nipor och hvita kyrkor, den ser
Dalarnas bästa folk på sin färd, den blir lifvet och
medelpunkten för de trakter af bygd och odling, som
den skapar. Bergen följa den på afstånd åt, men ned
emot den tränga sig byar och ängar och långa vägar,
och öfver den ligga gungande flottbroar. Älfven
blir människornas tjänare och herre, och liksom den
och de blå bergen tillsammans gifva Dalarnas <i>land</i>
dess karaktär, så, tänker jag, ha dessa två i alla
tider talat till folket och gifvit det dess stora,
nationella prägel.

Älfven talar om friskhet, frihet och ung styrka -- bergen, 
de ge längtan, vilja och höga tankar. -- Bergen
bli till lefvande vänner, som skydda och värma och
som alltid ha eggande stort och nytt att säga -- älfven
blir berättaren, som aldrig tröttnar och som går med
sina dalsagor och sina gåfvor vida i världen. -- Så ha
de två, liksom de skapat vid bygd och ödemark, bildat
folket efter sig -- de ha gifvit det frihetsviljan,
allvaret, frimodigheten och en hel värld af fantasi,
sorgsen och glad, full af under och starka färger.

Skogarna på bergens sidor, de se mörka och
obebodda ut, men uppe på höjderna kunna vi skymta
sammangyttradt grått och ljusa, gröna fläckar.

Där ligger »buan», och där lefva byns unga kullor 
tillsammans med alla kalfvar och kor sin sommar. -- Jag tror,

att för en kulla finns intet lyckligare och kanske
också betydelsefullare än hennes fäbodtid. Visst kan
hon längta och ha det svårt, men den tiden blir ändå
hennes ljusaste och vackraste minne, frihetstiden i
skogen, högt öfver bygden och allt tungt där nere,
ensam med storheten, tystnaden och sig själf. -- Inte
så alldeles ensam ändå! Uppför den höga backen ligga
andra stugor, hvar och en med sin kulla, sina kor,
sina filbunkar, och emellan stugorna gå locktoner och
rop under de många dagliga bestyren. Starkast klinga
de väl tidigt om morgonen, då kullan i den öfversta
stugan löser sina kor och i spetsen för dem går utför
backen in i skogen. När hon börjat, då veta alla,
att deras tur kommer. Eftersom den första går fram,
sluta sig de andra till, hvar och en lockande på sina
djur. Det blir till ett långt, brokigt tåg mellan
gärdsgårdarna och granarna, och till den, som står
kvar uppe i backen, stiger en stark kör af toner
och rop, af skällornas klang och kornas bölande. Den
ljuder längre och längre bort, går in i dimman och
skogssuset, men dör inte, utan ligger kvar som en ton
och en aning. Där inne i skogen vandra nog än »ronda»
och »besta», och man kan om mörka höstkvällar höra
gastens klagande barnskri. -- Jag tänker, att från
sommarlifvet där uppe stammar mycket af hvad dalfolket
gifvit oss att beundra och vara glada åt.

Men vi sutto ju kvar på vår trappa! -- Det börjar
glittra så grant rödt och gult borta i kröken af
björkallén, och fram mellan stammarna drar ett
brokigt följe förbi oss! -- Som sägner om prinsessor
och hjältar, om trolldom och helgon och äfventyr synas
de oss. De höra samman och bli till ett med naturen
och kvällen omkring. Det är skördefolket, som vänder
åter från arbetet, och så komma de hvarje dag från
det de första klöfverängarna slås, till dess de sista
hafresnesarna köras in. -- En lång vagn, där hjulen
gå som i sufflett, dragen af en liten kortmanad,
ölsoppsfärgad dalhäst med den finaste lilla mun,
ty han behöfver aldrig betsel, kommer först. Den är
fullastad med räfsor och liar, som sticka upp mellan
de röda ärmarna och gröna tröjorna på alla dem, som tätt 
hoppackade sitta och stå på vagnen. Där är både far och mor

och gammelmor och bror och alla lisskullorna,
och högst på lasset tronar en barnvagn i
riktiga rokokoformer med blomsterstycken och
medaljonger. Efter vagnen trippa två getter, likt
trogna hundar, ifriga att komma hem till kvällen. -- Så 
en tvåhjulig kärra, lik den som om söndagarna
brukar åka med fladdrande åklä, körd af två unga
kullor. Och sist i raden en stor brun häst, som på
sin rygg bär två små barbenta <image> gulingar. Han kommer så
stillsam och så stolt, och där blir ett skimmer som af
guld från de sista solstrålarna öfver de två små och
öfver rågfältet bakom och öfver skyarna på himmeln.

De draga förbi, alla med glada nickningar och rop. -- Vi 
sitta kvar och tänka på, hur vi ha gått här
dag efter dag, ur stuga i stuga. -- Vi ha varit hos
Snibb-Kersti, hon, som bor ensam i den gamla, gamla
gården på Tallbacken, den som liknar en borggård
mellan alla de grå husen -- storstugan, hvilken som
så ofta i Gagnef har ett snidadt lamm midt i en sol
öfver förstukvisten, lillstugan med sin gröna dörr
och sina sirligt målade rosor -- samt härbrän,
svalar och loft. Och med den allra minsta lilla
trädgårdstäppa inom ett grått pinnstaket. -- Vi
ha varit hos KruskoppMats, Bellmansfiguren, som
sjunger och diktar visor och som spelar bröllops-
och fäbodlåtar på både flöjt och fiol och orgel. Vi
ha hälsat på hos <i>Jönses</i> Ole och Jönses <i>Olle</i>, hos
Kvist-Brita och Klockar-Mats änka, hos Dragons-Mor
i Gråda och mor Karin i Gärdeby -- hon som är så stor
och så vacker, som är duktig i landtbruk och flitig
i väfstolen.

Fig. 9. DOCKA I GAGNEFS BARNDRÄKT.


Så skulle vi kunna gå i oändlighet från den ena till
den andra. Öfverallt skulle vi träffa samma fria,
fina folk, som möter en utan spår till krus, men
med en ofta rörande omtanke och välvilja. -- Hos alla
skulle vi få se något af hvad som fanns i Karimosters
stuga, -- skåpet, sängen eller klockan, pinnstolarna,
vadmalet, åkläna, de hemmaväfda banden. -- Vi skulle
finna väfnader och husgeråd ganska lika hvarann, alla
af den typ, som gifvits af socknen och tiden, men hos
hvarenda sak skulle ändå ligga <i>det</i> af personlighet
och af enastående, som blir hemslöjdens adelsmärke
och som inga fabriker i världen kunna uppnå.

När vi ha talat om möjligheten till arbete och
förtjänst genom hemslöjd, då ha vi fått höra många
glada och ifriga ord, och det har lyst i både barns
och mödrars ögon. Ty det är ondt om förtjänsten,
och Amerika drar fler och fler från hembygden. Så
emigrerade i fjol, bara från Gagnef, 200 stycken.

-- Att gå där uppe är att känna sig lefva i ett stort,
obrukadt land med gömda skatter och rika bundna
krafter. Det är, som låge de bara och väntade att få
blomstra på nytt som en gång förr, men de behöfva
hjälp. De behöfva seende ögon och varsamma händer,
som föra dem fram och visa vägen, men äro de en gång
vakna, <i>innan det blir för sent</i>, då, synes det, äro
möjligheterna oändliga. -- Än lefver hos Dalarnas folk
<i>det gamla</i> i både färger, toner och form, det lefver
i den fäderneärfda friheten, den medfödda finheten
-- det lefver i bergens linjer och skogarnas blå. -- Skulle 
inte med detta gamla som grund och stöd kunna
växa nya dalablomster, blomster af arbete och af lycka
för det folk, som nu sträfvar där uppe, och för deras
barn i långa tider framåt? -- <i>Vi</i> ha ju inte <i>råd</i> att
låta så mycken fin och glad konst försvinna! Genom vår
uppmuntran och vårt förstående skola vi kunna hjälpa
den att bevaras och växa, härlig och stark, ty den
har lifsgnistan i sig, och jordmånen ligger färdig.

Oberörd af tiderna vilja vi se glorian kring Dalarnas folk, 
där det, på en gång fattigt och rikt, lefver och arbetar

bland sina egna hvita björkar mellan de blå
höjderna. Där uppe där luften är hög och klar och
där tonerna af den gamla visan bli till en stor varm
önskan: »Gud glädje och styrke det folk, som där bor,
vid älfvom, på berg och i dalom!»

<image> Fig. 10. »KJORTELSÄCK».

</chapter>

<chapter name="Jungfrun.">
<!-- FIXME: bild: JUNGFRUN (östra sidan).
Fot. af Johan Erikson. -->

JUNGFRUN.
ETT GEOGRAFISKT UTKAST.
AF
JOHAN ERIKSON.

<!-- FIXME: bild --> Lik en sagoö höjer sig i en ädel båge den på afstånd
i djupaste indigo tonande Jungfrun ur skötet af
Kalmarsund. Alla, som sjöledes fara henne förbi,
betrakta henne med undran, och det kan hända, att
ångbåtskaptenen kommenderar »half maskin»  midtför
ön, så att det blir god tid för passagerarna att
skärskåda henne. Men många äro icke de människor,
som satt sin fot på den märkliga klippön, så att dess
mark med visst skal kan kallas jungfrulig. I forna
tider sysslade folkfantasien mycket med Jungfrun
eller Blåkulla, såsom den också kallades då man 
trodde, att den tjänade som rastplats för häxorna som 
skärtorsdagsnatten voro på väg att träffa hans sataniska 
majestät på Brocken. Det är väl öns vilda natur, som gifvit
upphof åt denna myt. De flesta, som skåda den fagra,
blåskimrande käglan, gripas af lust att få se henne
på närmare håll och utforska hennes intimare behag,
men det är icke alltid så lätt, ty det är sällan någon
ångbåt gör en lusttur dit, och annars har man blott
att välja på att färdas i en liten odäckad segelsnipa
från Alfvedsjöbodar på Öland, hvarifrån öfverfärden
tager en tid af 1 1/2 eller 2 timmar med någorlunda god
vind, eller i segelbåt från Oskarshamn, hvilket dock
är en betydligt längre väg, i hvilka fall en mer eller
mindre obehaglig öfvernattning på ön merändels också
är af nöden. Då såvidt jag vet ingen beskrifning öfver
Jungfrun från senare tid finnes, kan en skildring af
dess naturförhållanden möjligen påräkna intresse.

I äldre geografiska arbeten, t. ex. från 1700-talet,
omtalas alltid Jungfrun med några ord. Så heter det
i <i>Büschings</i> »Erdbeschreibung» af år 1758: »Jungfrun,
eine hohe und gefährliche Klippe und Insel in der
See, die eine Meile im Umkreise hat, und 3 Meilen
von der nördlichen Spitze dieser Insel (Öland)
liegt. Oben auf derselben ist ein kleiner See. An
derselben sind viel Schiffe zerscheitert.» I baron
<i>L. Holbergs</i> »Geographie eller Jordbeskrivelse» af
år 1779 beskrifves ön på liknande sätt, endast med
uteslutande af den oriktiga uppgiften om en insjö på
toppen: »Jungfrun er en meget høi og farlig Klippe
og Øe i Havet, en Miil i sin Omkreds, beliggende 3
Mile fra den nordre Pynt af Ø1and. Her omkring er
mange Skibe forulykkede». I <i>Tunelds</i> »Geographie öfver
Konungariket Sverige» af år 1793 förekommer en något
utförligare beskrifning: »Jungfrun, en hög, farlig och
bergfull ö, vid pass en half mil i omkrets, belägen i
Calmar-Sund. Ön har varit beväxt med en hop små Ekar,
Vildäppleträn, Murgrön, Lind och Måbärsbuskar med
flera slag imellan Bergsskrefvorna, som merändels
afbrändes år 1765 af våda. Här omkring hafva många
Skepp blifvit olyckliga. Öfversta Klippan plägar af
Inbyggarna i Orten kallas Blåkulla, emedan de af dess
Kulle förutspå tillstundande stormväder. På högsta
branten af denna Klippa äro små Kärr, med frånrinnande
små bäckar, som om
sommartiden mästadels uttorka.» Den första och såvidt
jag vet enda längre beskrifning öfver ön härstammar
från <i>Linné</i>, som under sin öländska resa d. 15 juni
1741 reste öfver och uppgjorde en förteckning öfver
dess växter. Jag vill inledningsvis fullständigt
citera denna raska och rätt ingående skildring.

»Blåkulsresan antogs strax på middagen, sedan vi
väl blifvit smorda, då vädret lungnade och hafvet
stillade sig. Vi skyndade oss til Stranden, styrandes
båten rätt åt Blåkulla, et Berg, som syntes 2 mihl
ifrån oss stiga helt blått, likt en half glob, up ur
vatnet, och tycktes liksom löpa undan för våre flitige
Roddare. Medan siöfolket berättade, ät man ei borde
kalla det Blåkulla utan Kiärringen eller Jungfrun,
ty annars uptändes storm och man komme i lifsfara,
begynte nordan kasta vågorna och en stickande storm
at stielpa båten; alla måste vi då arbeta; med största
lifsfara uttröttade kommo änteligen fram, men hafvets
svallande med stark siögång hade när slagit oss sönder
mot klipporna.

»Blåkulla är en liten ö, emellan Ölands norra udde och
Småland belägen, den Kiäringar och sagor dedicerat åt
Pluto, men ei Neptuno, fast än den senare tycktes taga
henne mer i protection ifrån Öknamn; de säga alment,
at alla Trollpackor hit skola resa (sannerligen en
rätt besvärlig resa) hvar Skiärtorsdag; men den som
en gång varit här på orten, lärer aldrig mer resa hit,
och nog finna orsaken till fablen: Ty om någon ort i
werlden ser hiskelig ut, är wisserligen denna en af de
grymmaste, derför man ock henne kort beskrifver. Här
äro bärg til wallar, och inom dem en låg löfskog af
Ek, Biörk etc., åter högre Bärg, sedan små skog, än
högre bärg, och änteligen de aldrahögste ofvan på;
bärgen äro stenklippor af röd spatacktig bar sten,
öfvervuxne med en beksvart lichen, qui Lichenoides 81
Dil.<footnote><i>Parmelia stygia.</i></footnote> som Klipporna aldeles betäcker och giör svarta,
hvaribland Lichen cinereus arboreus marginibus pilosis
major Vail.<footnote><i>Cladonia rangiferina</i>, renlaf.</footnote> wäxer up ur sielfva bärget helt smal
och uprätt; Dessa begge tilsammans med de meteora,
som upstiga utur hafvet, giöra ät Blåkulla synes på
långt håll
blådt. Med största möda woro wi mäktige klyfva
up för desse höge samt brante bärgen och emellan
de store Klippor, som ligga lik som kastade på
hvarandra. Löfskogen stod som små lundar eller
trägårdar uti afsättningarna af bärget, bestående af
trän knapt 2 famnars höga, fast Stammen på Eken ofta
kunde wara tiock som en Karl; sågs ock någon Ek på
flacka bärget låg hon med stamm och grenar nedtryckt
til iorden och lika som krypande. Dessa Lundar voro
så ihopwuxna, at näpeligen någon menniska utan yx
kunde penitrera, och det som sälsamt är ofta af
sielfva Hedera arborea, som här öfver alt löper,
så ihopflätade, som ärtor af Snargräs. Löstnaden
sporhögg oss, at wi ei lämnade förr än vi kommo mitt
uppå denna ö, där wi sågom henne öfver alt: i norr och
söder thet willa hafvet, åt öster Öland med åtskilliga
Kyrkior och Borgholms slott, i wäster Småland med en
liten aflång ö Förön kallad; Åt norra sidan war mindre
skog på den, men glatt och wågorna bröto sig up för
bärgen. Mot södra änden war i sielfva bärgsklippan
lik som en Kammar. Aldra öfverst på bärget woro små
uttorkade kiärr. Wid stranden af sielfva Klippan sågos
diupa caviteter och aflånga canaler af hafswågorna
skurade och utgröpta; i högsta Bergsklipporna gingo
lik som wågor til ett teckn at hafvet här fordom
rasat. Kullerstenar lågo i stenrössior helt glatta,
upkastade af hafs wågorna så långt ifrån wattenbrynen,
som en Karl kunde kasta en sten; ja i dälderna ofvan
för de största bärg lågo äfven dylika stenrössior,
men med Lichene crustaceo leprosol <footnote><i>Lecanora tartarea(?).</i></footnote> aldeles betäkta,
til ett teckn at hafsens wågor ei rasadt här i
går. Här sågs inga teckn efter menniskor, utan endast
en Trojeborg, lagd af små lösa stenar ofvan på en
Klippa, utan tvifvel af någon här för motwind liggande
Siöman. Här sågs intet lefvande utom en wild båck, som
språng ibland klipporna med sin Get och några swarta
Swärtor, som swängde sig kring Blåkulla stränder. En
död Simpa utan horn eller benwårtor låg upkastad til
landet med sina skarpe nålar bak i hufvudet. Herr
Major Hammarskiöld sades hafva kiöpt denna ö til
Skatte för 4 Dalr S:mt. Det berättades af Siöfolket,
at en lieutenant förledet år skickat hit en hop Getter
med Piga, som dem öfver Sommaren handhafva skulle,
men wet ei, om storm eller hvad andra förhinder
kommit emellan, at Wallhjonet ei fick någon mat
til sig på långa tiden, och altså nödgades äta gräs
och rådt Getkiött, emedan hon ingen eld kunde ärnå,
at hon altså war i högsta nöd stadd, intil des någon
Siöfarande hamnade när intil och den Bergtagna Pigan
ifrån Blåkulla förlossade.

»Växterna, som i Blåkulla förekomma, wil jag här
upräkna, at Botanici måge hafva en säker Flora här
öfver.»

Det följer så en uppräkning af 87 fanerogamer och 7
kryptogamer, hvilken här utelämnas.

Tillbakaresan till Öland beskrifves till sist: »Resan
från Blåkulla skedde sent på aftonen, vinden och vågen
kiörde på vår båt; Blåkulla lade sig emellan Solen och
värt lilla fartyg; en stickande storm begynte kasta
vatnet; då vi kl. half 11 om aftonen kommo til lands,
därifrån vi straxt reste till Gaxa.»

Jag har tvenne gånger besökt Jungfrun, nämligen
d. <i>29-30</i> Juni 1902, vid hvilket tillfälle på
grund af den kalla våren vegetationen hade kommit
betydligt på efterkälken, och den <i>7-8</i> Juni 1903,
då mina observationer från föregående tillfälle
kompletterades. Båda gångerna öfvernattade jag
förstås på ön, den förra gången i bivuak, den
senare i den hydda, som handlanden Stålhammar låtit
uppföra på ön. Det är sålunda resultatet af dessa
dagars vandringar kors och tvärs på ön, som härmed
framlägges.

<i>Geologi</i>. Jungfrun är en ofantlig granitklippa,
bestående af en grofkornig, röd, tämligen lättvittrad
bergart, hvilken alltså en gång i tidens morgon
vällt fram ur jordens inre. Hon är geologiskt
taladt troligen en s. k. horst, som står kvar, sedan
berglagren rundtomkring sjunkit i djupet. Den fasta
klipphällen går öfverallt i dagen utom på öns södra
ända, som täckes af ett stenrammel. Det är denna del,
som beklädes af öns egentliga skog, hufvudsakligen
bestående af ek. Man förstår knappast, huru någon
vegetation kan trifvas på ön, då man ingenstädes ser
någon jord, men i klippskrefvorna och i springorna
mellan stenarna har den samlats under
tidernas lopp, och där ha träd, buskar och örter
fattat posto. Stenarna i det väldiga stenröset utgöras
naturligen hufvudsakligast af öns granit, men i
ganska stor mängd, i synnerhet nere vid stranden,
äfven af den vackert skiktade kambriska sandsten, som
underlagrar hela Ölands kalkstens- och skifferbäddar
och som skjuter långt ut i Kalmarsund. Ofta finner
man stycken med vinkelrätt mot skiktningen gående
cylindrar, kallade <i>Scolithus linearis</i>, hvilka af
geologerna uppfattas som maskrör. Att graniten vittrar
relativt lätt framgår däraf, att
<!-- FIXME: bild: GRISSELGRYT (på östra sidan).
Fot. af Johan Erikson. -->
man på sina ställen riktigt kan skala af tunnare blad
af bergarten. De väldiga blocksamlingar, som på flera
ställen kanta ön, de s. k. gryten, tobisgrisslornas
häckplatser, hafva naturligen vittring och
frostsprängning att tacka för sin uppkomst. 

Ön har
fått sin ändgiltiga form af inlandsisen och företer
en utmärkt bild af motsättningen mellan stöt- och
läsida. Hela norra sidan af ön är afslipad och höjer
sig småningom i oregelbundna terrasser upp till öns
högsta punkt, omkring 90 m., under det att på den
södra sidan tvära branter stupa
ned. De undre partierna äro ytterligare afpolerade af
vågorna dels af den nutida Östersjöns, dels af den
senglaciala och de postglaciala öfversvämningarnas,
om jag så får säga, högre vattenstånd. Stränderna
äro i allmänhet mycket branta, så att t. ex. på
norra sidan de största fartyg kunna lägga i land,
och klippan bildar ofta liksom naturliga kajer.

Ett  minne från  ett forntida högre vattenstånd,
sannolikt Littorinatidens, äro de väldiga horisontala
jättegrytor, liknande
<!-- FIXME: bild: DE   SÖDRA  BRANTERNA.
Fot. af Johan Erikson. -->
ofullbordade tunnlar, som finnas vid öns södra
ända, vid de s. k. Kammarbergen, hvarom <i>Linné</i>
talar: »djupa caviteter och aflånga canaler
af hafsvågorna skurade och utgröpta.» 

Hvad som
giort mest intryck på menige man af Jungfruns
märkvärdigheter och som därför först omtalas,
när man frågar om Jungfrun, är <i>Jungfrukammaren</i> och
<i>Trojeborgslabyrinten</i>. Jungfrukammaren ligger på öns
södra sida och utgöres af ett parallellipipediskt
rum i klippan, delvis 
öfvertäckt af en klipplatta. Tillträdet är något obekvämt,
åtminstone för mera korpulenta personer, ty man får
luta sig med ryggen mot ingångens ena vägg och så
praktisera sig in med den ena sidan förut. Rummet
begränsas af alldeles plana väggar, så jämna, som
om de huggits af stenhuggares mejslar, och har en
ganska betydlig längd och så pass bredd, att 4
<!-- FIXME: bild: EN   AF   DE »DIUPA   CAVITETER   OCH   AFLÅNGA   CANALER». Fot. af Johan Erikson. -->
personer kunna stå i bredd därstädes. Kammaren har
en gång i tiden varit bebodd under en längre tid;
det framgår af den runda utgröpning, som finnes
nertill på den ena klippväggen och som uppstått genom
inverkan af eld. Ett alldeles liknande fenomen kan man
iakttaga vid Prästkås, den vanliga landningsplatsen
för besökande från Öland, på ett större 

Svenska Turistförwu

Årsskrift, 1905.
klippblock, vid hvilket man plägat koka sitt kaffe
eller sin mat. -- Trojeborg eller stenlabyrinten
ligger äfven på öns södra sida och utgöres af en
massa stenar lagda af människohand i en komplicerad
figur. Liknande labyrinter finnas äfven på Gottland
och i Bohuslän, och de lära alla vara utlagda
efter samma allmänna schema och lära äfven kallas
Trojeborgar. Jämte labyrinten finnas äfven några
af stenar hopfogade namn, möjligen namnen på dennas
mästare och upphofsman.
<!-- FIXME: bild: LABYRINTEN   PÅ   JUNGFRUN.
Fot. af Johan Erikson. -->
Jungfrun har en längd af omkring i 1,000 m. från norr
till söder, en bredd från öster till väster af 800
m. och en omkrets af omkring 3 km., d. ä. något
mer än en fjerdingsväg. Jungfrun äges af major
A. Nordenskiöld på Virbo gård i Misterhults socken,
som utarrenderat den till 3 ölandsherrar.

<i>Jungfruns växtlif</i>. Jungfruns flora öfverensstämmer
mest med den småländska eller öfver hufvud
urbergsfloran i vårt land, naturligen beroende på
den likartade växtgrunden. Liksom i allmänhet i
skärgårdarna frappera många arter genom sina
yppiga former, sin högväxthet och storbladighet,
hvilket redan förvånade <i>Linné</i>. Om den på ön växande
ljungen anmärker han »altissima», det betyder mycket
hög, och om teprisan (<i>Veronica chamcedrys</i>) säger han:
»frodigare och större än på något annat ställe»; om
buskvickern (<i>Vida sepium</i>): »så stort, at hvart foliolum
(småblad) var större än yttersta leden på tummen».

Den, som vill ha det bästa intrycket af Jungfruns
växtvärld, bör göra henne ett besök i början eller
midten af juni månad, då ekarnas grönska är gulgrön
och saftig och då de talrika rönnarna blomma
och sprida sin doft långt ut till hafs. Efter
landstigningen vid Prästkås kan man fägna
sina ögon med en egendomlig strandvegetation,
bestående af skogsvial (<i>Lathyrus silvestris</i>),
som bildar en svällande bädd af kraftig grönska,
af storbladig, dekorativ strandangelika, af gråblå
strandråg (<i>Elymus arenarius</i>) och bredbladig rörflen
(<i>Baldingera arundinacea</i>), af purpurblomstrig blodnäfva
(<i>Geranium sanguineum</i>) och guldglansig käringtand
(<i>Lotus corniculatus</i>), af kråkvicker och vändelört
(<i>Valeriana officinalis</i>), blåhallon och vippärt
(<i>Orobus niger</i>).

Därefter stiger man på skramlande bullerstenar in
i ekskogens virrvarr. Det finnes tre slags skog
på Jungfrun: öfverst på toppen ren björkskog, där
nedanför barrskog af fur och gran, fastän träden i
dessa stå ganska glest, så att de knappast kunna sägas
bilda skog, och nederst på södra ändan, där det af
de branta klippstupen bjudes lä för nordanvinden,
blandad löfskog med eken dominerande. Af andra
träd, som pryda denna den fagraste delen af ön,
kunna nämnas lind, lönn, asp, ask, rönn, oxel,
björk och fur. Till detta lilla område äro öns
sångfåglar inskränkta. Undervegetationen utgöres
af svalört (<i>Ficaria verna</i>), om hvilken <i>Linné</i> säger
»copiosissime», d. v. s. i ytterst riklig mängd
förekommande, blå- och hvitsippor, myska, lundgröe
(<i>Poa nemoralis</i>), teprisa m. fl. I maj månad, när
svalörten och alla sipporna blomma, bör skogsbottnen
förete en praktfull anblick. Alla träden på ön göra
intryck af att lida af blåst och brist på lämplig
växtgrund. Särskildt de på norra sidan växande
furorna och
granarna se ytterst vindpinade ut; stundom äro de
alldeles förtorkade och stundom ha de alla sina
grenar riktade åt ett håll, så att de likna tänderna
i en kam; det är den skarpa nordvästen, som danar
dylika trädformer. Löfskogen på den södra ändan gör
också närmast intrycket af ett kratt, så lågväxta
och tryckta äro träden, med sina stammar växta i krok
och i sicksack. Stundom får man se stammar, som vuxit
utmed marken långa stycken, innan de orkat resa sig
upp och
<!-- FIXME: bild: BARRSKOG (norra sidan).
Fot. af Johan Erikson. -->
bilda en liten krona. Ört- och buskvegetationen är
äfven på norra sidan ytterst torftig och gles. Ett
och annat frylestånd (<i>Luzula</i>) eller en och annan
ängsullstufva står och vippar i vinden, några enstaka
starrstänglar och grässtrån skjuta upp ur en skrefva,
här och där en måbärsbuske, olvon- och törnrosbuske,
några videbuskar, det är det hela. Som en kuriositet
kan noteras en liten hvitoxelbuske (<i>Sorbus Aria</i>),
säkerligen den enda på ön, som tydligen, liksom
många andra buskar på ön, har fåglar att tacka för
sin därvaro.
Klipphällarna äro emellertid, om man undantager
de närmast ofvan vattenlinjen belägna partierna,
sällan alldeles nakna, utan klädas af olika moss-
och lafarter, tillhörande blad- och skorplafvarnas
släkten, såsom <i>Parmelia saxatilis</i> med sin varietet
<i>omphalodes</i>, som kanske är öns vanligaste lafart,
<i>Umbilicaria pustulata</i>, <i>Gyrophora</i>-arter, <i>Lecanora
cinerea</i>, <i>Lecidea geographica</i> m. fl. Af mossor, som
växa på de öppna hällarna, kunna nämnas <i>Racomitrium
lanuginosum, Bryum alpinum, Polythrichum piliferum</i>.

Öfverst på toppen finnas flera grundare
vattensamlingar, fyllda af hvitmossa, från hvilka
uppstiga talrika tufdunsstånd (<i>Eriophorum vaginatum</i>)
med sina ulliga hufvuden. På torr grund frodas där
uppe renlaf, så storväxt och yppig som på fjällen,
ängskovall (<i>Melampyrum pratense</i>), lingonris m. m.

De talrika stora block, som ligga mellan
Jungfrukammaren och öns lägre delar, äro öfverdragna
med mjuka mosstäcken, hopväfda af hufvudsakligen
<i>Hypnum cupressiforme</i> och <i>Antitrichia curtipendula</i>.

Af de växter, som stå antecknade på <i>Linnés</i> växtlista,
har jag återfunnit större delen; endast ett 15-tal af
fanerogamerna har jag icke kunnat återfinna, utan att
dock vilja förneka, att de finnas på området, emedan
flera af Jungfruns växter endast äro inskränkta till
en obetydlig areal, såsom nattviolen (<i>Platanthera
bifolia</i>), liljekonvaljen m. fl., och sålunda lätt
kunna förbises, om man icke systematiskt genomsnokar
ön, hvilket min tid icke medgaf. Tänkbart är, att den
skogsbrand, som år 1765 härjade ön, kan ha bidragit
till utdöendet af någon eller några arter. Till de
af <i>Linné</i> uppgifna arterna kan jag lägga närmare ett
fyrtiotal species, af hvilka säkerligen många redan
funnos på <i>Linnés</i> tid, men af honom förbisågos, andra
åter tydligen äro senare invandrare, såsom säkert
den ofvannämnda hvitoxelbusken och åtskilliga endast
vid den vanliga landningsplatsen förekommande arter,
såsom hundtunga (<i>Cynoglossum</i>), hvars taggiga frukter
lätt fastna i människors kläder, backbränna (<i>Arabis
Thaliana</i>), backärfve (<i>Cerastium semidecandrum</i>),
vårälskling m. fl.
<i>Jungfruns djurlif</i>. Djurlifvet pä Jungfrun kan icke
kallas fattigt; fågelvärlden är i synnerhet rätt
talrikt representerad där. Af vilda däggdjur har jag
där endast sett flädermöss, men kaniner och leporider
hafva släppts på ön och ha fortplantat sig raskt,
så att man ofta ser de långörade hopparna skutta
åstad mot något hål mellan stenarna för att skydda
sig mot ett eventuellt blyregn. Naturligtvis besökes
Jungfrun ofta af sälar.

Den första af invånarna man blir varse, när man
kommer seglande mot ön, är <i>tobisgrisslan</i>, af folket
kallad grissla rätt och slätt. Hon flyger tätt
utmed vattenytan med en egendomlig vingsnurrande
flykt. Tobisgrisslan är en synnerligt vacker fågel
med sin kolsvarta fjäderdräkt, på hvilken bakgrund
den hvita vingspegeln glänser ännu hvitare, och
sina korallröda fötter och näbb. Hon häckar i stort
antal i alla de blocksamlingar, som finnas längs öns
stränder, de s. k. gryten. Hvarje hona lägger endast
ett ägg, som är proportionsvis stort. Fågelns läte
kan återges med »knisp, knisp, knisp», och dessutom
hör man stundom en fin, utdragen, melankolisk
hvissling. Som en tobisgrissla i större format
ter sig <i>svärtan</i>, ty hennes färg är, såsom namnet
anger, äfven svart, endast afbruten af den hvita
vingspegeln. Hon förekommer i vida mindre antal än
den förra på ön. Svärthonan häckar under buskar,
särskildt med förkärlek under enbuskar. I närheten
af häckplatsen bruka svärtorna (några hannar och
ett par honor) flyga i stora ringar, hvilket i
litteraturen först påpekats af <i>Kolthoff</i>. Under mitt
första besök på ön hade jag tillfälle att se denna
ringflykt tidigt på morgonen. En 7-8 fåglar »ringade»
några gånger öfver öns sydända under ett missbelåtet
knarrande: »karrarr, karrarr», eller hur man skulle
tolka det. <i>Ejdern</i> häckar äfven på Jungfrun och vid
mitt första besök fann jag ett under året begagnadt
bo, fylldt med mjukt, präktigt dun. Den praktfulla
<i>grafanden</i> finnes äfven i rätt stor mängd här, och
om jag sedan tillägger <i>småskraken</i>, tror jag mig
ha omnämnt alla simfåglar, som om sommaren äro att
träffa på detta lilla område. Af vadare har endast
<i>drillsnäppan</i> varit synlig. Under båda åren höll hon
till på stranden i närheten
af stenlabyrinten. Hon gör sig strax bemärkt genom
sin välljudande, melankoliska hvissling.

Strax efter kl. 2 på morgonen börjar under junidagarna
fågelsången att klinga i ekskogen på Jungfrun, ty
det är endast där, som sångfåglarna hålla till,
och ljuder sedan hela dagen med små afbrott för
näringssökandet, tills den på aftonen afslutas
af bofinkarnas hurtiga drillar och ännu senare af
rödhakens tunna löpningar. Konserten börjades den
dag, då jag särskildt gaf akt på fågelsången, af
törnsångaren, som jublande höjde sig öfver den buske,
där han sofvit på kvist. Af egentliga sångfåglar
finnas här fyra eller fem, nämligen de redan nämnda
<i>bofinken, rödhaken</i> och <i>törnsångaren</i> samt <i>trädgårdssångaren</i>, hvars kraftigt framsjungna, rutinerade
arior fylla skogen med välljud. En koltrasthona
iakttogs äfven, men någon hanne var icke att se
eller höra. Dessutom iakttogos två mesar: <i>talgoxen</i>,
ytterst vanlig, och <i>blåmesen</i>, hvilka väl få räknas
med bland sångfåglarna, om än de icke kunna hänföras
till första klassens konstnärer. Talgoxens sång får
väl anses som allmänt bekant, blåmesens är något
likartad, endast något svagare och slutande med en
liten drill; af professor <i>S. Nilsson</i> härmas den med:
»<i>hyt-hyt, kerretekéké</i>». För mina öron lät det snarare
som <i>isti-isti-isti-siterritä</i>. Ett par af den stora
brokiga hackspetten (<i>Picus major</i>) har slagit sig ned i
skogen och hackar hvarje år åt sig ett nytt hål till
häckplats i någon af asparna. <i>Skogsdufvans</i> trefliga
kutter höres ofta från ekkronorna. Härmed torde jag
ha omnämnt alla de fåglar, som vistas i ekskogen.

På stränderna saknas icke <i>sädesärlan</i> och på öns
norra sida hålla <i>kråkorna</i> till. De äro dock icke
talrika. Jag har icke sett fler än två. Under mitt
första besök såg jag ett par <i>tornsvalor</i> jaga i
rymden ofvan Jungfrun, men det var tydligen gäster
från fastlandet eller Öland. Som herre öfver allt,
som flyger och springer på Jungfrun, tronar på en
klippkant <i>pilgrimsfalken</i>, d. v. s. när han är hemma,
hvilket icke lyckats mig att finna honom. Hans nätt
och jämnt flygfärdiga unge fick jag se i sommar, som
jag tror. Af en person, som vistats en längre tid
på ön, hörde jag, att en <i>uf</i> varit bosatt här någon
tid, och
jag fann sedan en uggleboll, som var ovanligt stor
och bestod uteslutande af skrakfjädrar, hvilken helt
säkert var ett minne af denna stråtröfvare.

Det relativt rika fågellifvet bevisar närvaron af en
mångtalig insektvärld, men af det lägre djurlifvet
kan jag endast lämna några fragment, uppsnappade i
förbifarten. <i>Stack-</i> och <i>herkulesmyran</i> finnas, <i>makaon</i>,
hvars larv lefver på strandangelikans blad, ser man
fladdra öfver stränderna, och 1902 förekom <i>ekvecklaren</i>
äfven här, fast han icke hunnit med att misshandla
ekarna så häftigt som på fastlandet. En stor mängd <i>tordyflar</i> (<i>Scarabaus sylvaticus</i>) lefva på ön, antagligen
af kaninernas spillning. <i>Guldbaggen</i> (<i>Cetonia aurata</i>)
hör man också brumma i luften. Efter ett regn kommer
en massa liksom plattryckta snäckor fram, som annars
lefva under stenarna: (<i>Helix lapicida</i>), och under
dem bo äfven massor af gråsuggor.

Torskfisket omkring Jungfrun är ibland ganska lönande,
men stundom vankas icke mycket. Jungfrutorsken är så
kallad bergtorsk och dess kött är mycket välsmakande.

*

Sådan är Jungfrun, för naturvännen full af
lockelser. En solig sommardag tillbragt på hennes
topp, i hennes lund och på hennes romantiska stränder
är en dag af oblandad njutning. Här störes man icke
af några af samhällslifvets missljud. Man känner
sig som Rousseau på Petersön i Bielersjön, när man
ströfvar omkring för att söka upp hvarje växtart,
som finnes på ön. Man vandrar liksom mellan himmel och
haf och uppe från toppen ser man åt två väderstreck,
huru det mäktiga inhafvets mörkblå plan möter himlens
ljusblå hvalf. Luften är ren och lätt och dagens
solhetta dämpas af hafvets bris. Och efter vandringens
mödor stärker man sig med en måltid kokt bergtorsk,
nyss tagen på krok. Att tillbringa en natt här ute
saknar icke heller sina behag, om blott det icke
regnar eller är för kallt. Och bäst är det då att
sofva under öppen himmel, det gör sömnen så sund och
stärkande. Man ligger och tittar på flädermössens
flykt, lyss till vågskvalpet,
den bästa vaggvisan, hör sina kamraters regelbundna
andetag, tills sömnens genius sakta sänker sig
ned. Jag förstår godt de tre målares smak, som
beslutat att stanna ett par månader på Jungfrun
i sommar för att lefva ett verkligt naturlif och
samtidigt öfva sin konst. Det bör kännas hvilande
att för någon tid isolera sig från den öfriga
mänskligheten. Och på Jungfrun är allt måleriskt.

<i>Linnés</i> hufvudintryck af ön var närmast ett fasans: »Ty
om någon ort i werlden ser hiskelig ut, är wisserligen
denna en af de grymmaste, derför ock man henne
kort beskrifver», säger han. Det var den allmänna
uppfattningen af det vilda berg- och alplandskapet,
tills framför allt <i>Rousseau</i> och <i>Byron</i> genom sina
skrifter framkallade en ny smakriktning. Människornas
sinne har sålunda egendomligt nog mycket sent öppnat
sig för alp-, fjäll- och berglandskapets skönhet. Vi
ha icke en enda skildring från forntiden och ännu
mindre från medeltiden af alpnaturen, fastän man
tycker, att sådana skådespel som alpglöden, det
majestätiska snölandskapet, glaciärisens prakt skulle
lockat till beskrifning. Icke ens <i>Julius Cæsar</i>,
som hade ett så konkret sinne, intresserade sig för
alplandskapet. När han återvände från Rom till sina
legioner i Gallien, sysslade han med att författa en
grammatisk skrift »Om analogien» i stället för att
beundra naturen. Det enda, de gamla ha att berätta
oss om berglandskap, inskränker sig vanligen till
att vägarna voro dåliga.

Det är som sagdt ytterst sällan ön besökes: ett
par gånger om sommaren af en af dess arrendatorer,
handlanden Stålhammar i Gaxa, som här idkar kanin-
och säljakt samt torskfiske, och någon gång af
lustresande från Oskarshamn.

En gång har krigets åska fyllt luftkretsen omkring
Jungfrun, då den svenska flottan under <i>Klas
Kristersson Horns</i> befäl vann seger öfver Danmarks
och Lybecks förenade flottor. Det var d. 10 och 11
augusti 1564.

*
Sedan föregående geografiska skildring nedskrefs,
har jag ännu en gång besökt Jungfrun dels för att
taga flera fotografier dels för att se efter, huru
det förhöll sig med de rykten om stensprängning på
ön, som cirkulerat genom pressen. Det var söndagen
den 19 juni 1904, som jag för tredje gången seglade
öfver från Alfvedsjöbodar till den vid detta
tillfälle i förmiddagssolens sken rödglänsande
klippan. Då vi närmade oss ön, syntes tre stycken
fiskmåsar på orörliga vingar sväfva högt uppe i
luften på roffågelvis. På grund af den tidiga våren
var floran ovanligt försigkommen och flera växter
erhöllos blommande, som vid föregående tillfällen
endast varit i knopp. Åtskilliga växter, som förut
icke iakttagits, visade sig i år, såsom tandrotan
(<i>Dentaria bulbifera</i>), lundviolen (<i>Viola Riviniana</i>),
soldaggen (<i>Drosera rotundifolia</i>).

Ryktet hade tyvärr talat sanning hvad stensprängningen
beträffar, ty flera stensprängare vistades på ön
och hade vidtagit förberedande åtgärder att spränga
bort sydspetsens uppskjutande granitparti, de
s. k. Kammarbergen, i hvilka just de ofvan omtalade
egendomliga tunnellika grottorna äro belägna. Deras
tid är sålunda snart räknad, och det är väl,
att den fotografiska plåten förevigat den ena af
dem, så att de icke blifva en saga blott. Det gör
naturvännen ondt i själen att bli vittne till en
dylik vandalisering, men han kan endast framställa
verkningslösa protester, ty ön är utarrenderad på
längre tid med full nyttjanderätt, som visst också lär
skola yttra sig i afhuggandet af öns förnämsta och
prydligaste skogsparti, den s. k. Trennburgsskogen,
på öns södra del.

Fågellifvet syntes vara något stördt af människornas
närvaro, ty det var fattigare representeradt än
under föregående år; i stället var insektlifvet mera
framträdande än vid föregående tillfällen. Som
en nyhet kan noteras den lilla täcka ärtsångaren
(<i>Sylvia curruca</i>), hvars korta, spänstiga drillar
hördes tidt och ofta från träden och buskarna på
stranden. Af insekter iakttogos den redan vid ett
föregående besök 
observerade ståtliga makaon jämte en kålfjäril, <footnote>Sannolikt endast tillfällig.</footnote>
löparskalbaggar och nyckelpigor, jordhumlor,
trollsländor, mott och en massa småmygg, hvilka
dansade sig in i evigheten, i det de fastnade i de
talrika spindelnät, som spindlar hängt upp här och
där i krokarna. Äfven vagabonderande, icke nätbyggande
spindlar iakttogos.

Jungfrukammaren, i hvilken enligt sägnen en
landsförvist jungfru någon tid skall ha tillbragt sitt
enformiga lif, uppmättes och befanns inneha följande
dimensioner: längden 5-6 m.; bredden 1 1/2 m.; höjden
4-5 m. Golfvet beklädes delvis af en Leucobryum-matta
och taket utgöres i halfva kammaren af himlens blåa
pell.

De af Linné omtalade rullstenarna äro belägna dels på
den sydöstra, dels på den västra sidan och härleda
sig sannolikt dels från det senglaciala hafvets,
dels från Littorinahafvets tid, då de intaga mycket
olika höjd. Trots sin ringa höjd är Jungfrun ganska
otrafikabel för vandraren: den östra sidan torde
endast med den största svårighet kunna passeras af en
fotvandrare och äfven den norra sidan erbjuder stora
svårigheter, då långa branta afsatser, som resa sig
bakom hvarandra, tvinga till långa omvägar.

<!-- FIXME: bild -->
</chapter>
<chapter name="Trollhättan.">
<h1>TROLLHÄTTAN.</h1>

DE NYA ANLÄGGNINGARNA NEDANFÖR KOPPARKLINTEN OCH
TROLLHÄTTAN SÅSOM NATIONALPARK.

AF

<b>E. L. ALBERT.</b>

<!-- FIXME: bild --> Sedan lång tid tillbaka har Trollhättan varit en
af södra Sveriges mest besökta turistorter; in- och 
utländska skalder ha strängat sin lyra för att
besjunga dess skönhet.

Till år 1889 var dock endast östra stranden af Göta
älf tillgänglig för resande. Först efter tillkomsten
af den ståtliga Kung Oscarsbron blef det möjligt att
komma öfver den vilda strömmen till området väster
om älfven. På östra sidan hade Trollhätte kanalbolag
anlagt vackra promenadvägar, men på västra stranden
kunde de enskilda jordägarna icke åstadkomma annat
än primitiva gångstigar. Detta var anledningen
till att, under Svenska Turistföreningens beskydd,
en kretsförening bildades med ändamål att göra vårt vackra 
Trollhättan, och särskildt partiet väster om
älfven, mera tillgängligt för vänner af en storartad
natur.

Kretsföreningen blef välvilligt bemött af allmänheten,
och tack vare såväl enskildas uppoffring som
Trollhättans kommuns och Svenska Turistföreningens
frikostiga bidrag

<!-- FIXME: bild: TROLLHÄTTAN. KOPPARKLINTEN.
Fot. af E. L. Albert. -->

fick kretsföreningen medel i hand till utförande af
de nödvändigaste arbetena pä västra stranden. Till
en början måste man nöja sig med iordningställandet
af förutvarande promenadvägar, anordnandet af hviloplatser 
och dylikt. Men många år dröjde det dock
icke, innan en af Svenska Turistföreningens mest
nitiska styrelseledamöter kom till 
Trollhättan för att taga reda på förhållandena och granska
framställda nya arbetsförslag.

Dessa gällde förnämligast realiserandet af
kretsföreningens föresats att bereda tillträde
till den dominerande »Kopparklinten» genom en
ny väg, som skulle anläggas i den mot strömmen
vettande bergväggen. Nästan uteslutande på
Sv. Turistföreningens bekostnad har sedermera
projektet blifvit i alla hufvudsakliga delar
förverkligadt. Ännu i slutet af detta år (1904)
pågå dock kompletteringsarbeten: den upptagna
promenadvägens utsträckande till platsen intill eller
rättare under Kung Oscars bro. Från och med 1905 års
turistsäsong kommer denna väg tvifvelsutan att utgöra
en af Trollhättans största attraktioner.

Går man från Trollhättan öfver nyssnämnda bro, så
bjuder en, kretsföreningen tillhörig, enkel men ganska
tilltalande och i glada färger målad kiosk på både
läskedrycker och vykort. Såväl det ena som i synnerhet
det andra har ju också på senare tider blifvit en
nödvändighetsartikel för allt hvad turister heter.

Efter ett besök i vår kiosk gå vi emellertid
vidare. Från densamma leder en trappa ned till en
gångväg öfver bergras till »Näckens lust», ett namn,
som af kretsföreningen gifvits åt denna plats.

Därifrån vandra vi samma väg tillbaka och komma
efter passerandet af den högt öfver oss hängande
Kung Oscars bro till »laxfisket». Vid detta laxfiske
äger det märkvärdiga förhållande rum, att laxen icke
vill låta fånga sig där. Ett nyligen längre ned i
älfven midtför Kopparklinten anlagdt fiske gör det
nämligen nästan omöjligt för den annars snart sagdt
alla hinder öfvervinnande laxen att komma upp genom
Helvetesfallen. Men kan fisket icke bjuda på lax,
så är det i allt fall för turisten i sanning vardt
ett besök. Rentaf öfverväldigande är här intrycket
af det till ett enda fall sammanträngda vattnet,
som från en höjd af omkring 10 fot med oerhörd fart
och kraft störtar ned och kastas upp igen. Enhvar,
som tillsammans med mig från den enkla träbron njutit
af sceneriet, har
instämt däri, att af de olika utsiktspunkterna,
från hvilka Trollhättefallen kunna iakttagas, ingen
kan täfla med den här ifrågavarande. Omgifningen är
väl icke alldeles så pittoresk som på flera andra
ställen: Tröskelns pappersbruk och Önans fabriker
ligga midtemot och hafva i afsevärd

<!-- FIXME:bild: TROLLHÄTTAN. KOPPARKLINTEN.
Fot. af E. L. Albert. -->

grad förstört den idyll, som, enligt hvad gamla
träsnitt utvisa, fordom varit förknippad med
platsen. För ett vattenfall är dock <i>vattnet</i>
hufvudsaken!

Vi fortsätta på den nya vägen vid själfva stranden,
hvarest den rena, vattenmättade luften äfven under
sommardagar fläktar afkylande. Under gamla granar och förbi
vördnadsbjudande ekveteraner! Vi slå oss ned i skuggan
af en eller annan af dessa jättar för att höra,
huru Hojums varps lugnvatten leker med sönderrifven
strand, bryta åter upp och närma oss sakta den i
Stora Hojumsbassängen inskjutna »Trolludden». Vårt
öga är fäst på vattenmassan,

<!-- FIXME: bild: TROLLHÄTTAN. KOPPARKLINTEN.
Fot. af E. L. Albert. -->

som ännu njuter en välförtjänt hvila. Knappt har den
dock hunnit något lugna sig, förrän den störtar sig
utför Helvetesfallet.

Vi låta vattnet ila fram i svindlande fart och
rusta oss till uppstigning på den redan färdiga,
så utomordentligt vackra Kopparklintsvägen.
Den som var här för två år sedan, då »Trollklinten»
var promenadens slutpunkt, kände sig för visso
besviken, då han icke kunde fortsätta, och tänkte nog
som så: »Ja, här är det slut med vägen, att komma
vidare är omöjligt!» Och dock har det »omöjliga»
blifvit en verklighet. Men med ganska betydande
svårigheter var väganläggningen förenad. Så måste
arbetarna hållas i starka linor, då det gällde
att rensa bergväggen högt öfver vägen från allt
löst ruckel och från framskjutande sten, som hotade
falla ned. Och för att man icke genom bortsprängning
skulle förstöra den så måleriska bergväggen, som
just i sin söndersplittring är så skön och ger åt
omgifningen dess pittoreska karaktär, fann man sig
nödsakad att säkerställa de hotande klintarna genom
fast cementverk. På flera ställen var det nödvändigt
att rentaf nedifrån uppmura vägen och fästa den med
järnkrampor vid bergväggen. Men ansträngningarna
hafva krönts med framgång, ity att en »farled» kommit
till stånd, som i säregen skönhet tryggt kan täfla
med många rivaler i utlandet. Ett fast järnstaket
ger den resande, äfven om han skulle ha anlag för
svindel, känslan af fullkomlig säkerhet, då han längs
bergväggen, stundom under framskjutande stenkolosser,
alltjämt sträfvar uppför.

Genom väderbitna ekar och stormknäckta granar skimrar
det bländhvita skummet från den brusande forsen
där nere, och längst bort framskymtar Trollhättans
i götisk stil uppförda vackra lilla kyrka! Med
denna hänryekande vy framför oss komma vi till
förbindelseleden mellan nedre och öfre vägen: den i
bergväggen helt och hållet insprängda och cementgjutna
uppgångstrappan, som för till de olika hvilopunkterna
på öfre platån. Jag afstår från försöket att måla de
förtjusande taflor, som från platserna i fråga te
sig för ens blickar. Äfven en penna långt mera van
än min skulle måhända blott delvis lyckas.

Vi fortsätta emellertid nu, till dess vi komma till
Kopparklintens högsta topp, hvarest en utskjutande
järnbalkong och med järnräcken försedda altaner
erbjuda säkra hvilopunkter. Utan fara för lifvet
kan man här njuta af
naturens storslagenhet. Här ger oss Göta älf en
sista afskedshälsning, när hon, trött af striden
med Trollhättans bergväggar, återigen blir en vanlig
trafikled för ångbåtar och segelfartyg. Långsamt
slingrar sig älfvens glittrande silfverband mellan
de med mörka granar beklädda 

<!-- FIXME: bild: TROLLHÄTTAN. KOPPARKLINTEN.
Fot. af E. L. Albert. -->

stränderna, tills det för ögat försvinner i fjärran vid
Bohusläns blånande kullar!

*

Vänner af Trollhättans naturskönhet hafva med en viss
oro gjort sig den frågan, huru det kommer att gå,
när planerna på tillgodogörandet af vattenfallen varda 
förverkligade. <footnote>H. Conventz. Om skydd åt det naturliga landskapet
jämte dess växt- och djurvärld, särskildt i
Sverige. Ymer. Tidskrift utgifven af Svenska
sällskapet för antropologi och geografi. Stockholm
1904. H. t. P. 17 sq. Fig. 1-3.</footnote> En bestämd garanti mot onödig vandalisering
torde väl få anses ligga däri, att det numera är
staten, som i väsentlig mån har saken i sin hand. Men
statens rätt sträcker sig icke längre än till vattnet
och östra strandområdet. Hur blir det då med vår
vackra västra strand? Denna äges af privatpersoner,
som, fråndömda vattenrätten, naturligtvis komma att
realisera sina fastigheter på för sig fördelaktigaste
sätt utan hänsyn till Turistföreningens och
naturvännernas ideala önskningar. Har så skett,
lär nog en vacker dag den besökandes steg hejdas
af det stränga: »Förbjuden väg!» Vi försätta oss i
tanken till en ej synnerligen aflägsen framtid. Bakom
staketet reser sig en tornprydd villa. På en höfligt
framställd fråga, om det är tillåtet att gå till
Kopparklinten, får vandraren till svar ett lakoniskt:
»Privategendom!» Farväl då, du vackra Kopparklint,
med dina slingrande vägar och den härliga utsikt du
erbjudit!

För några år sedan ifrågasattes, att kronan skulle
förvärfva hela Trollhätteområdet och förvandla detta
»naturminnesmärke» till en nationalpark för att på det
sättet gömma juvelen åt kommande generationer. Frågan
föll af statsfinansiella skäl. Det gällde ju att
inköpa <i>både</i> strand <i>och</i> vatten; och vattenkraften var
redan då en dyrbar handelsvara.

Förhållandena hafva sedan dess väsentligen
förändrats. Kronan är, såsom nyss antyddes, ägare till
allt vattnet i Göta älf och den dyrbaraste stranden,
den östra. Frågan har alltså reducerats betydligt:
det handlar numera endast om inköp af västra strandens
jordområde.

Ville riksdagen offra några hundra tusen kronor
för detta i nationellt-estetiskt hänseende så
behjärtansvärda ändamål, så skulle därmed det nu
lefvande släktet förvärfva sig efterkommandes djupa
tacksamhet. Till och med de »praktiska» amerikanarna
hafva lagt ned ofantliga summor på inköp af fem stora
nationalparker, af hvilka den stolta
»Yellowstone national park» äger en areal af 8,671
kv.-km. Staden Köln har anslagit 2 1/2 million mark
för en allmänhetens park. Belgien, Danmark och
andra länder hafva förvärfvat stora arealer såsom
nationalegendom! Skulle då icke svenska folket,
ledt af liknande bevekelsegrunder, finna skäligt att
offra ett för rikets finanser föga betydande belopp
för tillfredsställelsen att för all framtid äga och
bevara vårt förtjusande Trollhättan -- det förnämsta
i sitt slag i Sverige!

<!-- FIXME: bild -->
<chapter name="I öfre Dalarnas fäbodar.">
<!-- FIXME: bild: KALLBOL FÄBOD, VÅMHUS. VALLKULLOR
I ARBETE VID ELDSTADEN. TILL
H. NYARE, TILL V. GAMMAL FÄBODSTUGA.
Fot. af P. Winbergh, Orsa. -->

<h1>I ÖFRE DALARNAS FÄBODAR. <footnote>Se härtill äfven försättsplanscherna 11 och 12.</footnote></h1>

AF

JOHANNES BOETHIUS.

<!-- FIXME: bild --> Det finns väl knappast något, som utöfvar en
sådan dragningskraft på den söderifrån kommande
turisten som fäbodarna i Norrland och Dalarna. Det
hvilar också ett visst poetiskt skimmer öfver hela
fäbodväsendet. Lifvet på den ensliga fäbodvallen,
där skogen står mörk och outgrundlig ända in på
knutarna och där man kanske har hela mil till närmaste
människor, får en alldeles säregen prägel, som ej kan
undgå att göra ett djupt intryck på den tillfällige
besökaren. Man är äfven här i tillfälle att få inblick
i ett kulturstadium, som alltmera börjar försvinna
äfven i de af kulturen mera oberörda delarna af vårt
land. Man blir liksom tillbakaflyttad något århundrade
i tiden, då lifvet rörde sig i mera primitiva former
och då den moderna utvecklingen ännu icke hunnit sopa
bort så mycket fäderneärfdt och gammalt.
Våra fäbodar och lifvet i dem erbjuda därför ett
rikt studiefält för den, som intresserar sig för
flydda tiders kultur. Genom anslag af Svenska
Turistföreningen sattes jag i stånd att sommaren
1904 företaga studiefärder till fäbodar i Öfre
Dalarna, och det är några intryck och resultat
från dessa fäbodturer, som jag i det följande vill
framlägga. Mina undersökningar hafva företagits i
följande socknar i Dalarna: Särna, Älfdalen, Mora,
Våmhus, Orsa och Ore.

Vi ha hela dagen trampat de oländiga, steniga
stigarna, som leda till fäboden, vårt mål för
dagen. Vägen har oafbrutet gått genom skog utan
någon utsikt, blott då och då har en myrs dystra
yta öppnat sig för våra blickar, och vi ha måst ta
oss öfver denna på smala stänger eller på tufvor,
som sjunka ned, så att vattnet stiger ända upp mot
knäet. Så blir vägen åter fast och börjar att gå
uppåt, och vi skymta mellan trädstammarna ett berg
framför oss. Stigen blir nu allt bredare, och en
mängd småstigar löpa in på den. Vi förstå, att vi
närma oss fäbodvallen. Plötsligt atbrytes ödemarkens
stora tystnad af några toner från en hög och klar
kvinnoröst. Det är en vallkulla, som »kular», <footnote>Där intet särskildt är anmärkt förskrifva sig
landsmålsorden från orsamålet.</footnote>
d. v. s. sjunger locklåtar för kreaturen för att få
dem hem till kvällen. Det gör ett gripande intryck
att höra dessa melodiska och ofta vemodiga låtar
klinga i skogen. Det är liksom om vallkullan i dessa
toner ville ge uttryck åt den obestämda längtan,
som griper henne i skogsensamheten, då hon »följer
skällan i långa solskensdagar». Snart se vi, hur
det börjar ljusna mellan träden, och genom ett led
i en gärdsgård komma vi in på fäbodvallen. En mängd
gråa hus ligga spridda här och där. Utsikten är här
uppifrån ganska vidsträckt. Ett oändligt böljande
skogshaf ligger framför oss, närmast oss mörkgrönt
men småningom öfvergående i blått, tills det vid
synranden får en ljusblå färg, som nästan förtonar med
himmeln. Där långt borta i ett overkligt fjärran synas
bygden och sjön omkransade af blåa höjder. Hit upp
når icke det stojande, bullrande lifvet från bygden,
här råder ödemarkens
<!-- FIXME: bild: 1. Planritning af eldhus och mjölkstuga. (Ärteråsens
fäbodar i Öre.)

<i>A</i>. Mjölkstuga. <i>B</i>. Svale. <i>C</i>. Eldhus. <i>a</i>) Dörr.
<i>b</i>) Eldstad, <i>c</i>) Brits, <i>d</i>) Bänk. -->
djupa frid. Den lilla fäbodbäckens fräsande och
porlande, en kos råmande eller ett lockrop nere i
skogen göra blott, att tystnaden och stillheten här
uppe bli större.

Vi bege oss emellertid till fäbodstugan. Denna är
af den äldsta typen för fäbodstugor, d. v. s. ett
eldhus. Sådana eldhus, som jag i det följande
vill beskrifva, användas ännu i Ore fäbodar som
bostad (se planritning 1). Sedt utifrån skiljer
sig eldhuset (oremål: <i>stårhois</i>) föga från de andra
gråa stugorna. Det saknar skorsten och har i stället
för fönster blott mycket små gluggar (<i>hål</i>). Det är
byggdt af knuthuggna, obilade timmerstockar. Taket
består af klyfvirke och skjuter jämte sidoväggarna
ut en bit framför den ena gafvelväggen, så att en
<i>svale</i> bildas mellan eldhuset och den tätt bredvid
denna byggda <i>mjölkstugan</i>, som är af samma bredd som
eldhuset men något kortare och lägre. Till denna
svale leder från ena sidan en dörr med träklinka
och en grind åt den andra. Från svalen träda vi
genom en låg dörr i gafvelväggen in i eldhuset. <footnote>Dörren till eldhuset i Baltsars fäbodar i Älfdalen
är blott 84 cm. hög.</footnote>
Detta är en ryggåsstuga med jordgolf. Väggar och tak
äro alldeles svartpolerade af den ständiga röken,
som måste söka sig ut genom springor i taket, då
egentlig rököppning saknas. Äfven eldstad saknas,
så att elden brinner på själfva jordgolfvet. På alla
sidor utom på ingångssidan löpa träbritsar (<i>laver</i>),
som användas till sängplatser. Omedelbart framför
dessa men något lägre gå smala sittbänkar. Ett
stycke under taket löpa två grofva stockar (<i>åser</i>)
efter stugans långsida. Öfver dem ligga två tvärslåar,
från hvilka en lång järnkrok (<i>ringer</i>) hänger ned. Vid
denna är kitteln fäst öfver elden. Halfskymning råder
här inne äfven midtpå dagen, då gluggarna ofta äro
igenstoppade eller öfverspikade med papper, för att
det icke skall blåsa eller regna in.
Liknande eldhus som det från Ärteråsen i Ore nu
beskrifna påträffas ännu i några fäbodar i Orsa, Ore,
Våmhus, Mora, Älfdalen och Särna men användas sällan
såsom i Ore till bostad, utan en nyare stuga med murad
spis är vanligen byggd bredvid (se fig. 1). Stundom
finnes en fyrkantig rököppning i taket, och denna
kan vara öfverbyggd med en huf af trä (älfdalsmål:
<i>traiskrauv</i>). De eldhus, som under namn af <i>störrös</i>
påträffas här och där i sätrarna i Särna, 
<!-- Fig. I. FRÅN SVARTBERGS FÄBOD, ÄLFDALEN. TILL
V. GAMMALT ELDHUS, TILL H. EN NYARE
FÄBODSTUGA. VALLKULLA, SOM DISKAR MJÖLKBUNKAR
AF TRÄ, HVILKA SEDAN UPPSTÄLLAS VID VÄGGEN
TILL TORKNING, SÅSOM SYNES AF BILDEN.
Fot. af P. Winbergh, Orsa. -->
användas blott som kokhus. I dessa finnes alltid en
fyrkantig rököppning (idremål: <i>jörn</i>) i taket, och
elden brinner midtpå golfvet på en af några stenar
byggd eldstad (<i>ellpall</i>). Mellan två långsgående
stockar (<i>slinner</i>) under taket går ett bräde, i hvilket
är anbragt en stolpe, som med sin nedre ända hvilar
på golfvet. På denna stolpe sitter en vridbar träarm
(<i>tjelvinna</i>), och på denna hänger kitteln (<i>tjeln</i>)
öfver elden. Golfvet är stundom belagdt med flata
stenar. Efter den ena långväggen går en bänk och
efter den bortre
kortväggen en brits (<i>brisk</i>}. Hyllor äro anbragta
rundtomkring väggarna. Störröset är icke sammanbyggdt
med mjölkstugan.

Eldhuset är otvifvelaktigt den äldsta åtminstone nu
bevarade formen för en fäbodstuga. Direkt ur eldhuset
har utvecklat sig en annan typ af fäbodstuga. Liksom
eldhuset är denna fäbodstuga ofta sammanbyggd med
mjölkstugan, från hvilken den skiljes genom en svale
(<i>grinnskäl</i>) (se planritning 2).
<!-- FIXME: bild: Fig. 2. INTERIÖR AF LÅNGFÄBODSTÄLLET I HÄLLBERG,
ORSA. I BAKGRUNDEN DEN STORA LIGGBRITSEN (»LAVEN»).
Fot. af P. Winbergh, Orsa. -->
Genom en dörr på gafveln kommer man från svalen in
i <i>stugan</i>, som har flera likheter med eldhuset. Så
utgöres äfven här den förnämsta för att icke säga enda
möbeln af den breda britsen, som upptager hela ena
kortsidan och stundom äfven långsidan af rummet (se
fig. 2) och som användes både som bord, sittplats och
säng. Stundom går en väggfast bänk efter stugans ena
långsida. Trägolf saknas ofta, äfvenså mellantak. I
olikhet med eldhuset har denna stuga en stor murad
öppen spis (<i>grav</i>), belägen i hörnet
<!-- FIXME: bild: Planritning af långfäbodstuga och mjölkstuga.
(Hällbergs fäb., Orsa.)
<i>A</i>. Stuga. <i>B</i>. Svale. <i>C</i>. Mjölkstuga.
<i>a</i>) Dörr. <i>b</i>) Öppen spis. <i>c</i>) Brits, <i>d</i>) Bänk.
<i>e</i>) Bord. <i>f</i>) Fönster. -->
mellan dörren och den bakre långväggen. Den är uppförd
af grofva, ohuggna stenar och är försedd med skorsten
(<i>skroiv</i>). Grytan (<i>ketiln</i>) fästes på en lång järnten
(<i>mog</i>) öfver elden. Stundom kunna ända till tre
sådana hänga ned i spisen. Spjäll saknas oftast,
men någon gång kan man få se ett dylikt bestående af
ett bräde, som skjutes upp i skorstenen och stödjes
under med en stång. En sådan inrättning kallas
<i>tömtkalln</i>. Spiselhufven uppbäres af två stockar
(<i>burdjonn</i>, som å sin sida hvila på en stolpe
(<i>stöpe</i>), som vanligen är af trä. På en stång i spisen
hängas strumpor o. d. upp till torkning. Framför
spiselhufven mellan klädstången och väggen har af
gammalt den s. k. <i>klaitesan</i>, en sorts torkstege,
haft sin plats, där alltid <i>klaiten</i> eller grytlappen
suttit. Där hänga äfven <i>gråttågorna</i>, en sorts tvagor
af granris, som användas att skura grytorna med. I
taket kan man någon gång få se en liten öppning, som
stänges med en skjutlucka och användes att släppa ut
röken, när det röker in. Den kallas <i>ljorn</i>. Ett
par säten stå framför spisen. Öfver dörren sitter
en hylla (<i>wöstilli</i>), på hvilken ostarna läggas att
torka. Stugan får sitt ljus genom två, ofta små och
aflånga fönster. Sådana stugor användas ännu nästan
öfverallt i de s. k. långfäbodarna som boningshus.
Blott i ett par fäbodar har jag sett
<!-- FIXME: bild: Planritning af hemfäbodstuga. (Sela fäb., Mora.)
<i>A</i>. Stuga <i>B</i>. Kammare. <i>C</i>. Förstuga.
<i>a</i>) Dörr <i>b</i>) Öppen spis. <i>c</i>) Säng. <i>d</i>) Bänk. <i>e</i>) Bord.
<i>f</i>> Fönster. <i>g</i>) Skåp.
dem degraderade till kokhus, under det vallkullorna bo
i en nyare, bättre inredd stuga (se fig. sid. 181).

Jag kommer nu slutligen till den fäbodstugutyp,
som är den minst ursprungliga, ehuru den erbjuder
mycket af intresse. Jag vill beskrifva en dylik
stuga sådan, som den ännu i sin ursprunglighet
är bevarad i s. k. hemfäbodar i Mora. Benämningar
på delar af huset, husgeråd m. m. anföras äfven på
moramål. Skorstenen är murad af tegel och ofta af en
konstrik form sådan, som fig. 3 visar. En sådan kallas
<i>kroinkossten</i>. Öfver dörrtrappen (<i>trampor</i>) skjuter
<!-- FIXME: bild: Fig 3. GAMMAL HEMFÄBODSTUGA FRÅN SELA, MORA.
Fot. af P. Winbergh, Orsa. -->
ett litet tak (<i>fårtatje</i>) ut. Ingången är på långsidan
nära hörnet. Ytterdörren är försedd med lås. Genom
denna kommer man in i en förstuga (<i>fösstuga</i>). (Se
planritning 3.) Härifrån leder en dörr, som blott
är försedd med ett trähandtag (<i>gripon</i>), in i
själfva stugan. I hörnet vid dörren står den öppna
spisen. Denna är olik den förut beskrifna spisen däri,
att den är murad af tegelsten och har en särskild
bakugn (<i>bakumn</i>) med en öppning (<i>grav</i>) framför. Från
stolpen (<i>ringståpen</i>), som uppbär spiselhufven,
utgår en vridbar järnarm (<i>ringer</i>). På denna hänger en
krok (<i>lissringer</i>), på hvilken grytan fästes öfver
elden. Efter spiselhufvens nedre kant löper en
utskjutande fris (<i>elli</i>), där tändstickor och annat
<!-- FIXME: bild: Fig. 4. BALTSARS FÄBOD, ÄLFDALEN.
VALLKULLA MED SINA KOR PÅ FJOSABACKEN
EFTER HEMKOMSTEN FRÅN SKOGEN. I
BAKGRUNDEN SYNAS FÄHUSEN (FJOSEN).
Fot. af P. Winbergh, Orsa. -->
ligga. Tvärsöfver rummet under taket sitta stänger
(<i>klädstånger</i>) på hvilka kläder hängas upp till
torkning. Mellan spisen och förstugudörren leder en
dörr in till en liten kammare (<i>kuvin</i>), där kläderna
förvaras. Mellan spisen och den yttre kortväggen
stå två väggfasta, öfverbyggda sängar, från hvilka
hemväfda förhängen (<i>fållåter</i>) hänga ned. Vid
hufvudgärden hänger ett hvitt kläde med en spets
(<i>angklä</i>) bredvid förhänget. En klocka är stundom
infälld i 
<!-- FIXME: bild: Fig. 5. FRÅN TANDBERGS FÄBOD, ORSA.
TILL V. ELDSTUGAN, TILL H. MJÖLKSTUGAN.
Fot. af P. Winbergh, Orsa. -->
sängbyggnaden. Någon gång äro sängarna byggda i två
våningar och kallas då <i>högsängar</i> (<i>ögsenger</i>}. Öfver
dem hänger en hylla (<i>endjilli</i>) ned från taket, och i
en rem under denna har rakknifven sin plats. Framför
sängarna står en bänk (<i>lissbänk</i>) eller en låg soffa
(<i>sängpall</i>). Efter den yttre kortväggen stå bordet
och en bänk samt i hörnet ytterligare en öfverbyggd
säng. Den främre långväggen upptages af en lång,
väggfast bänk, och mellan denna och dörren har
skänken sin plats. Två fönster finnas, ett på den
främre långväggen och ett på gafvelväggen. 
Fönsterfodret har ofta en vacker form, och fönsterstolpen
kan vara smakfullt utskuren. Mellantak saknas,
så att kroppåsen med inhuggna årtal och initialer
är synlig. För att stugan skall kunna hållas varm
äfven om vintern, är taket lagdt med synnerligt stor
omsorg. Öfver taksparrarna (<i>rafter</i>) ligga bräder,
som äro finhyflade på den sida, som vetter nedåt
rummet. På dessa lägges mossa och ofvanpå denna
granbark. Så kommer näfver och sist utanpå taket,
s. k. takved (<i>takuwid</i>). Hela denna taktäckning hindras
från att glida ned genom ett på kant ställdt bräde
(<i>tätsa</i>), och detta i sin ordning fasthålles af
de s. k. <i>tätskrokarna</i>. Väggarna i stugans inre äro
omålade och sakna tapeter. I deras ställe kan man
ännu i mycket gamla stugor få se s. k. dalmålningar
(<i>tavlur</i>) med bibliska motiv.

Fäbodarna, som i Särna kallas <i>sätrar</i> men i de öfriga
Öfre Dalsocknarna bodar (<i>buder</i>) äro vanligen af
två slag: <i>långfäbodar</i> (<i>löngbuder</i>) och <i>höst</i>- eller
<i>hemfäbodar</i> (<i>öst</i>- eller <i>embuder</i>). Långfäbodarna ägas
af många bönder gemensamt. De bönder, som tillsammans
äga en sådan fäbod, kallas <i>gälbendrer</i>. Dessa leja ett
par vallkullor (<i>gällkaller</i>) samt stundom någon pojke
till deras hjälp. Strax före eller efter midsommar,
så snart det börjar finnas bete åt kreaturen i
skogen, gör man sig i ordning att föra kreaturen
till långfäbodarna (<i>bufera</i>). Fordom har den dag
(<i>buferdain</i>), då man for till fäbodarna, varit
gemensam och bestämd för hela socknen. Numera far
hvar och en, när han vill. Vallkullorna åtföljas
af karlar, som på hästar framforsla de förråd, som
behöfvas i fäboden. Då kärrvägar vanligen saknas
till de ofta flera mil bort belägna långfäbodarna,
måste alla saker, som skola medföras, klöfjas på
hästryggen. Detta går så till, att sakerna läggas
i ett slags stora korgar (<i>mjassur</i>) af vide, hvilka
knytas till och hängas i klöfjesadeln en på hvardera
sidan om hästryggen. Karlarna stanna kvar några dagar
i fäboden för att förrätta en del arbete, t. ex. hugga
den ved, som behöfves för sommaren. Hvarje bonde
skall hålla och låta hugga upp en viss mängd ved
alltefter det antal kor, han har i fäboden. Sedan
karlarna farit hem till bygden,
äro vallkullorna lämnade åt sig själfva midt inne i
vilda skogen.

En långfäbod består vanligen af följande hus: <i>eldhus</i>
eller <i>stuga, mjölkstuga</i> och <i>fähus (fjös)</i>. Stundom
finnas både eldhus och en nyare stuga. (Angående
eldhusets och stugans utseende och inredning se ofvan
sid. 183--186). Mjölkstugan är ofta blott genom en
öfverbyggd svale skild från stugan. Stundom ligger
den dock för sig själf. Försättsplansch 11 visar
en sådan, som är försedd med en öfvervåning med en
svale utanför. Mjölkstugan saknar fönster, och längs
väggarna löpa hyllor (<i>siller</i>), på hvilka mjölk och ost
förvaras. Fähusen, som äro många till antalet, rymma
i allmänhet 8 à 10 kor. En glugg på gafvelväggen
tjänstgör som fönster. Längre ned nära golfvet finnas
två gluggar (<i>driglugger</i>) (se fig. 4), genom hvilka
gödseln skottas ut. Afträde saknas oftast. Framför
stugan brukar en eldstad finnas, som stundom är
öfverbyggd med ett tak (se fig. 5). Här kokas vatten
upp för att användas till diskning af mjölkkärl och
kittlar. I Svartbergs fäbodar i Älfdalen har jag
äfven sett en sådan eldstad försedd med väggar. Den
kallas då <i>skåln</i>. Långfäboden är ofta men icke alltid
omgifven af ängar, och på dessa ligger en eller ett
par hölador. Hela vallen är instängd med en gärdsgård
(<i>rogard</i>).

Jag vill skildra en dag vid en långfäbod. Vi väckas
redan kl. 4 på morgonen af att det börjar röra sig
i bäddarna bredvid oss på britsen. Någon stiger upp
och blåser eld i de halfslocknade glöden i spisen
och lägger på några duktiga vedträn. Snart flammar
en munter eld, och den ena efter den andra kryper
upp ur sin bädd. Kaffepannan står snart rykande
och puttrande på elden, och vi få oss en kopp varmt
kaffe, som smakar så obeskrifligt skönt i den tidiga
morgonstunden. Sedan vallkullorna ätit sin enkla
frukost, bär det af ut för att mjölka korna. Då dessa
kunna gå upp till ett antal af ända till 30 à 40,
så tar det ganska lång tid, innan detta är gjordt. Så
skall vallningen börja. Äro kullorna tre, så gå två
vall, och en stannar hemma. Korna släppas ut, den
ena af vallkullorna sätter sig i spetsen för tåget,
under det hon »kular» sina locklåtar för att få korna
att följa (se
<!-- FIXME: bild: Fig. 6. VALLKULLA PÅ VÄG TILL SKOGEN MED SINA KOR. FRÅN 
TANDBERGS FÄBOD, ORSA.
Fot. af P. Winbergh,  Orsa. -->
fig. 6). Den andra vallkullan går efter och drifver
på korna. Så bär det af ut i skogen, där vallkullorna
föra korna till platser med godt bete. I en tygpåse
(<i>slätjekuppe</i>) ha kullorna med sig en blandning af
salt, mjöl och sådor (<i>slätje</i>), hvarmed de traktera
sina fyrfotade vänner, för att de skola följa
dem. Fram emot middagen har hela sällskapet nått en
skogfri plats, där korna lägga sig ned att sofva en
stund, under det kullorna göra upp eld och äta middag
af sina medförda
<!-- FIXME: bild: Fig. 7. DIVERSE HUSGERÅDSARTIKLAR FRÅN
BALTSARS FÄBOD, ÄLFDALEN.
Fot. af P. Winbergh, Orsa. -->
förråd. En sådan hviloplats för boskapen kallas en
<i>sövol</i> (= sofkulle), och sådana göras i ordning på
vissa ställen i skogen. Efter ett par timmars hvila
bryter man åter upp och fortsätter kringströfvandet
i skogen. När det lider fram på eftermiddagen,
börja djuren själfmant dra sig mot fäbodvallen, dit
man återkommer vid 5 eller 6-tiden på aftonen. Den
hemmavarande vallkullan har under dagens lopp icke
fått ligga på latsidan. Hon har kokat mesost i en
väldig kittel, gjort ost, kärnat smör och diskat alla
mjölkbunkarna
af trä. (Se fig. 7.) När de hemkomna vallkullorna
druckit kaffe och fått litet mat, så skola korna åter
mjölkas samt utfodras för natten. Klockan kan bli både
8 och 9, innan detta är gjordt. Det börjar nu att
skymma på. Blott skenet från de väldiga vedkubbarna
i spisen upplyser stugan. Gamla Kari, som är trött
af dagens arbete, har krupit upp i spisen och fått
sin kära tobakspipa stoppad och tänd. Hennes skarpt
skurna drag afteckna sig spöklikt mot det fladdrande
eldskenet, så att man tycker sig se en gammal häxa,
som sitter vid elden och läser sina trollformler. De
andra ha nu gått till kojs, och gamla Kari finner
snart för godt att följa exemplet. Elden börjar nu
brinna ned, och snart ligger stugan i mörker. Blott
glöden stirra som lysande ögon emot en.

Så går lifvet dag efter dag sin jämna gång på
fäbodvallen. Ett angenämt afbrott i ensamheten bilda
de dagar i slutet af juli, då slåtterfolk från bygden
kommer upp till fäboden. Emellanåt kommer väl äfven
någon karl för att klöfja hem smör, ost och mesost
och i stället fylla på kullornas matförråd. Är den
besökande väntad, så har man af gammalt haft det
bruket, att man tar en bit af den lösa ostmassan,
innan denna lägges i ostformen. Denna bit kallas
<i>wöstmojsi</i> och bjudes ät den främmande såsom ett
alldeles särskildt ynnestbevis. I Skattungbyn och
Ore råder det bruket, att en viss söndag, oftast den
tredje söndagen efter midsommar, går ungdomen från
någon närbelägen by upp till fäbodvallen, där den
trakteras med långmjölk (<i>fil</i>), hvaraf denna söndag
fått namnet (<i>filsundajn</i>). Sedan leker och dansar man
hela natten. Vistelsen i långfäbodarna räcker till
slutet af augusti eller början af september.

Hemfäbodarna ha i allmänhet icke bevarat så
mycket af den ursprungliga fäbodkaraktären som
långfäbodarna. När man för första gången ser en
hemfäbodvall, t. ex. Fryksås i Orsa, så kan man nästan
tro, att man kommit till en vanlig bondby. Man går
fäbodgatan framåt och ser den ena stugan efter den
andra omgifven af uthus. Genom en grind komma vi in i
en portgång, som kallas <i>fjosgrinnskäl</i>, därför att den
ligger mellan fähuset (<i>fjos</i>) och fähusladan
(<i>fjoslada</i>). Vi gå vidare och komma in på den
kringbyggda gården. Rakt framför oss ligger
fäbodstugan och stallet (<i>stöll</i>), som skiljes från
stugan blott genom ett vedlider (<i>widogrinnskäl</i>) (se
fig. 8). Ytterst ligger kanske afträdet (<i>skalajs</i>)
som aldrig saknas i en hemfäbod. Andra hus på
gården äro brässelboden (<i>bräsbudi</i>), där man hackar
halm, som skall användas till sörpa åt korna, ladan
(<i>truskladd</i>), och härbret (<i>ärber</i>), som användes som
mat- och förrådsbod (se fig. 12). Äfven en badstu
(<i>tösstuga</i>), använd till torkning af säd, påträffas
stundom i en hemfäbod. Hvarje familj har här sin egen
gård, så att grannarnas antal i en hemfäbod kan gå
upp ända till 30 à 40. Hela familjen flyttar ofta
till fäboden, och lifvet gestaltar sig därför här
på ungefär samma sätt som nere på bygden. Karlarna
måste ständigt vara på flyttande fot för att kunna
sköta jordbruket både här och hemma; i hemfäbodarna
finnas nämligen ofta ganska stora odlingar, hvilket
icke är fallet i långfäbodarna, så att en bonde här
kanske kan ha en lika stor egendom som hemma att
sköta. Den tid, då man vistas i hemfäbodarna, växlar
mycket. Ursprungligen har man haft kreaturen här någon
tid påförsommaren till en vecka före midsommar. Så
förde man korna till långfäboden, där de fingo
stanna till någon vecka in i september. Därefter
flyttades de tillbaka till hemfäboden, dit då hela
familjen flyttade och där den stannade in i oktober,
allteftersom fodret räckte för kreaturen. Dessa
förhållanden hafva nu ändrats mycket, beroende på att
många icke hafva några långfäbodar eller icke bry sig
om att sända kreaturen dit. I stället ha de dem hela
sommaren i hemfäboden, som de då lämna redan i första
hälften af september. Sedan flyttar en del åter dit
i november och stannar ofta ända till jul.

I Särna finnas blott hemfäbodar, där man stannar ända
in i oktober, ofta tills den första snön faller.

På mycket gamla hus i Älfdalens fäbodar påträffar
man stundom inskrifter med s. k. dalska runor. Dessa
äro en afart af de gamla nordiska runorna och ha ända
till början
<!-- FIXME: bild: Fig. 8. FÄBODSTQGA I SÖDRA BOMANSBERG,
MORA. TILL V. STALLET SKILDT FRÅN
STUGAN GENOM VEDLIDRET.
Fot. af P. Winbergh, Orsa. -->
af 1800-talet varit det enda skriftliga
meddelelsemedel, bönderna känt till. I ett gammalt
eldhus i Baltsars fäbodar i Älfdalen fann jag en
längre runinskrift i stocken öfver dörren. Den lyder
så:

<i>1750 Den 21 september. Led mig Jesu (h}är lifet til
täd räta vandringsmål.</i>

Om denna fäbod Baltsar vet folktraditionen berätta,
att den en gång varit tillflyktsort för en person
vid namn
<!-- FIXME: bild: Fig. 9. FÄBODSTUGA I DET »RIKA ORSA».
Fot. af P. Winbergh, Orsa. -->
Baltsar, som för någon förbrytelse måste gömma
sig undan lagens arm i norra Älfdalens stora
skogstrakter. Omöjligt är det icke, att det är denne
Baltsar, som ristat denna bön öfver dörren till
sitt eldhus för att ständigt ha det för sina ögon,
när han i sin undangömda tillflyktsort kommit till
ånger öfver sina förbrytelser.

Ännu så sent som 1768 ha vallkullor känt konsten
att rista runor. Så står det på ett annat ställe i
Baltsar:

<i>KOD 1768 afver gät</i>, d. v. s. Karin (eller Kerstin)
Olsdotter har vallat 1768.
Äfven andra kortare inskrifter har jag hittat i andra
fäbodar i Älfdalen.

Det är klart, att tron på en mängd öfvernaturliga
väsen, som skola hålla till i skogar och vattendrag,
måste vara särskildt stark hos personer, som lefva
afskilda från andra människor. Därför finner man äfven
nästan alla sägner om troll, skogsrån och vattenrån
knutna till fäbodar. Från ett för
<!-- FIXME: bild: Fig. 10. RYGGÅSSTUGA FRÅN TANDBERGS FÄBOD, ORSA.
Fot. af P. Winbergh, Orsa. -->
länge sedan öfvergifvet fäbodställe, Talltomt i Orsa,
berättas följande sägen:

Långt tillbaka i tiden fanns det ett fäbodställe vid
Draggen i Orsa, som hette Talltomt. En gång hände
det, att en kulla stannade kvar där öfver jul. Sent
på julafton steg en främmande kvinna in i stugan. Hon
bar på armen ett lindebarn, som hon började linda. Då
råkade lindan falla i elden. Kullan skyndade sig
att rycka ut den och vann därigenom den främmandes
välbehag. Denna lofvade att till tack tala om för
kullan något, som skulle hända henne.
Innan det blef natt, skulle det komma två pojkar, som
ämnade fria till henne, och den ene af dem borde hon
svara ja. Strax efter det den främmande kvinnan gått,
kommo också de båda pojkarna och framställde sitt
ärende. Hon gaf då den ene af dem sitt jaord. Dagen
därpå skulle det bli bröllop, och då skulle det komma
mycket folk, som inte kullan kände igen. Men hon
skulle i alla fall inte bli rädd för dem. Följande
dag kom en kvinna dit för att kläda kullan till brud
<!-- FIXME: bild: Fig. II. HEMFÄBODSTUGA I RISBERG, ÄLFDALEN.
Fot. af P. Winbergh, Orsa. -->
och göra i ordning all maten till bröllopet.
Snart kommo också de inbjudna, och bröllopet var i
full gång.

Emellertid hade den andre pojken under tiden i form af
en hund skyndat ned till bygden för att varsko kullans
far. Denne satt som bäst i julottan, då en hund kom
inspringande i kyrkan och tre gånger ropade: »Doi
doter stond braid börti Talltömt» (= din dotter står
brud i Talltomt). Fadern skyndade då ut och satte för
hästen samt for i väg till Talltomt. Kommen utanför
stugan fick han se, att denna var full med främmande
folk, hvarför han anade, att något trollskap var å
färde. Han tog då en yxa och kastade
den öfver taket på stugan. Då bar det af ut med
allt folket, men i förbifarten sökte de rycka af
kullan hennes bröllopsstass, ty hade detta lyckats,
så skulle hon ha varit i deras våld. Kullan slog
emellertid armarna i kors öfver bröstet, så att
trollen kunde inte få af henne kläderna, utan hon
fick ha kvar dem som ett minne af sitt äfventyr i
fäbodarna. Brudkronan skall hon sedan, enligt en
variant af sägnen, ha skänkt till kyrkan.

Trollen uppenbara sig ofta i fäbodarna i form af
en fru. Det vanliga namnet på trollfrun är i Orsa
<i>grannasmor</i>. Då man tilltalar henne, titulerar man
henne <i>kära mor</i>. Om hon på natten genom buller stör
fäbodfolkets hvila, så kan man få bort henne genom
att säga: »Nu, kära mor, skall du låta oss vara
i fred.» »Grannasmor» tros ha boskap, som hon går
vall med i skogen. Så kan man om natten höra hennes
»kulande» i skogen. Hennes kor skola vara särdeles
feta och präktiga. Finnarna i Orsa sägas ha kor,
som härstamma från »grannasmors» hjord och därför
anses vara af en särdeles god ras. »Grannasmor»
har äfven fäbodar, vanligen öfvergifna fäbodvallar,
där hon har korna i bet. Så kan man få se henne midt
på vintern komma gående på någon fäbodväg med alla
sina kreatur. När vallkullan går i skogen och söker
efter sina bortkomna kor, så blir hon lätt förvillad
af »grannasmor», som låter henne höra ljudet af
koskällor här och där i skogen, utan att hon sedan
kan finna kreaturen där. Det gäller då för henne
att »komma ihåg sig», som det heter, ty eljest kan
hon bli narrad rundtom i skogen. Särskildt rädd för
grannasmor har man varit, då man haft barn med sig i
fäbodarna, ty sådana lockar hon gärna bort. En kvinna
hade en gång tappat bort två barn i skogen och sökte
länge efter dem. Till slut ropade hon: »Om du ger mig
tillbaka barnen, så skall du få bästa kokkitteln af
mig.» Då kommo barnen genast till rätta. Det befanns
då, att de följt en främmande kvinna, som varit lik
modern. Om »grannasmor» möter någon i skogen, så kan
hon förvända synen på denne, så att han inte känner
igen sina egna anhöriga. En sådan person blir inte
löst ur 
förtrollningen, förrän man kastat en knif eller något
annat föremål af stål öfver honom. Detta skall man
äfven göra med kreaturen på morgonen, innan de släppas
ut i skogen, ty annars kan »grannasmor» locka bort
dem, så att de icke komma hem till kvällen. Korna
kunna äfven förtrollas af illasinnade kvinnor. En
malungskvinna hade en gång bedt att få låna en ko
öfver sommaren. Bondhustrun, som ägde kon, svarade
henne, att kon var så snäll att gå hem om kvällarna
och mjölkade så bra, att hon ville inte låna bort
den. »Hon kan väl låta bli att gå hem för dig då»,
utbrast malungskvinnan förargad. När kon sedan
släpptes ut i skogen, så kom hon inte hem till
kvällen. När man då gick ut att söka efter henne,
så fann man, att hon gått omkring i en rundel
och inte kunnat komma från detta ställe. Det var
malungskvinnans hämnd.

Det är numera ytterst svårt att komma öfver gamla
vallvisor, som förr i tiden nog sjungits mycket af
vallkullorna. Bland de få jag upptecknat må nämnas
följande från Orsa:

 Djeter ö tackor
 djing uppo jenn wöll,
 dem beddest te fö waila
 iring jenn töll.
 Dem kumo ö wil a sölt,
 ö sumör wil a mölt,
 ö sumör wil a smick smock i sköllan.

I öfversättning:

 Getter och tackor
 gingo på en vall,
 de bådo att få hvila
 omkring en tall.
 De komma och vilja ha salt,
 och somliga vilja ha malt,
 och somliga vilja ha smäll i skallen.

Fäbodarna gå ett olika öde till mötes. I allmänhet
anses fäbodväsendet icke vara lönande. Därför händer
det, att man slår sig ned i en hemfäbod året om,
då utrymmet
och jordlapparna bli alltför små hemma i byn. Så ha
flera stora byar i Orsa, t. ex. Hornberga, Torsmo och
Grafberg, ända till för några och trettio år sedan
varit hemfäbodar. Andra åter, särskildt långfäbodar,
öfvergifvas och få förfalla. Så kommer väl en dag,
då äfven de sista fäbodarna äro öfvergifna. Den
resande, som kommer hit med sinnet fylldt af diktarnas
sätersagor, skall förgäfves lyssna efter vallkullans
lockrop, skällornas pinglande och kornas råmande. På
det ställe, där så mången vallkulla med näfverluren
gifvit sin längtan luft i vemodsfyllda toner, där
skall han blott finna några halft förmultnade stockar
och några kringkastade stenar, bland hvilka björk och
al spirat upp. Han skall höra fäbodbäckens porlande
och skogens sus, men de skola blott hviska till honom
om alltings förgängelse.

<!-- FIXME: bild: Fig. 12. »HÄRBRE» I KRUPPA FÄBOD, SKATTUNGBYN.
Fot. af P. Winbergh, Orsa. -->
</chapter>
<chapter name="Abisko och utflykterna från Abiskostugan.">
<!-- FIXME: bild: KUOTOTJÅKKO.
Fot. af Otto Sjögren. -->

ABISKO OCH UTFLYKTERNA FRÅN ABISKOSTUGAN.

AF

OTTO SJÖGREN.

<!-- FIXME: bild --> Det har länge varit ett önskemål att midt i vildmarken,
vid fjällens fot men inom bekvämt räckhåll för
civilisationen finna ett utflyktscentrum, som i sig
förenar möjligheten af att få odeladt idka natur- och 
fjällif med utsikten att på rimlig tid och utan
onödiga ansträngningar komma dit och dän. Sedan ett
par år ha vi fått två sådana centra i fjälltrakterna
vid Torneträsk, Abisko- och Vassijaurestugorna,
ett par af Turistföreningens senaste skapelser till
turisttrafikens befrämjande.

Det är en oskattbar fördel hos dessa hyddor som
exkursionscentra att, ehuru de ligga skilda af endast
någon timmes järnvägsfärd, deras närmaste omgifningar
dock representera så olika typer.

Vassijaurestugan ligger i skogsgränsen, där den
bruna fjällheden tager vid. Under sig och åt norr
har man ett
småkuperadt, af sjöar och kärr söndersplittradt
urbergslandskap, längst bort i horisonten omramadt af
en rad stolta snöfjäll. Mot söder har man högfjällen
inpå sig; heden med sin dvärgbjörk och sitt polarvide
kryper försiktigt steg för steg upp i skydd af
fjällbranten in bland snödrifvorna och blockrasen. I
Vassijaure är man uppe i fjällen -- man behöfver ej gå
långt, förrän man är midt i en verklig högfjällsdal
eller klättrar bland täta drifver af evig snö.

<!-- FIXME: bild: ABISKOJOKKS DELTA.
Fot. af Otto Sjögren. -->

I Abisko är naturen en annan. Högfjällen ligga på
längre håll som en fonddekoration. Man befinner sig
i bottnen af en bred och skogklädd dalslätt.

Visserligen ha järnvägsarbetarna farit illa fram
med skogen och järnvägsingenjörerna än värre med
det härliga fallet -- men aflägsnar man sig några
steg från banan, är man snart ute i den orörda,
poetiska vildmarken. Fjärrvyerna äro alltjämt lika
enastående, Torneträsk alltjämt lika majestätiskt,
vare sig solen glittrar öfver hvitskummiga vågor,
eller aftonrodnaden på fjällen speglar sig i sjön.
Låt oss tänka oss panoramat från Abiskostugan eller
bättre från järnvägsbanken öfver Abiskojokk. Rätt
under oss brusar älfven i sin djupa klippränna. Öfver
och emellan de svartgrå klipporna lyser björkens
späda grönska. Låt blicken följa älfvens slingrande
lopp ned mot träsket. Ett par hundra meter åt norr
bryter den sig ut ur sin långa raka klippbädd, och
efter ett kort sicksacklopp genom de i 
<!-- FIXME: bild: ABISKOSUOLO.
Fot. af Otto Sjögren. -->
korsande riktningar förklyftade skiffrarna, lämna de
lodräta klipporna rum för låga björkbevuxna hällar
och sandstränder, tills älfven efter ett sista litet
fall delar sig kring en vacker deltaö.

Och där utanför breder träsket ut sig till sin
största och djupaste bassäng. <footnote>Med en minsta diameter 
af 9 km. och ett maximidjup af 150 m.</footnote> Sandbankarna
utanför Abiskojokks mynning skjuta långt ut i sjön;
bränningarna lysa hvita ännu bortåt en kilometer från
land. Strax österut höjer sig 
Abiskosuolo, ön dit hvarje turist måste ro öfver för att
se Somaslaki spegla sig i sjön.

Den norra stranden krönes af en sammanhängande, mot
sjön tvärbrant ås af långsträckta fjäll, som alla
hålla sig vid 1,100 m. höjd. Mot öster försvinner
träsket långt bort i fjärran som en norsk fjord,
när den löper ut i hafvet. Där längst borta vid
horisonten rätt öfver Stordalslåglandet sticker en
rundad bergkulle upp -- det är Ripainen vid sjöns
nordöstra vik, Laimolahti -- fem mil österut.

Mot öster och söder sväller Abiskodalen ut till
ett bredt, björkbevuxet slättland, som sakta
terrassformigt höjer sig upp mot fjällens fot. Det är
ett småkuperadt landskap, fylldt af moränkullar och
myrar. Här och där glänser en liten vattenyta fram
eller höjer sig en naken skifferknall ur björkskogens
ljusa grönska.

Där bakom reser sig tvärbrant i en halfkrets
Abiskodalens härliga alpkedja med bländande snötoppar
och brungrå stup. Det är denna fjällkedja, som gör
Abisko till den turistort det kommer att bli. Hvem
nämner Abisko, utan att genast tänka på Lapporten,
och hvilken amatör vågar taga en fotografi, där ej
denna eller Nuoljafjället är med? Och Pallimtjåkkos
långa snöås och Somaslakis bländhvita kägla höra till
det finaste, Sverige har att uppvisa. Närmast öfver
oss ha vi Nuolja -- på nära håll ett fult, klumpigt
lågfjäll, men från Abisko en imponerande bergmassa med
en yr vildbäck och i skogsgränsen saftiga örtängar,
där man kan ligga och drömma timme efter timme --
och från Björkliden en rik, sydländskt leende gräs-
och björksluttning.

Redan det att se detta panorama en tidig morgonstund
mot ljusblå sommarhimmel är väl värdt två dygns
järnvägsresa. Lägger man då därtill de rika och
omväxlande utfärder, som man från Abisko kan göra
åt alla håll, kan man verkligen förvåna sig öfver
att den verkliga turistströmmen, som stannar någon
tid på ett vackert ställe, ännu under andra sommaren
varit så pass obetydlig.

Abisko är annars en sommarplats, som bra mycket närmar
sig idealet. Vid Vassijaure och andra högfjällshyddor
<!-- FIXME: bild: VY ÖFVER TORNETRÄSK OFVANFÖR ABISKO.
Fot. af O. Halldin. -->
är man så oerhördt beroende af vädret. I solsken
äro de som en härlig dröm, men då regnet börjar,
kommer ett sorgligt uppvaknande. Och i Vassijaure
har det under de senaste somrarna regnat väl mycket
under turistsäsongen. På hösten däremot, då ingen
människa varit där, har ofta rådt det charmantaste
sommarväder med ostan och klar horisont.

Vid Abisko kan det ju emellanåt regna rätt obehagligt,
men  det är sällan långvarigt eller farligt regn.
Och äfven
<!-- FIXME: bild: LAPPORTEN.
Fot. af Otto Sjögren. -->
om det skulle vara ett par dagar, betyder det föga,
ty i nio fall af tio stannar regnet af mot kvällen. Man
gör då bara natten till dag, i vildmarken liksom i
staden, men med ofantligt mycket bättre resultat.

För öfrigt ter sig Torneträsk nästan fördelaktigast
under uppehållet mellan två regnskurar, då dimmorna
stiga upp som moln längs fjällsluttningarna och
dagrarna växla på sjöns spegel. Så fantastiska och
imponerande, som fjällen förefalla, då de skymta
mellan drifvande dimmor, bli de aldrig annars. Och
på närmaste håll har man alltid Abiskojokks s. k. 
kanjon, som lämnar ett intressant studieobjekt
mellan regnbyarna.

Men frånsedt dessa enstaka regndagar, som man alltid
kan vänta ut, helst om man har litet lektyr med
sig -- kan man i allmänhet räkna på angenämt väder i
Abisko. Och då kunna ett par veckor där uppe verkligen
bli bland de bästa minnena i ens lif.

<!-- FIXME: bild: ABISKOJOKKS KLIPPVÄGG.
Fot. af Otto Sjögren. -->

Men då gäller det naturligtvis att vara på rörlig
fot. Turisthyddan är centrum och hviloplatsen med
lagad mat och varma bäddar -- men bör ej bli något
annat. I sammanhang härmed måste jag upprepa det
mångomtuggade budet: använd för all del lämplig
beklädnad! Med gula skor och långa kjolar kommer
man just icke långt i fjälltrakter, allra minst
i Lappland. Vill man aflägsna sig tio steg från
järnvägsbanken, <i>måste</i> man ha lappskor eller vattentäta
fjällskor.

Som jag förut nämnt, ingå i Abiskotraktens geografiska
typ tre primärelement: fjällen, dalslätten och
sjön. Alla tre,
<!-- FIXME: bild -->
<!-- FIXME: bild -->
som sällan äro så harmoniskt förenade som här,
erbjuda stort intresse för turisten -- naturligtvis
fjällen mest. Men man bör för fjällens majestät och
sjöns väna behag ej glömma den tredje af systrarna --
den gröna slätten med dess forsande älfvar och leende
björkängar.

Man behöfver blott följa Abiskojokks högra eller
vänstra strand några kilometer uppåt -- t. ex. till
den punkt, där Kårsovaggejokk och Nissonjokk rinna
in i hufvudälfven --
<!-- FIXME: bild: ABISKOALPERNA FRÅN JEPRINSUOLO.
Fot. af S. Ekman. -->
för att få ett fullödigt intryck af hur rik en så
nordlig fjälldal kan vara. Man går i en doftande
park uppför jämna björk- och tallklädda terrasser med
den härligaste undervegetation. Mellan träden skymta
Abiskojokks forsar och långt i fjärran fjällens snö.

Eller gå materialvägen till Björkliden och dess
charmanta fall -- eller följ Kåppasjokk upp på Nuoljas
nordvästsluttning -- och du skall få en helt annan
uppfattning af denna för den ytliga turisten så
obetydliga och tarfliga vegetation, som fyller
Abiskodalens slättland.
Men man måste dock medge, att det är sjön, som
förlänar Abisko dess största behag, ger det dess
karaktäristiska prägel. Vackra snöfjäll ha vi godt
om i Lappland, bara vi kunna komma åt dem -- härliga,
örtrika fjällsluttningar saknas icke -- men detta är
det enda ställe i Sverige, där snöfjällen spegla sig
i en sjö af så imponerande dimensioner. Torneträsk är
Sveriges största och en af dess vackraste fjällsjöar;
det är Sveriges enda stora alpsjö.

Under två månaders arbeten sistlidna sommar hade jag
tillfälle att lära känna trakten kring Torneträsk och
själf göra de flesta utfärder, som för en turist kunna
vara af något större intresse. Jag skall nu lämna
en öfversikt af normalexkursionerna från Abisko,
men vill först begagna tillfället att uppmana de
turister, som med ledning af dessa skildringar
företaga någon utfärd, att omsorgsfullt och utan
själföfverskattning pröfva sig själfva och därefter
besluta sig för hvilken väg de skola välja. Det är
visserligen sant, att fjälluften kan göra underverk,
men man bör aldrig räkna på dessa. Så är det också
det, att många af de vackraste utsikterna kunna köpas
för mycket billigt pris. Nuolja t. ex. kan bestigas
af ett barn, men erbjuder icke desto mindre utsikter,
som om man ej är alltför stor gourmet, kunna täfla
med Kårsodalens om också ej med Somaslakis.

II.

Hittills har det stående programmet för utfärder från
Abiskostugan varit detta: Björkliden, Nuolja. Det
är också utan diskussion det förståndigaste för de
turister, som ha ondt om tid. Har man den minsta
träning, kräfver hvar för sig blott en del af dagen --
tillsammans kunna de göras på en dag.

För att komma till <i>Björkliden</i>, betjänar man sig af
ett morgontåg. Vägen är kort. Efter 20 minuters
färd längs Nuoljasluttningen är man framme i den
mest idylliska sydländska dal, där allt är sol och
grönska. För besöket vid Silfverfallet bör man följa
den östra stranden af Rakasjokk.
Visserligen ser man fallets nedre parti något bättre
från den västra stranden, men om man ej har tur med
båt, är man afstängd från möjligheten att få se hvad
som är vackrare än Silfverfallet: den lilla lagunen
med dalen uppåt Nuolja till. Man ser också Rakasjokks
klippränna betydligt
<!-- FIXME: bild: SILFVERFALLET VID BJÖRKLIDEN.
Fot. af O. Halldin. -->
bättre frän östra stranden och får tillfälle att göra
bekantskap med dess för naturforskaren synnerligen
intressanta högre partin.

Har man tid på sig, bör man ej försumma att från
Silfverfallet gå upp på åsen mellan Rakasjokk
och Kåppasjokk. Utsikten därifrån mot Abisko är
synnerligen vacker. Äfven Kåppasjokk har vid sin
mynning, liksom nästan alla
älfvar, som löpa ut i Torneträsk, vackra laguner och
strandvallar, som kunna vara värda ett besök.

Från Björkliden bör man <i>gå</i> hem till Abisko. På
materialvägen blir det endast 7 km. Vägen är
jämförelsevis bekväm, fastän något blöt här och
där. Ingenstädes i närheten af banan har man tillfälle
att beundra en så vacker vegetation som vid denna
väg längs Nuoljabranten. Vid
<!-- FIXME: bild: BJÖRKLIDEN (RAKASJOKKS MELLERSTA KANJON).
Fot. af O. Halldin. -->
Nuoljatunnelns östra ända lämnar man
materialvägen och går sedan banan fram till stugan.

<i>Nuolja</i>. Jag vet intet svenskt fjäll, som i förhållande
till sin lättillgänglighet ger så mycken valuta
som Nuolja. Tar man det från rätta hållet, är det
en barnlek att taga sig upp till toppen, om man ej
ledsnar på det hela; ty det är ett egendomligt faktum,
att af alla de många turister, som tills dato börjat
bestigningen af Nuolja, ha väl hälften stannat på
vägen, just då de svårigheter, som möjligen funnos,
voro
besegrade. Sedan man passerat skogsgränsen,
slutar nämligen den brantare stigningen snart och
ersättes af en mycket långsam, kullig sådan, liksom
å Västerfjället från Bydalen. Gång på gång kommer
man nu upp på en sådan kulle och ser en ny resa sig
några tiotal meter högre upp. Man tror det är toppen,
men väl ditkommen ser man en ny; detta upprepas
åtskilliga gånger. Utsikten från de första kullarna
är redan så pass storslagen, att man tror att toppen
ej kan ge mer och så vända de bekvämare af turisterna,
sedan de forcerat
<!-- FIXME: bild: NUOLJA.
Fot. af Otto Sjögren. -->
ett par »toppar», kanske 100 meter under den verkliga
toppen. Men de göra en stor förlust. Ty åt sydväst och
väster öppna sig från toppen vidder af snö och is och
emellan dem skarpa kammar, som verkligen imponera.

Från Abisko är den trefligaste vägen att följa
vildbäcken ofvan turisthyddan på dess norra strand,
men på ett par hundra meters afstånd från bäckfåran. I
jämnhöjd med det stora vattenfallet är den kritiska
punkten. Drar man sig där något åt höger, tar man
sig emellertid med lätthet uppför
den brantare stigningen. Därefter är färden så
lätt, att man nästan skäms.

Utsikten vidgar sig alltjämt. Abiskodalen ligger under
oss med sin slingrande silfverstrimma. Alpkedjan i
söder blir alltmer imponerande. Adnetjåkkos snöcirkus
kommer alltmera till sin rätt, och utsikten öfver
Torneträsk är betydligt grannare än Storsjön från
Drommen.

<!-- FIXME: bild: NUOLJABRANTEN.
Fot. af Otto Sjögren. -->

Vi stiga högre. Dvärgbjörken har kastat sig omkull
och kryper sakta uppåt, platt utsträckt mot marken;
det gäller att gripa fast tag och hålla sig kvar,
när snöstormarna yra. Ur den bruna mossmattan lysa
enstaka skära och hvita stånd af Ranunculus glacialis
-- vi äro uppe bland de ständiga snödrifvorna.

En sista stormning af en liten kulle, och vi ha nått
toppen. Utsikten är grann, men mindre en högfjällsvy
än en fjärrsyn. Det är endast i väster som snövidderna
komma
<!-- FIMXE: bild: ABISKOALPERNA FRÅN NUOLJAS TOPP.
Fot. af Otto Sjögren. -->

<!-- FIXME: bild: LAGUN ÖSTER OM SILFVERFALLET.
Fot. af Otto Sjögren. -->
inpå oss, men där äro de också ganska storslagna. Det
vackraste blir dock Pålnoviken med Bardodalen.

För nedstigandet kan man välja flera vägar, jag har
försökt tre. Den kortaste är rätt nedför Nuoljabranten
öfver östra tunnelmynningen, men den kan endast
rekommenderas för tränade alpinister. Den behagligaste
och vackraste är rätt på Björkliden. Sluttningen är
jämn och bjuder på en mängd nya motiv för kameran. Med
en timmes rast på toppen kan en normal fotgängare
ledigt gå från Abisko till Björkliden öfver Nuolja på
6 timmar. Det bör dock rekommenderas att taga ännu
ett par timmar på sig, ty under såväl uppstigandet
som vandringen nedåt Björkliden träffar man en mängd
intressanta detaljer, som förtjäna sin rast och
sin plåt. -- En van fotgängare kombinerar lätt denna
utflykt öfver Nuolja till Björkliden med besöket vid
Silfverfallet och marschen hem längs materialvägen.

III.

<i>Pålnoviken</i>. Är det någon möjlighet att skaffa roddare
och båt, bör man alltid försöka att komma öfver till
norra stranden af sjön. Från denna strand erbjuda
sig utsikter öfver Abiskoalperna, som söka sin
like. Själfva »andra sidan» har också sina behag. Så
rika och vackra skogsängar som vid Snuorajokk,
Pesisjokk eller Pålnoviken får man verkligen leta
efter på sydstranden.

Pålnoviken har en extra attraktionskraft för
turisten: där kan man i regeln räkna på att träffa ett
lappläger. Det finnes öfver hufvud taget få företag,
som äro så osäkra som att ge sig ut och leta efter
lappar. Visserligen ligga de år efter år ungefär på
samma platser, men då lapparna i dessa trakter nu
börjat lägga sig till med kor och försumma renarna
under sommaren, bli de beroende af gräsbetena i
kåtornas närmaste omgifning och få därför flytta
ganska ofta. Inom räckhåll från Abisko har man i
regeln tre lappläger: Rautasjärvi, Pålnoviken och
Ripaisenjoki i sjöns nordöstra ända. 
Det är i alla fall bekvämast att resa till Pålnoviken
för att besöka lapplägret. Färden dit i båt kan vara
ofantligt behaglig, lägret ligger mycket vackert,
och det torde i allmänhet vara bebodt.

Det var åtminstone förra sommaren lättast att få båt
och roddare från Björkliden, och därför reste de flesta
turister, som besökte Pålnoviken dit, hvarifrån det
blott är 12 km. rodd fram till lapplägret. Kan man
få båt och roddare i Abisko, är det ju trefligare --
då kan man gå tvärsöfver sjön till Jeprinsuolo,
tälta där och sedan ro längs norra stranden af
sjön. Ror man direkt, tar man lämpligen en kafferast
på Pjeskenjarkas yttersta udde. Där finnas några
idylliska småholmar och vikar med charmanta utsikter.

Pålnoviken är den läckraste idyllen vid
Torneträsk. Vegetationen är ovanligt kraftig -- såge
man ej fjällen, skulle man tro sig vara någonstädes
på ostkusten af mellersta Sverige. På västsidan af
den innersta viken ligger lapplägret, sommaren 1904
tre kåtor med talrika invånare. För man med sig ett
tält, slås det upp bland björkarna på strandbranten --
hvarom icke, slår man sig till ro i en lappkåta.

Jag glömmer aldrig den natt jag i somras tillbragte
vid Pålnoviken. Solskimret dröjde kvar i nordväst;
skyarna voro purprade, fastän midnattstimmen var
inne, och i Lapporten, som skimrade i magisk glans,
stod månen. Det var en natt, då ingen kunde sofva.

Från lapplägret är det icke långt öfver till norska
gränsen. En kvarts långsam stigning uppför de gamla
strandterrasserna genom parkartad björkskog, hög och
vacker som i Södermanland, men med smörbollar och
Pedicularis lapponica och fjällviol i gräsmattan --
och man är på norskt område. Från röset öppnar sig
en härlig utsikt öfver Bardodalen.

På återvägen till Abisko hissar man segel, en kappa,
sofsäckens vaxduk eller en handduk, och för den friska
nordvästen går det brusande fram mot Abisko.

<i>Rautasjärvi</i>. Det andra stora lapplägret i
Abiskos närhet ligger vid Allesjokks utflöde i
Rautasjärvi. Det är helt
andra svårigheter, som möta turisten än vid
nyss skildrade exkursion, men det är också vida
intressantare väg. I stället för att sitta i en
bekväm båt får man gå två och en half mil i hvardera
riktningen på fjällstigar, som nå upp till 1,000
m. höjd, och som det torde vara alldeles omöjligt att
få någon lots eller bärare, måste man kunna konsten
att taga sig fram i fjällen, något som för resten
är enkelt nog; och man får, hvad som värre är, själf
släpa på hela sin utrustning.

<!-- FIXME:bild: SÖRDALEN FRÅN PÅLNORÖSET.
Fot. af Otto Sjögren. -->

Det är två ungefär lika höga och bekväma fjällpass
som leda till Rautasjärvi: genom Tjuonavagge och
Nissonvagge. Det är bäst att taga det förra på bort-
och det senare på hemvägen.<footnote>Alltså i omvänd ordning mot hvad som här nedan skildras.</footnote> Man får då se fjällen
under något olika synvinkel, och det vinna de på.

Vi voro tre kamrater, som bröto upp från Abisko något
efter middagen, naturligtvis ett par timmar senare
än vi beslutat. Dagen var het, och vi hade rätt tung
packning: kameror, håfvar, linor och ett par dagars
proviant. Vi ledo
också af värmen, till dess vi hunnit öfver
skogsgränsen, där de friska fjällfläktarna började
svalka oss. I björkskogen är terrängen småkuperad,
man går öfver den ena lilla moränen efter den andra,
kring otaliga tjärnar och små myrar förbi Njakatjavelk
och kartans höjdsifFra 639 m., hvarifrån man har en
vacker utsikt öfver Torneträsk.

Något högre upp börjar björkskogen bli
glesare och luften vidgas -- fjällheden med de
sista rododendron och
<!-- FIXME: bild: NISSONJOKK.
Fot. af Otto Sjögren. -->
talrika alpsippor tager vid. Det dröjer ej länge,
innan man befinner sig midt i ett mycket kuriöst
moränlandskap. Hela trakten är ett nätverk
af gruskullar med mellanliggande små sänkor,
oftast upptagna af en spegelklar tjärn, hvilken
omkransas af låga björkar, som här kunna trotsa
fjällstormarna. 

Snart lämnar man äfven denna del af
dalslätten bakom sig och kommer in i Nissonjokks
dalgång. Älfven har skurit sig djupt ned genom
skiffrarna; den rinner emellan inemot ett tjugutal
meter höga nästan lodräta väggar. De 
permanenta snöfläckarna börja gå ned mot dalbottnen;
isbryggorna ligga tätt öfver älfven. Torneträsk
försvinner, dalen gör en liten krök, och vi äro
omgifna af branta berg på alla sidor. Själfva
dalbottnen vidgar sig och breder ut sig till en bred
bädd, där floden långsamt strömmar fram i talrika
rännilar, som skiljas och förenas i brokigt virrvarr.

Till sist får dalen nästan ingen sluttning --
vi äro i passet. Nissontjåkkos amfibolithjässa
reser sig nästan 
<!-- FIXME: bild: ALLESJOKKS DELTA I RAUTASJÄRVI.
Fot. af Otto Sjögren. -->
tvärbrant öfver de mjukare skiffrar, som bilda den breda
och plana dalbottnen. På andra sidan öppnar sig
en snöhöljd dal inåt Adnetjåkko. Vi svänga rundt
Kielaspuoltatjåkkos låga rygg, och det härligaste
panorama öppnar sig för våra ögon. Rätt under oss ha
vi Rautasjärvis blågröna vatten, i söder begränsadt
af ett tvärt bergsstup. I sydväst snötopp vid
snötopp i Allesvagge -- mot väster och öster branta
fjällsluttningar -- men längst borta i sydost blånande
höjder utan snö.
Vi hunno fram till björkgränsen vid niotiden på
kvällen och blefvo gästfritt mottagna i lappkåtorna,
som här ligga i själfva skogsgränsen, ett par km. från
sjön, med en utsikt, som ej finnes på många ställen
i Sverige.

Det dröjde långt fram på natten, innan det blef
någon hvila af. Den lapska matlagningen har just
inte brådtom -- och detsamma är fallet, när maten
skall förtäras. Efteråt en blossande pipa i kåtans
halfskymning, vid ljudet af 
<!-- FIXME: bild: RAUTASJÄRVI MOT VÄSTER.
Fot. af Otto Sjögren. -->
björkbrasans sakta knastrande och lapparnas söfvande prat --
och sedan till kojs på renhudar och storbrokiga filtar
kring den pyrande elden.

Nästa morgon kommer med klar, ljusblå luft,
mot hvilken snön på fjällen ter sig i bedårande
prakt. Sedan vi slitit i några gamla senor, som
skulle föreställa torkad renbog, gingo vi nedför
björksluttningen till sjöstranden. Efter en stund kom
en lappbåt, låg, smal, lång och rank med en liten
tös som roddare -- och efter många besvärligheter
och påstötningar
på sandbankarna i Allesjokks delta hade vi lämnat
öarna med sina fiskarkåtor bakom oss och lade till
på södra stranden af sjön med dess stora lappby. Här
hade vi den oturen att träffa på två læstadianska
predikanter. Dessa sågo genast, att vi ej hade den
rätta tron, och började se på oss snedare än som var
trefligt. Genom Mikkel Nias bemedling lyckades vi dock
få låna en båt, och så begåfvo vi oss ut på arbete.

<!-- FIXME: bild: RAUTASJÄRVI MOT ÖSTER.
Fot. af Otto Sjögren. -->

De turister, som komma till Rautasjärvi, böra ej
försumma att ro ut på sjön och på några km. afstånd
gå upp på sluttningen af Vittjavare med dess präktiga
strandlinjer. Jag hänvisar till de meddelade bilderna
och ber läsaren observera den kontrast i landskapstyp,
som möter åt väster och åt öster. Åt väster öppnar
sig en verklig fjälldal med branta snöhöljda toppar --
åt öster ge fjällskiffrarnas alpformer rum för milda,
blånande urbergshöjder, allt flackare, ju längre
österut.
När vi på e. m. återkommo till lappbyn, var
fanatismens blomma fullt utslagen. Vi hörde redan
på ett par km. afstånd, hvad som var på färde. Dock
aktade vi oss väl för att illustrera bönemötet med vår
närvaro utan slogo oss ned i en kåta, som tillhörde
en mindre fanatisk familj. Efter någon timme bröto
vi upp, rodde tvärsöfver sjön och tillbringade natten
i kåtorna på norra stranden af sjön.

Framemot middagen följande dag lämnade vi Rautasjärvi
och gingo denna gång rakt på Lapporten. Mot norr
öppnar sig en vid dalgång, som på nordsidan afvattnas
af Pessinenjokk. Här går lapparnas flyttväg ned till
Kaisepakte.

Man svänger af in i passet. I tre à fyra kilometer
går man i vatten upp till fotknölarna, men så snart
man passerat Tjuonajaures dammorän, blir lutningen
större och terrängen bekväm nog. Man färdas genom
samma egendomliga moränlandskap som vid Nissonjokk,
här afbrutet och genomfåradt af några präktiga
bäckar, på hvars stenstränder Arnica alpina finnes
i massa. Nedstigandet genom björkskogen går raskt. Vi
voro framme i Abisko kl. nio på kvällen.

På tal om lappläger borde väl nämnas några ord om
det tredje, som finnes vid träsket. Det ligger vid
<i>Ripaisenjoki</i>, mindre än en halfmil från Kattovuoma,
det celebra nybygget vid Jostojärvi. Det kan väl
knappast komma i fråga för en turist från Abisko att
resa dit. Har man båt och roddare och godt om tid,
kan man ju ändock reflektera därpå, ty de fem milens
rodd är intressant nog.

Under vägen och där borta i öster möta vi
landskapstyper, som äro vidt skilda från
Abiskotypen. Vid Ripaisenjoki är det slut på
fjällen. Vi möta vida, lågländta slätter med
breda floddalar, öfver hvilka isolerade höjder
sticka upp. Och äfven detta område har sin skönhet,
annorlunda, men icke mycket mindre än fjällens. För
fiskaren och jägaren erbjuda dessa trakter, afstängda
och svårtillgängliga som de äro, mycket af intresse;
och de lappar, som bodde där, voro de trefligaste
och gemytligaste af dem jag träffade på i somras.
IV.

<i>Kårsojökeln</i>. Vägen till Kårsojökeln erbjuder just
inga svårigheter att tala om, men är dock så pass
besvärlig och tröttande, att den endast kan komma
i fråga för något tränade fjällvandrare. Det är en
utfärd om mer än 4 mil, som man ej med minsta utsikt
till någon behållning kan göra på en dag; man måste
alltså föra tält med sig eller 
<!-- FIXME:bild: KÅRSOJÖKELN OCH KÅRSOVAGGE.
Fot. af Otto Sjögren. -->
öfvernatta under bar himmel. Vädret är i allmänhet
ogynnsamt för utfärder till jökeln, som nästan
konstant är svept i täta dimmor. Här, som vid besök
i Vassijaure, bör man därför gärna afvakta ostvind,
innan man besluter sig för en färd upp i Kårsodalen.

Vägen, som i Turistföreningens handbok upptages till
16 km., är faktiskt drygt 20, ty fågelvägen kan man
knappast taga sig fram. Man följer Abiskojokks och
Kårsovaggejokks terrasser, där terrängen i det hela är 
bekväm och jämn med svag stigning, men kanske väl
sumpig här och där.

Dalen tränger alltmer ihop sig, bergen bli brantare
och hänga öfver, skogen tunnar ur. Vi passera ett par
små rännilar, som störta ned från Tsasinnjaskatjåkkos
brant, ett öfvergifvet lappläger, och björkskogen
ligger bakom oss. Men enstaka björkbestånd gå på
skyddade lokaler vida längre in i dalen.

Strax öster om Kårsovaggepakte är den kritiska
punkten, där i somras en turistkaravan måste
vända. Det är en liten bäck, ofta obetydlig och nedåt
sjön, där den grenar sig, möjlig att komma öfver
utan att man väter skodonen -- men understundom ganska
vattenrik och tråkig att vada öfver.

Sedan man passerat denna, är vägen fortfarande
lätt, men tröttsam. Blockrasen börja gå ned i
dalbottnen, man får klättra bland stenarna många
kilometer, men här börjar också belöningen för
ansträngningarna. Plötsligt ligger Kårsajaure
framför oss, den ljusgröna jökelsjön, hvars i
mjölkhvitt skiftande yta ligger så härligt inbäddad
mellan tvärstupande berg. Medför man icke tält, gör
man klokast i att göra halt här och söka skydd för
natten i någon af de naturliga hålor, som de hopade
blocken på fjällbranten åstadkommit. Doc. Ekman och
jag tillbragte sommaren 1904 en natt i en sådan håla.
<footnote>Vi förbättrade och tätade denna stenkula så godt
sig göra lät, så att den torde vara så god som ett
tält, och byggde ett röse på toppen. Den ligger 1--1 1/2
km. öster om deltats mynning i Kårsajaure, på
ungefär 125 m. höjd öfver sjöns yta. -- De sofsäckar,
vi buro med oss, bestodo af två tunna tygsäckar inuti
hvarandra med mellanrummet fylldt af dun -- de vägde
blott 2 1/2 kilo och voro rätt varma. Naturligtvis
lade man ett stycke vaxduk under dem för att utestänga
fukten från marken.</footnote>
Vi sofvo där charmant i våra sofsäckar, trots det att
det regnade och snöade utanför. Från denna kula, där
det inom parentes finnes ovanligt godt om enbränsle,
har man ett hänförande panorama öfver Kårsojökeln
och sjön.

Vägen därifrån till jökeln är icke lång. Den går
förbi ett stort gräsbevuxet delta samt uppför en
blockrik stigning längs den slingrande jökelbäckens
ackumulationsområde. Af
själfva jökelisen ser man under juli ej mycket. Den är
täckt af oerhörda snömassor, som först torde afsmälta
långt fram i augusti.

Vid vårt besök voro jökelns högre partin insvepta i
tät dimma, hvarför vi måste afstå från vår plan att gå 
<!-- FIXME: bild: PALLIMJOKK.
Fot. af S. Ekman. -->
tvärsöfver densamma och Vassijökeln ned till
Vassijaure. Det vore skäl för några vana alpinister
att försöka denna väg äfven på sommaren. På
vintern lär turen ha gjorts på skidor under
järnvägsbyggnaden.

<i>Somaslaki</i>. Ehuru ett besök vid Kårsojökeln är rätt
intressant och gifvande äfven för icke fackmän,
öfverträffas dock denna utfärd i alla afseenden af
den som nu skall skildras, 
nämligen bestigandet af Somaslaki. En sommar
vid Torneträsk bör krönas och afslutas med denna
exkursionernas exkursion till den charmantaste af
Abiskoalpernas snötoppar.

<!-- FIXME: bild: PÅ SOMASLAKIS SNÖFÄLT. Fot. af. S. Ekman. -->

Det är endast augusti, som lämpar sig för utflykter
af detta slag. Tidigare på sommaren äro
Abiskodalens fjälltoppar ofta krönta af moln, som nog taga sig så bra
ut nedifrån dalen, men som göra en bestigning föga
gifvande. Det är eftersommarens klara luft och
molnfria horisont, som göra en sådan utflykt till
hvad den bör vara. 

Det är en lång och ansträngande
exkursion, men erbjuder för den som har fjällvana
inga större svårigheter. Man får ju vada till knäna
i Nissonjokk och i flera timmar klättra uppför branta
snöfält eller blockskred, men jämför man bestigandet
af Somaslaki med de svårigheter, som möta vid de
flesta andra skandinaviska toppar af motsvarande höjd,
är det rätt enkelt. Det ledsammaste är egentligen
marschen genom den ändlösa björkskogen och öfver den
långsluttande fjällheden, till dess man kommer fram
till fjällets fot. Fågelvägen ligger Somaslaki endast
11 km. från Abisko, men med den 
stigning, som höjden representerar samt de krokar man för
bekvämlighetens skull måste göra, blir det ungefär
två mil till toppen. Det blir alltså en ganska dryg
dagsmarsch äfven för tränade turister.

Hade man tält med, som slogos upp i Pallimjokks vackra
dal, blefve fjället mycket lättare tillgängligt. Samma
fördel kan möjligen vinnas genom att utgå frän den
stenhydda, som Turistföreningen ämnar uppföra i
Abiskodalen icke långt från fjällets fot. Då denna
kommer att ligga mellan Kierona och Kartimavare,
blir den ett alpinistcentrum af första rang och
synnerligen gynnsam för bestigandet af Somaslaki
söderifrån. Redan af kartan kan man emellertid se,
att vägen från detta håll, om än framkomlig, är
betydligt svårare än från norr.

Jag vill främst af alla rekommendera den väg som
docenterna Ekman och Hesselman samt jag följde
i somras, när vi bestego toppen. Som det framgår
af fotografierna och kartan, består Somaslaki af
två toppar, skilda af en cirkusdal, som fylles af
ett snöfält med en liten jökel. Den västra toppen,
som är den lägre, sluttar sakta mot norr, under det
att den högre östra är betydligt brantare. Det är då
klart, att vägen till toppen bör gå öfver den lägre
»förtoppen».

Vid niotiden på morgonen den 18 augusti bröto vi upp
från Abiskostugan. Marschen genom björkskogen var
rätt påkostande: solen gassade ned från en så godt som
molnfri himmel. Sedan vi vadat öfver Nissonjokk, som i
sitt nedre lopp rinner genom vackra plana terrasser,
blef terrängen intressantare. Snart ha vi lämnat
björkskogen bakom oss och gå öfver Pallimjokk. Denna
älf har en af de vackraste klippbäddar, som finnas i
Skandinavien. Väggarna stupa lodrätt från en höjd,
som betydligt öfverstiger höjden af Rakasjokks
s. k. kanjon. Vi äga där äfven en motsvarighet till
Silfverfallet, likaledes i stor skala. Vi gå öfver
Pallimjokk på någon af de talrika snöbryggorna strax
ofvanför fallet -- och stå vid fjällets fot. Strax
till höger om oss ha vi den oerhördt imponerande
Kieronabranten med sin vackra arktiska sjö -- kartans
jökel. Rätt öfver oss ha vi 
Somaslakis snödom;  till vänster och bakom oss Pallimvagges
gröna grässluttningar och Träskets blånande djup.

Stigningen börjar bli brant. Lyckligtvis äro blocken
af medelstorlek, så att de erbjuda ganska bra
fotfäste, och i sned riktning mot fjällets snöcirkus
gå långa smala drifvor med måttlig stigning. Vi följa
dessa snöfält fram till branten. På själfva kanten
följa vi sedan ännu en lång permanent drifva, tills
vi äro uppe i jämnhöjd med snöcirkens krön.

<!-- FIXME: bild: FRÅN SOMASLAKI MOT SÖDER (KUOTOJOKKO).
Fot. af S. Ekman. -->

En kort rast, och sedan tvärsöfver den jämna snöytan,
rätt fram mot Somaslakis stortopp. Snart blir
stigningen så brant, att vi få kämpa oss fram steg
för steg. Utsikten vidgas alltjämt. Topparna i söder
sticka fram den ena efter den andra. Snart ser man
öfver Somaslakis lägre topp de norska fjällen ända ut
på Lofotens öar med deras skarpa tandformer. Vi äro
uppe på toppens jämna snöfält. Endast på ett ställe
sticker fast berg fram ur snön; där står ett röse
1761 m. ö. h., troligen byggdt af den kartograf,
som kartlade trakten.
Utsikten är hänförande. Jag vill nästan våga
påståendet: ingenstädes i Sverige ser man dess
like. Ty från intet svenskt högfjäll annars än här
vid Abisko kan blicken omfatta på en gång det vanliga
snöpanoramat, Atlanten med dess fjälltyngda öar,
samt den väldiga insjön med dess 
<!-- FIXME: bild: SOMASLAKIS S.Ö. BRANT.
Fot. af S. Ekman. -->
egendomliga färgskiftningar. Det behöfdes en skald, och
en stor skald, för att till fullo skildra skönheten
af detta panorama. 

En detalj! Glöm ej bort att stiga
ned ett stycke mot sydost. Branten mot Adnetjåkko
har ett högst egendomligt och imponerande utseende,
genomfårad som den är af väldiga, nästan lodräta
raviner och mellan dem kvarstående ryggar.
Vi tillbragte mer än en timme på toppen. Härunder hade
vi bl. a. tillfälle att som alla, som i dessa trakter
aflägsna sig något från de vanligaste stråkvägarna,
korrigera kartan. Mellan Själlatjåkko och Adnetjåkko
har denna en väldig jökel af 3 km. längd. På den
plats, där denna skulle ha legat, upptäckte vi en
brungrön mossmatta, men i ett par små cirkusdalar på
Själlatjåkko funnos däremot åtminstone två små men
tydliga jöklar, som kartan glömt bort.

Nedstigandet gick bekvämt. Vi satte oss på snön,
gåfvo oss litet fart med händer och fötter -- och
så bar det af i svindlande fart utför snöbranten,
först ned till cirkusdalens början och sedan nedför
östra sidan af det snöfält, som fyller denna och som
i sin midt har en vacker liten jökel. 
<footnote>Varning för en stor spricka i snön, som går
tvärsöfver cirkusdalen; den höll på att stå en af
kamraterna dyrt.</footnote> Strax nedanför
denna gjordes nu det första fyndet i Skandinavien af
grön snö -- den röda snön var så riklig, att den ej
längre tog vår uppmärksamhet i anspråk.

Därifrån gingo vi öfver samma snöfält som på
uppstigandet. Solen stod nu rätt lågt, och vi fingo se
det vackraste »Alpenglühn», som någon af oss skådat.

På återvägen marscherade vi öfver en jämnare och
trefligare terräng, närmare Abiskojokk. När vi kommo
in i björkskogen, var det redan skumt, och innan vi
hunno fram till Abiskostugan, var klockan redan öfver
elfva.

Med denna skildring af den förnämsta utflykten från
Abisko må jag sluta; icke därför att det ej finnes
ännu talrika präktiga utflykter att göra, särskildt
för den naturvetenskapligt intresserade turisten. Men
i allmänhet torde den tid, som man vanligen kan anslå
åt Abisko, mer än väl utfyllas af dessa nu anvisade
utfärder. Dessa räcka också till att ge den vakne
resenären en ganska god inblick i dragen af det
landskap, som omger Abisko och som är så intressant.

Det återstår mig nu endast att framföra mitt tack
till Turistföreningen för det anslag, som underlättade mina 
studier i dessa trakter, samt till Turistföreningens
ombud i Abisko herr J. E. Danielsson, den mest
välvilliga och själfuppoffrande af den fosterländska
turiströrelsens frivilliga i obygderna.

<!-- FIXME: bild: RENHJORD. -->
</chapter>
<chapter name="Kinda härad i Östergötland.">
<!-- FIXME: bild: PARTI FRÅN STJERNEVIK.
Fot. af J. E. Thorin, Åtvidaberg. -->

KINDA HÄRAD I ÖSTERGÖTLAND. <footnote>Se härtill äfven försättsplansch 10.</footnote>

EN NATUR- OCH KULTURSKILDRING.

AF

A. R. ALVIN.

<!-- FIXME: bild --> Den härliga trakt af vårt land, som jag nu bjuder läsaren
att med mig besöka och något närmare studera, ligger
i sydöstra delen af Östergötland och bär namnet
<i>Kinda</i>, ett ord som lär betyda <i>antända eld</i> och således
betecknar ett afbrändt ställe eller <i>svedjeland</i>. Det
är således troligt, att denna bygd från början varit
uppfylld af skogar, som dess första inbyggare med
stort besvär nödgats afbränna och röja, såsom också
varit fallet med flera andra ställen af vårt land,
särskildt i Östergötland, hvarom namnen Bankekind,
Hammarkind, Skärkind m. fl. bära vittnesbörd. Det
gränsar i öster och söder till Tjusts och Sävedes
härader af Kalmar län och i väster och norr till Ydre,
Valkebo, Vifolka, Hanekinds och Bankekinds härader af
Östergötlands län och utgöres af socknarna <i>Vårdnäs,
Tjärstad, Kettilstad, Hägerstad, Oppeby, V. Eneby,
Kisa, Horn, Hycklinge</i> och <i>Tirserum</i>.
<!-- FIXME: karta -->
Kinda härad har en med det öfriga Östergötland
fullkomligt olik karaktär, hvilket märkes, så snart
man kommer in i detsamma. Dess yta är sönderskuren
i långa, djupa, mer eller mindre breda dalgångar,
begränsade af höga, vågformiga, skogbeklädda bergåsar,
vanligen löpande från norr till söder, här och där
sammanbundna af andra dalgångar, som vanligen löpa
från nordväst till sydost. Dessa dalgångar utgöras
merendels af sjöar med omgifvande ytterst bördiga
stränder, såframt icke, såsom särskildt söderut rätt
<!-- FIXME: bild: PARTI OFVANFÖR SLUSSEN VID SLÄTTEFORS.
Fot. af J. E. Thorin, Åtvidaberg. -->
ofta är fallet, den skogbeklädda bergshöjden stupar
rakt ned i sjön.

Den största af dessa dalar är den stora dalgång, som
genomflytes af Stångån, hvilken å inom häradet först
längst i söder genomflyter den lilla sjön Erlången
samt sedan det stora sjöbäckenet, som består af
Åsunden från Horn till Rimforsa, Järnlunden från
Rimforsa till Brokind samt Lilla och Stora Rengen
till häradets norra gräns. Denna dalgång är den utan
all jämförelse största och erbjuder de för landskapet
mest karaktäristiska dragen.
<!-- FIXME: bild: UTSIKT FRÅN ÖFRE SLUSSEN VID HOFVETORP.
Fot. af J. E. Thorin, Åtvidaberg. -->
Hvad som gjort, att denna landskapsdel, oaktadt
sina egendomligheter och sin utomordentliga
naturskönhet, blifvit så litet känd och besökt, är
dess svårtillgänglighet genom bristen på tidsenliga
kommunikationsleder. Kinda kanal, som sammanbinder
de större Kindasjöarna med Linköping och Roxen och
gör Stångån segelbar från Horn till dess utlopp, blef
färdig först 1871. Men vill man begagna denna farled,
måste man hafva god tid på sig, då endast på den
<!-- FIXME: bild: BRO ÖFVER STÅNGÅN.
Fot. af J. E. Thorin, Åtvidaberg. -->
korta vägen af något öfver en mil från Linköping till
Stora Rengen finnas icke mindre än 15 slussar. Har
man dock blott kommit ut i denna kindasjö, får man
i en härlig natur riklig ersättning för det tålamod
man dittills måst hafva. Redan Stora Rengen har
äkta kindanatur, ehuru ännu mera leende och täck,
med löfklädda öar och stränder, som hafva endast
en jämförelsevis ringa höjd. Strax innan vi äro
inne i Kinda härad, hafva vi på vänster hand det
ståtliga herresätet Bjärka-Säby och se rakt framför
oss Vårdnäs kyrka
och det alldeles invid segelleden på en i
sjön utskjutande udde härligt belägna Wårdnäs
kyrkoherdeboställe, hvars nuvarande innehafvare gjort
allt, för att det skall te sig på den öppna, sluttande
stranden i all sin tjusande fägring. Från Stora Rengen
passerar man förbi en holme, kallad »Bos-holmen»
efter Bo Jonsson Grip, in i Stångån förbi den vackra
egendomen <i>Västerby</i> till Lilla Rengen, vid hvars södra
spets den ståtliga Falkenbergska 
<!-- FIXME: bild: NEDRE SLUSSARNA VID HOFVETORP.
Fot. af J. E. Thorin, Åtvidaberg. -->
fideikommissegendomen <i>Brokind</i> är belägen, byggd på två holmar
mellan Lilla Rengen och Järnlunden. Brokind, förut
kalladt Broo (i Kinden), är utan tvifvel ett af
Östergötlands äldsta herresäten. Häfdaforskaren Olof v. Dalin omnämner, att östgötajarlar och
östgötakonungar, stamfäder för konung Sverker och
hans ätt, bott här på 900-talet. Sedan öfvergick
Broo till den mäktiga Folkungaätten och 1379 till Bo
Jonsson Grip, som ägde gårdar rundtomkring, från Säby
och Västerby norrut ända ner i Oppeby söderut. På
Bosholmen finnas ännu lämningar efter murar och
källare
från hans tid. Här brukade han nämligen lägga till
och hvila ut, då han sjöledes besökte sina många
egendomar. På 1400-talet ägdes Broo af släkten Natt
och Dag och öfvergick genom gifte till grefliga
Falkenbergska släkten, för hvars räkning det gjordes
till fideikommiss 1732. Det gamla slottet med två torn
hade en flagga af koppar, bärande årtalen 1250 och
1270. Det nedbrann 1726, och det nuvarande slottet
af sten byggdes 1727--31. Detta inrymmer
<!-- FIXME: bild: BJÄRKA-SÄBY SLOTT.
Fot. af J. E. Thorin, Åtvidaberg. -->
ett stort bibliotek med en mycket rikhaltig
manuskriptsamling af pergamentbref och handlingar,
och finnes det i ett rum i öfversta våningen en
märkvärdig takmålning öfver slaget vid Breitenfeld.

Från slussen vid Brokind kommer man in i Järnlunden,
en särdeles vacker sjö med talrika, skogbeväxta öar
och holmar. På västra sidan äro stränderna höga och
branta, beklädda med mörk furuskog, östra stranden
däremot är mera jämn och leende, med rätt vidsträckta
ängar och bördiga åkerfält. På denna sida ligger på
en bred, i sjön 
utskjutande udde det vackra Vårdnäs-<i>Hamra</i>, som alltsedan
1600-talet ägts af släkterna Drake, Stuart och
v. Rohr. Något söder därom på en höjd vid sjöns
strand nära Grofveda har nyligen byggts en den
allra härligast belägna villa, <i>Lindhamra</i>, hvarifrån
Järnlunden ter sig i all sin öfverdådiga tjusning,
en riktig pärla i Kinda. Midtemot på västra stranden
stupar en lodrät klippa, kallad »Borgarmon» eller
»Borgberget», ned i sjön, och söder därom en snarlik
<!-- FIXME: bild: BROKIND FRÅN RENGEN.
Fot. af J. E. Thorin, Åtvidaberg. -->
höjd, kallad »Klefberget», från hvilka höjder
man har en härlig utsikt öfver sjön och omgifvande
trakt. Endast en enda smal stig leder till hvardera af
dessa höjder, af hvilka den förra ännu har lämningar
efter befästningar och kallas »Borgarmon», emedan
enligt en sägen i orten Linköpings borgare med
hustrur och barn flytt dit och där förskansat sig
mot en fiende.

Förbi Hamra och Lindhamra glider ångbåten mellan
täcka öar in i sjöns sydligaste vik, på hvars västra
strand ligga nybyggda, eleganta villor, som ägas af
lärare från
Linköpings allm. läroverk, hvilka under sommaren i
denna sunda och härliga natur hämta friska krafter
till vinterns trägna arbeten i staden.

Genom en kort kanal, förbi en höjd, som kallas
»Forsholmen» och enligt folktraditionen varit befäst
af Nils Dacke, kommer man till Rimforsa vackra
kanalstation och
in i norra delen af Åsunden, där vi på höger hand
hafva på en tämligen vidsträckt slätt Rimforsa
järnvägsstation och något söderut därifrån vid
sjöns strand det prydliga Rimforsa turisthotell,
som öppnades sommaren 1904, och
på vänster hand på en höjd mellan sjöarna Åsunden
och
<!-- FIXME: bild: PARTI FRÅN BROKIND.
Fot. af J. E. Thorin, Åtvidaberg. -->
Ämmern det ståtliga herresätet Skedevi, omtaladt redan
på 1200- och 1300-talen såsom »Skedwij i Kind». På
1500- och 1600-talen tillhörde det von Scheidingska
släkten, ägdes på 1700-talet af riksrådet grefve
M. Falkenberg å Brokind, som 1769--81 uppbyggt den
imponerande slottsbyggningen med en härlig utsikt
öfver sjöarna Järnlunden, Ämmern och Asunden, och
tillhör nu den Pontinska släkten.

Den allra nordligaste delen af Asunden har tämligen
låga stränder med vidsträckta, bördiga åkerfält å ömse
sidor, men så småningom höja sig stränderna ganska
betydligt, och sjön sammantränges till ett smalt sund,
Ulfvesund, där en färja förmedlar samfärdseln mellan
V. Eneby- och Hägerstadlanden, hvarefter sjön åter
vidgar sig något,
tills man kommer till ett nytt sund mellan V. Eneby-
och Oppebylanden, benämndt Rosösund, hvarest en
bro snart kommer att förena dessa land. Den delen
af Åsunden, som ligger emellan dessa båda sund,
har merendels betydligt höga stränder, som på
flera ställen närma sig hvarandra och ännu hafva
kvar lämningar efter befästa skansar, hvilka
folktraditionen förlägger till Dackefejdens tid,
<!-- FIXME: bild: EN SÖNDAGSMORGON VID ULFVESUND.
Fot. af J. E. Thorin, Åtvidaberg. -->
såsom »Hofby klack» på Enebylandet och det
midtemot belägna »Skansberget» på Oppebylandet nära
Sätra.

Vid Ulfvesund har man från höjderna, synnerligast
på västra sidan, en storartad utsikt särskildt mot
norr, men denna utsikt blir rentaf öfverväldigande,
om man bestiger »Hissneklint», en 300 fot öfver sjön
sig höjande bergås på västra sidan af sjön ungefär
midtemellan Ulfvesund och Rosösund. Härifrån kan man
se ut öfver Åsunden och Järnlunden 3 mil norrut ända
till höjderna vid Målbäck och söderut ändå längre,
öfver hela Åsunden,
Horn- och Hycklingelanden ända bort till höjderna
i Södra Vi och Jursdala, d. v. s. hela Stångådalen,
så långt häradet når från dess nordligaste gräns till
dess sydligaste, och mången, som rest vida i Norrlands
fjälltrakter, påstår sig icke hafva skådat något mer
storartadt och på samma gång härligt.

<!-- FIXME: bild: ÅSUNDEN SEDD FRÅN ULFVESUND.
Fot. af J. E. Thorin, Åtvidaberg. -->

När man passerat Rosösund, vidgar sig Åsunden ganska
betydligt mot öster och kallas här Storsjön. Härifrån
intränger en vik norrut till <i>Uttala</i> gård, hvarifrån
öppnar sig en dalgång, som omfattar sjöarna Nimmern
och Striern och når framemot Ämmern, så att man från
ångbåten på Storsjön ser Hägerstads och Kettilstads
kyrkor och höjderna norr om sjön Ämmern. En annan
vik går också norrut förbi <i>Oppeby</i> kyrka och det
vackra <i>Stjernevik</i> upp emot säteriet <i>Vada</i>, samt
en tredje österut, Björkforsviken, som genom en
mycket kort utloppså eller fors står i förbindelse
med sjön Björken.
På den breda udde, som skjuter ut i sjön mellan de
två förstnämnda vikarna mot norr, stupar ett ganska
högt och brant berg ned i sjön, kalladt »Torreberg»,
på Oppeby komministergårds ägor. Utsikten härifrån
öfver Åsunden med dess höga västra stränder samt
dess stora öflockar söderut, hvilka från denna höjd
te sig som en stor 
<!-- FIXME: bild: OPPEBY KYRKA.
Fot. af J. E. Thorin, Åtvidaberg. -->
arkipelag med vattenomgifna öar, är så storartad, att man
i Sverige får söka dess like, och lär påminna om de
vackraste punkter i Sachsiska Schweiz.

Oppeby nära därintill belägna kyrka, som synes så
nätt och inbjudande från sin höjd mellan sjöarna
Åsunden och Nimmern, har sin lilla historia, som är
ganska belysande för landsortskyrkornas byggande på
1700-talet och särskildt karakteristisk för denna
ort och dess befolkning, hvarför den förtjänar att
omnämnas, så mycket mera som de flesta af kindabygdens
kyrkor ombyggdes på denna tid och väl de flesta kommo
till på ett ungefär liknande sätt. Namnet
Oppeby har nog kyrkan liksom hela socknen af ett
hemman i kyrkbyn, där kyrkan nu står, hvilket blifvit
kalladt <i>Oppeby</i>, såsom högt beläget, i motsats mot
<i>Nederby</i>, ett hemman, som legat nedanför vid sjön
Åsunden. Att numera inga hemman med dessa namn finnas
kvar, beror därpå, att på 1600-talet hela kyrkbyn
både Oppeby och Nederby jämte andra gårdar kommo under
samma ägare, sammanslogos till ett gods och kallades
efter ägaren, assessor Peder Mattsson Stjernfelt,
<i>Stjernevik</i>.

Kyrkobyggnadens historia är i korthet följande:

I Oppeby sockenstämmo-protokollsbok är för den 29
april 1753 uti § 4 anfördt: »Förestälte Välborne
Herr Commendörkaptenen Claës Didrik v. Breitholtz,
huru alldeles nödigt det vore att bygga en ny kyrka,
helst denna är så gammal, trång och till större
delen bristfällig, och när blåsväder är, man icke
utan största fara kan vara uti henne; hvartill alla
samhälleligt samtyckte. Om denna nya kyrkobyggnad har
icke allenast Välb. Herr Kapten gjort ansökning hos
Riksens Höglofl:a Ständer vid senaste Riksdag, utan
ock uppsatt en skrift till Högvälborne Landshöfdingen
och Venerandum Consistorium att få kollekt öfver
hela riket till samma kyrkobyggnad, då ock Välb. H:r
Kapten lofvat af idel gunst och kärlek för Guds hus
förära härtill Ettusen (1,000) daler k:mt, då ock
Välb. H:r Adam Johan Rääf lofvade sig framdeles något
härtill contribuera. Detta allt uppmuntrar samtlige
församlingens invånare att samfälligt fullfölja
denna kyrkobyggnad, helst sådana tillbud och goda
villkor aldrig mera kunde tillfalla. Denna skrift
till Ven. Consistorium blef underskrifven af Välb. H:r
Kapten, Välb. H:r Adam Johan Rääf, Pastore, kyrkones
föreståndare, kyrkovärdar, sexmän och af Jon i Kärra,
Nils Johansson i Wånga och Erik Andersson i Kärra
med deras bomärken på hela församlingens vägnar.»

Under de följande åren 1754--59 bestämdes på
sockenstämma kyrkans storlek och form, utlofvades
understöd af löjtnant Leonard Duse i Frössvik 400
daler k:mt, Ad. Joh. Rääf i Uttala 300 daler k:mt,
beslöts om framkörning af
sten och annan materiel, antogs byggmästare,
beställdes tegel, järn och spik m. m. Sedan
församlingen på sockenstämma sålunda förberedt denna
för församlingen så viktiga angelägenhet, lades i
september 1759 grunden till den nya kyrkan utomkring
den gamla lilla träkyrkan och fullbordades grunden
inom 4 dagar, såsom det heter i en gammal tryckt
beskrifning öfver kyrkobyggnaden, »med sådan drift
och färdighet, att murmästaren icke kunde nog prisa
folkets flit och arbetsamhet framför alla andra».

Därmed upphörde arbetet för året. Den 12 maj 1760
återkom murmästaren Anders Hansson, klockare i
Kärna, och sedan han inom 4 dagar nedtagit gamla
kyrkan och rengjort platsen, uppsatte han den
nya kyrkan, sakristian och tornets täckrede på 40
arbetsdagar med 8 gesäller och 1,060 dagsverken ur
församlingen. »Sådan verkets fortgång», heter det i
den gamla beskrifningen, »härrörde under den Högstes
bistånd af detta folkets myckna arbetsflit. Under
murningen infann sig ock byggmästaren Per Karlsson
från Westervik, som sedan med dagakarlar och
dagsverkare arbetade under murtiden på resningsverket
med god fortgång. Alltså när muren af kyrkan,
sakristian och stentornet var uppdragen till sin
tillämnade höjd, vardt resningsverket färdigt att
uppsättas, brädslås och spanas samt hvalfvet i kyrkan
att strax derefter uppslås. Derpå skyndades utan
uppehåll med kåpslagningen och hvitmeningen till
sin fullbordan; ty ehuru liten denna församling
är, var dock vid kyrkan aldrig brist på arbetare,
fastän ofta få voro hemma vid gårdarne. Detta
folket räknade det för ovärderlig ära och glädje,
att få bygga Herranom ett tempel, därföre kom hos
dem deras egen angelägenhet i litet anseende emot
denna värda tempelbyggnad. Under tiden fullbordades
också fönstren, altardisken, chorgolfvet och stolarne
ordentligt och prydligt.»

»Då nu Oppeby nya kyrka tillika med sakristian och
stentornet alldeles fullbordad stod, och församlingen
med hjärtans lust och glädje såg, huru Gud välsignat
och befrämjat deras outtröttliga välmening, flit och
kostnad, att
allt var här prydligt och vann allmän approbation af
en hvar, som detta tempel kom att skåda; så vardt hos
högv. H:r Doktorn och Biskopen församlingens åstundan
ödmjukeligen anmäld att få sin kyrka invigd.»

Den gamle 83-årige biskopen Andreas Ol. Rhyzelius
bestämde invigningsdagen till den 7 september 1760
och kom själf ned och invigde den nya kyrkan med stor
högtidlighet.

I den gamla tryckta berättelsen härom heter det:
»Invigningen utfördes af H:r D:rn och Biskopen med så
bevekeligit tal, hög röst och färdigt minne, att alla
närvarande deraf rörde kunde ej annat än glädja och
förundra sig öfver sådan styrka uti så hög ålder.»

»Såsom denna kyrka emellan 2:ne stora sjöar belägen
är, samt befordrad till sin byggnad af en Sjö-Herre
Commendörkaptenen och Riddaren Välb. H:r Claës Didrik
v. Breitholtz, så aktade H:r D:rn och Biskopen icke
orimmeligit vara och med nåde blifva upptaget nämna
henne efter Riksens Stor-Amiral, Hans Kongl. Höghet
Arf-Prinsen Carl.»

»Efter förrättad gudstjenst undfägnades H:r D:rn och
Biskopen samt åtskillige förnäme herrskaper tillika
med närvarande vördiga presterskap af Välbemälte
H:r Commendörkaptenen och Riddaren, då ock vid de
höga Kongl. skålarna kanonerna lossades samt denna
högtidliga glädjen under skott, musique och dantz
till andra dagen continuerade.»

»I så måtto hafver den lilla Oppeby församling,
medels Guds bistånd, med all möjlig flit, möda och
kostnad, Gud till ära uppbyggt sig ett ljust och
prydligt tempel och det inom 4 månader, hvarunder
gudstjensten uti Stjerneviks stora sal hållen vardt.»

Efter denna lilla afvikning fortsätta vi nu vår
ångbåtsfärd öfver Storsjön mellan den med två
bondgårdar bebyggda vackra ön Bjuggö och fastlandet
vid Kärra till Björkfors, som ligger i innersta delen
af viken med samma namn. I denna vik afbördar med 40
fots fall sjön Björken, Östergötlands djupaste sjö,
sitt klara vatten, som här drifver
sågverk och kvarn och gifvit anledning till ställets
namn. På 1870- och 80-talen var Björkfors ett rätt
stort samhälle. Här »förädlades» då af Björkfors
sågbolag en stor del af socknens stora skogar, som
då afverkades. Vid den tiden gick en liten ångbåt på
Björken från Björkfors till Drabo, som ligger vid
den nära en mil långa sjöns östligaste ända, där i
en härlig skogssluttning en då ganska talrikt besökt
hälsobrunn, Drabo, var belägen, som nu emellertid är
nedlagd.

Björkfors viken med dess höga stränder är synnerligen
vacker. Mellan de lummiga ekskogarna på dess södra
strand utmynna tvenne dälder, som gå parallellt
söderut, den östligaste upptager sjöarna Nedre och
Öfre Ämmern, den västligaste Uknaren. Vid ingången
till den förra ser man från ångbåten framskymta
mellan ekarna ett gammalt graffält från hednatiden
med 12 regelbundet resta stenar, i orten kalladt
»domaresätet» vid Hagla, hvilket vittnar om gammal
kultur. Sedan ångaren svängt omkring fastlandsudden
vid Kärra och kommit ut i Storsjön, går den söderut
till Hycklinge och passerar på vänster hand en
utomordentligt vacker och väl bibehållen gammal
»skeppssättning» med flera ättegrifter, bärande namnet
»Ättebacken», vid byn Gumhem. Nu utbreder sig framför
oss ett ganska vidsträckt, tätt bebyggdt slättland,
och i fonden ha vi <i>Hycklinge</i> kyrka och lastageplats,
hvarifrån ångbåten går tillbaka ett stycke och
sedan omkring en långt utskjutande udde in i den
sydligaste viken af Åsunden, Hornsviken, förbi det
vackert belägna kyrkoherdebostället <i>Ekeby</i> och det
ståtliga <i>Hornsberg</i> på vänster hand, och längre in i
den alltmer afsmalnande viken. På höger hand synes
det gamla säteriet <i>Åby</i>, som från slutet af 1500-talet
tillhörde v. Scheidingska släkten och på 1700-talet
släkten Drake och genom gifte 1756 adjutanten Axel
Kristofer Gardemein, om hvars stolta fru, född Drake,
det berättas, att hon vid en roddtur på Åsunden skulle
hafva lekt med en dyrbar ring och af roddaren manad
att akta sig för att tappa den i sjön, svarat: »Lika
omöjligt det är för en Gardemein att blifva fattig,
lika 
omöjligt är det för mig att återfå denna ring», och kastat
den i sjön. Följande dag återfanns ringen i en nyss
fångad gädda och återlämnades till ägarinnan, som
slutligen skall hafva dött i yttersta armod. Ringen,
som sedermera följt såsom inventarium till egendomen,
fanns ännu på 1870-talet i dåvarande ägarens, kapten
J. P. Westerlings ägo, och var en guldring af fint
filigranarbete, omfattadt af 2 släta guldslingor,
och platsen, där den kastades i sjön, förlägger
traditionen vid en holme med en stor sten, kallad
»Guldringen».

Redan på långt afstånd ser man den ovanligt smäckra,
198 fot höga tornspiran på <i>Horns</i> kyrka, hvilken
tornspira är byggd efter ritning af C. G. Tessin och
är af synnerligen ädel form, sådan som man sällan
finner på en landsortskyrka, och särskildt icke i
Kinda, där kyrktornen äro fula.

Med ångbåt kan man icke komma längre söderut än till
Horns lastageplats vid Åsundens sydligaste spets,
där ångaren plägar ligga öfver en dag för att lasta,
hvarför det är god tid att göra utflykter från Horn
eller Hycklinge genom de dalar, som från norr till
söder parallellt genomskära den sydligaste delen
af Kinda. Den vidsträckta, öppna slätten öster om
Hycklinge kyrka bevarar ännu otaliga minnesmärken
från en förgången kultur. Därifrån går i en dalgång i
sydostlig riktning utmed de vackra sjöarna Hallången
och Spillern en väg till Odensvi socken i Tjusts
härad. Utmed denna väg vid Österby finnes ett större
graffält från hednatiden med 18 à 20 resta stenar,
benämndt »jättemon», och ett stycke därifrån vid
Vallingedal påträffades sommaren 1901 vid rifning
af en gammal källare ett fragment af en runsten,
174 cm. långt och 35 cm. bredt, med ristningar
i 2 rader, den öfre <i>hua . lat . ri ..</i>, den nedre
<i>... ur . sin</i>, hvilket från den förlorade delen,
som kan antagas hafva varit ungefär lika stor, torde
kunna suppleras så: hua . lat . ri [sta (l. sa)
stin þansi iftir .. faþ (l. bruþ)] ur . sin. =
Hua lät rista (l. resa) denna sten efter sin fader
(l. broder). Denna sten har alltså varit ganska
lång i förhållande till sin bredd, och om än
ristningen i språkligt hänseende ej är vidare
märkvärdig, så är detta fynd likväl af stort intresse,
därigenom att detta numera är den enda runsten i
Kinda, sedan den runsten, som förr varit rest å
en udde i Åsunden vid Hofby i V. Eneby socken, nu
förkommit eller möjligen blifvit lagd såsom grund i
en där byggd tegellada.

Från Hycklinge kyrka kommer man på en annan väg, som
vid Österby utgår från den nu omnämnda Odensvivägen,
genom en annan dalgång söderut till Locknevi. Denna
dalgång saknar visserligen sjöar och vattendrag, men
omgifves å ömse sidor af vågformiga, ögat smekande,
skogbeklädda bergåsar, som äro så utmärkande för
kindabygden, hvar man än färdas fram. Äfven i
denna däld erinras vi om längesedan svunna, bistra
krigiska tider genom skanslämningar, såsom t. ex. vid
Kila. Väster om denna bredare dalgång löpa parallellt
ett par mindre dälder med samma natur, tills man
ännu västligare har en större dal i samma riktning,
genom hvilken stora landsvägen från Horns kyrka till
Jursdala och Vimmerby är dragen förbi Flarka by,
där man funnit många spår och lämningar efter forna
strider, och vidare förbi den vackra men flackt
belägna egendomen Väsby, som dock ännu äger kvar
kanske de vidsträcktaste skogarna i Kinda.

Väster om denna dalgång hafva vi Stångådalen
med den långa, smala sjön Erlången, som i söder
sammanhänger med den stora sjön Juttern, hvars
norra ända berör Kinda härad och som gifvit namn
åt Jursdala (Jutternsdala) socken, hvilken oriktigt
brukar skrifvas Djursdala. Längre västerut är också
landskapet sönderskuret i flera dalgångar, hvilka
alla gå från norr till söder dels med dels utan
sjöar och af hvilka den västligaste i Tirserums
socken genomstrykes af den landsväg, som går från
Kisa till Ydre härad, hvilken väg är så förtjusande
och erbjuder så många härliga utsiktspunkter, att
den väl förtjänar ett särskildt omnämnande.

Om vi nu, sedan vi tagit sydligaste Kinda i
betraktande, d. v. s. Horn och Hycklinge, vilja se
några andra
delar af häradet, kunna vi för omväxlings skull
lämna ångbåten och begagna oss af någon annan
kommunikationsled. Vi kunna då, om vi vilja,
från Horn nå Östra Centralbanan, som 1902 blef
färdig mellan Linköping och Vimmerby, antingen vid
Björkhults anhaltstation söder om sjön Verfveln,
belägen västerut, eller också, hvilket är att
föredraga, något nordligare vid <i>Kisa</i>, hufvudorten
i Kinda härad. Vi hafva då att välja antingen den
kortaste vägen, som går genom en dalgång västerut
förbi de vackra sjöarna Täftaren och Hensjön, och
på hvilken man vid Bromhult når den väg, som från
Kisa går söderut till Södra Vi och Vimmerby, eller
den något längre landsvägen från Horn norrut öfver
höjderna på Åsundens västra strand till den nära Hofby
brygga och Åsunden härligt belägna vackra egendomen
<i>Framnäs</i>, därifrån man har en storartad utsikt dels
öfver Åsunden mot Oppeby- och Hägerstadlandet,
dels öfver en dal, på hvars midt reser sig Västra
Eneby kyrka med skolhuset och det särdeles välbyggda
kyrkoherdebostället, vackert inbäddadt i en delvis
nyanlagd, välskött trädgård, och i hvars fond vi se
det idylliskt belägna komministerbostället Rangkulla,
där, om lyckan är god, vi kunna få se svenska flaggan
fladdra mellan skogstopparna.

Nära Framnäs träffa vi vägen, som går från Hofby
brygga till Kisa först igenom en dalgång och sedan
utmed Kisasjöns södra strand, hvarifrån de motsatta
stränderna med sina i lummig grönska inbäddade vackra
landtgårdar synas amfiteatraliskt höja sig och tjusa
med sin fägring.

Vägen från Horn till Kisa är behagligast att färdas
till fots. Då kan man göra små afstickare från vägen,
då kan man inlåta sig i samtal med befolkningen
och hvila ut, när någon skuggrik plats därtill
inbjuder. Först löper vägen nära Åsundens strand
förbi Åby säteri, där i en äng nära vägen finnes
ett stort stenblock, beräknadt att väga omkring
6,000 centner, kölformigt hvilande på under detsamma
varande konkava stenar, så att blocket med lätthet
kan sättas i rörelse med handen, hvaraf stenen har
fått namnet »Runkersten». Stora, fristående stenblock
och egendomliga
stenformationer af flera slag finnas till stort
antal i Kinda, där från isperioden på många ställen
ofantliga klippblock ligga spridda på slätten,
understundom bildande grottor af ansenlig storlek,
uppkomna därigenom att dessa block förblifvit liggande
på mindre berghällar, som utgöra väggar till grottan
med blocket såsom tak, t. ex »Sisslers grotta» eller
»Sisslers smedja» i Gaddstigen af Oppeby socken,
eller blifvit liggande på andra splittrade stenblock,
så att
<!-- FIXME: bild: HOFBY GAMLA HUFVUDBYGGNAD.
Fot. af J. E. Thorin, Åtvidaberg. -->
stora rämnor eller öfvertäckta gångar bildats,
såsom t. ex. vid Hägerstads prästgård och i en
äng nära Herrsjö folkskola i Kettilstads socken
m. fl. ställen. Från Åby går vägen med stora
stigningar öfver ganska höga bergåsar, från hvilka,
t. ex. från Långebro eller från Killingevid, man har
de mest storslagna utsikter öfver hela Södra Åsunden
med dess stränder, ja, rätt öfver Oppeby kyrka,
öfver hela Hägerstaddalen med Nimmern och Striern
samt Hägerstads och Kettilstads kyrkor i fonden,
ända bort mot
de höjder, hvilka likt väldiga, blånande kullar höja
sig norr om sjön Ämmern.

Om man efter en sådan promenad tagit sig ett
uppfriskande bad i Kisaån och i hotellets trädgård
fått sig en god måltid uppdukad på en brygga, som
liksom ett fluster hänger öfver den omskuggade, sakta
porlande Kisaån, då kan man med skalden utbrista:
»Här är gudagodt att vara.»

Kisa är ett ganska stort municipalsamhälle, hvars
pulsåder eller storgata utgöres af landsvägen, som ett
litet stycke från ån väster om densamma och parallellt
med den löper från söder till norr. Vid denna väg
ligga på ömse sidor flera större, prydliga hus, ända
till 4 våningar höga, innehållande handelslokaler
af alla slag, apotek, postkontor, bankinrättningar,
lasarett och bostäder för läkare och andra häradets
ämbetsmän, såsom domare, kronofogde, häradsskrifvare,
veterinär m. fl., hvilket allt gör, att samhället, som
breder ut sig öfver dalens sluttningar, gör intryck af
en köping eller liten stad, dit sommartiden talrika
familjer från städerna taga sin tillflykt för att
insupa hälsa i dessa friska och härliga nejder,
synnerligast sedan järnvägen gjort resan dit och
därifrån lätt och bekväm.

Kisa är medelpunkten för en mängd vägar, hvilka liksom
radier i en cirkel utgå härifrån och följa dalarna
i alla väderstreck. Störst och mest trafikerad är
den, som löper norrut utmed Kisasjön mot Rimforsa
och Linköping. Den går genom den bördigaste delen af
V. Eneby socken, den delen, som ligger närmast söder
om Slätmons järnvägsstation och kallas Bergadalen. Här
är landet ganska tätt bebyggdt med prydliga
bondgårdar, liknande större herrgårdar, omgifna
af för det mesta tämligen nyanlagda trädgårdar,
ty genom länsträdgårdsmästarnas lefvande nit ha håg
och intresse för trädgårdsskötsel tagit riktig fart
både väster och öster om Åsunden. Utmed denna väg
är också järnvägen (Ö. C. B.) dragen en mil fram
emot Slätmon, men därifrån går landsvägen utefter
Åsundens strand, den vackraste man kan tänka sig,
då däremot från Slätmon
järnvägen är dragen genom en ödslig och obebodd
dalgång något väster därom.

En annan väg norrut från Kisa går förbi den härligt
belägna egendomen <i>Harg</i>, ett urgammalt ställe, hvarpå
namnet Harg (= offerplats) tyder, utmed Hargsjön,
hvarefter den viker af mot nordväst, skär med mycket
branta stigningar flera af de från norr till söder
gående dalgångarna och går förbi det gamla säteriet
Mjölsefall västerut till Ulrika socken.

<!-- FIXME: bild: BERGA VIKEN VID ÅSUNDEN.
Fot. af J.  E. Thorin, Åtvidaberg. -->

Den landsväg, som går österut till Åsunden, och den,
som går söderut och vid Bromhult delar sig i en mera
backig åt sydost till Horn och en mera jämn åt söder
i en dalgång till Vimmerby, äro redan omnämnda.

Den ojämförligt vackraste och intressantaste vägen
från Kisa är den, som löper västerut i en dalgång, som
medels sjöarna Nedre och Öfre Fölingen, Örlången och
Ören sammanbinder Åsundens sjöbäcken med Sommen. Här
går vägen genom lummiga björk- och ekängar samt höga,
mörka furuskogar först norr om Nedre Fölingen,
och man kan här och där se den glittrande sjön och
dess branta södra stränder skymta fram, sedan på en
längre bro öfver sundet mellan Fölingarna, hvarefter
man kan på en mindre väg följa Öfre Fölingens södra
strand till det vackra Örneström, beläget mellan
Ö. Fölingen och Örlången, och sedan norr om denna
sjö och Ören till Håredals brygga vid Sommen, därifrån
ångbåt går till Sommens järnvägsstation.

Men om man i stället från sundet mellan Fölingarna
följer stora landsvägen, som går söderut till
Ydre, kommer man från dessa leende trakter genom en
ständigt stigande dal upp på en högslätt, och innan
man kommer fram till Årteflods gästgifvargård, har
man från en höjd mellan sjöarna Bråten och Valen en
rent af bedårande storartad, vidsträckt tafla framför
sig. Man ser framför sig <i>Årteflod</i> samt <i>Linnebergs</i> och
<i>Storarps</i> vackra egendomar och i fonden Tirserums kyrka
och »Stora Tirserumssjön» med skogbeklädda kullar på
alla sidor, ja, man har rent af svårt att slita sig
ifrån denna plats.

Har man ett par sommardagar till sin disposition och
ett ressällskap, som vill njuta af att se sig omkring
i en härlig trakt utan allt jäktande, oberoende af
tidtabeller och de vanliga kommunikationsmedlens,
ångbåtarnas och tågens, enformighet, så vill
författaren af dessa rader gifva ett råd, hvars
godhet han själf flera gånger och alltid med
tillfredsställelse pröfvat. Och rådet är detta
att skaffa sig en god matsäck, ett par goda
hästar och en rymlig vagn i Kisa, och allt detta
kan fås på därvarande utmärkta gästgifvargård,
ifall man icke på annat sätt äger sådant till sin
disposition, och så en tidig morgon begifva sig af
från Kisa på Ydrevägen. Man bör taga sig tid att
göra en afstickare först till den vid N. Fölingens
nordostligaste vik belägna vackra <i>Fölingsö</i> egendom och
sedan till den strax bredvid liggande gamla Rääfska
egendomen <i>Tomestorp</i>, byggd på en udde i Fölingen,
omgifven af en härlig naturlig park, hvarifrån man har
den mest förtjusande utsikt öfver sjön med dess höga,
vågiga stränder. Sedan kan
man ju hvar och när som helst duka upp sin frukost
på någon leende äng och, hvarför inte, ta sig ett
uppfriskande förmiddagsbad i sundet mellan Fölingarna,
ty man behöfver icke fjäska på en sådan resa, och
smultron till middagsmjölken kan man godt plocka själf
på vägrenarna, när man promenerar uppför de branta
backarna för att underlätta hästarnas möda. Har man
så rastat och dinerat vid Årteflod, kan man gärna
taga en liten sväng från raka vägen ned till den
gamla Tirserums kyrka, som verkligen förtjänar att
besökas. Det är en gammal träkyrka utan torn, byggd
redan omkring 1250 eller 1300. Den är helt och hållet,
både till väggar och tak, prydligt beklädd med spån
och har flera tillbyggnader. Under predikstolen i
den egendomliga gamla kyrkan hänger ännu ett gammalt
rökelsekar af malm från den katolska tiden.

Från Tirserum löper vägen västerut förbi sjön Narfven
in i Ydre härad, som öster om Sommen ännu bibehåller
samma natur som Kinda, men så småningom blir mera
leende och mindre storslagen. Ingen skall dock ångra
att göra en rundresa genom Ydre förbi Bulsjö, där
kammarjunkare L. Rääf i Småland, son till den gamle
ryktbare ydredrotten af samma namn, inrättat ett
litet museum af fornminnen från Ydre. Vid Österby
gästgifvargård finner man ett godt nattkvarter och
kan sedan utsträcka resan, om man vill, omkring Östra
Lägarn, förbi Västra Ryd kyrka och Olofstorp, som
ligger mellan Östra och Västra Lägarn, och så genom
Asby till Norra Vi och åter in i Kinda, eller från
Österby göra en mindre rundresa förbi Sunds kyrka och
Norra Vi. Men man får under inga förhållanden försumma
att taga i betraktande den på en udde i Sommen så
härligt belägna Ribbingshofs fideikommissegendom med
dess oändligt härliga utsikt öfver Sommen.

Vill man med bantåg lämna Kisa, så går vägen söderut
nära Mjellerum i en vacker dal något väster om
landsvägen till Horn, förbi sjön Verfveln med station
af samma namn till Vimmerby, och norrut utmed Kisasjön
genom den bördiga Bergaslätten och Efsingedalen till
Rimforsa station,
hvilken ligger midtpå en jämförelsevis stor, öppen
slätt, som norrut begränsas af en tämligen oländig
skogsbygd, hvilken först på allra sista tiden blifvit
mer tillgänglig
<!-- FIXME: bild: PARTI AFKVARNDAMMENVIDBJERKERYD, SÖDER OM KISA. 
Fot. af J. Thorin, Åtvidabert. -->
genom en nyanlagd, präktig väg västerut från Rimforsa
förbi den ganska högt belägna, rätt stora sjön Drögen,
till en del belägen inom häradet vid dess västra
gräns. Trakten
omkring Drögen var förr mycket illa beryktad
och ett tillhåll för löst och mindre välkändt
folk. På häradsgränsen ligger i Drögen en ö, benämnd
Röfvareö. Ännu går bland folket en historia, huru
i början af förra århundradet 7 röfvare hade sitt
tillhåll där och i Drögshults skog. Dessa hade en gång
röfvat en piga, som de kvarhöllo i 2 år för att sköta
deras matlagning. Hon listade sig ifrån dem och flydde
på deras enda eka från denna ö och kom till Ulrika
kyrka, just då gudstjänsten där slutade, samt talade
om, hvar hon varit och huru hon haft det. Röfvarna
hade upptäckt hennes flykt och fyra af dem summo efter
pigan för att gripa henne, men drunknade. De öfriga
3 blefvo af det uppretade folket skjutna på denna ö,
som däraf fått namnet Röfvareö.

Från Rimforsa gör järnvägen en skarp krökning och
går nästan rakt österut mot en vik af Ämmern till
Opphem och därifrån norrut öfver Opphems mosse, hvars
fyllande kostade järnvägen stora pengar. Hittills
har banan dragits genom mera intresselösa trakter, om
man nämligen undantager Kisa med omnejd samt själfva
öfvergången öfver strömmen och kanalen vid Rimforsa,
därifrån man har en sällsynt vacker utsikt både norrut
öfver Järnlunden och söderut öfver norra Åsunden,
men från Gärdala norr om Opphem till Bestorp går den
utefter leende sjöar och vågiga skogshöjder, och från
Bestorp till Bjärka är vägen utmed St. Rengens strand
förtjusande. Eljest ser det verkligen ut vid ett
ytligt betraktande för den som känner Kinda med dess
härliga dalar, som om man vid järnvägens anläggande
med sorgfällig noggrannhet rent af undvikit både dess
naturskönaste och bördigaste trakter, såväl dem,
som skulle hafva lockat turister, som dem, hvilka
för banans bärighet skulle varit nyttigast. Men det
är så, att en enskild järnvägsbyggnad är beroende af
socknarnas och de enskildas mer eller mindre stora
teckningar, för att minimikapitalet skall kunna
uppnås, och att de som lämna de största bidragen
också betinga sig motsvarande fördelar, äfven om
dessa skulle stå i strid med banans sanna bästa,
och att bristande insikt eller intresse skjuter ifrån
sig de allra största erbjudna förmåner. Hvad hade
eljest varit naturligare och för banan fördelaktigare,
än att den från Bestorp dragits genom någon tvärdal
ut mot Järnlundens östra strand i närheten af Hamra,
då hela denna sjö med dess höga västra stränder
bildat en storartad tafla för den häpnande resanden,
att den sedan gått genom passet vid Skedevi öfver
den bördiga Kettilstads-Hägerstadsslätten,
<!-- FIXME: bild: STUREFORS BYGGNADSKOMPLEX MED
LANDSVÄGSGENOMGÅNG.
Fot. af J. E. Thorin, Åtvidaberg. -->
häradets tätast befolkade bygd, och därefter gått
öfver Åsunden antingen vid Ulfvesund eller Rosösund,
då alltså järnvägen gått genom större delen af
Stångådalen och i närheten af dess största sjöar,
St. Rengen, Järnlunden och Åsunden.

Före anläggandet af Kinda kanal och Östra centralbanan
var man både för person- och godstrafik uteslutande
hänvisad till landsvägen och bygdevägar, och den stora
pulsådern för denna trafik var den s. k. Kalmarvägen.
Denna utgår från Linköping, går förbi Slaka och
Skeda kyrkor och Målbäcks gästgifvargård, och är
i närheten af Arnebo by inne i Kinda härad, då
man genast omöjligen kan underlåta iakttaga, att
landskapets utseende fått en alldeles ny prägel. Från
de stora, jämna slätterna kommer man nu in i en stor
dalgång, omgifven på båda sidor af höga, skogbeklädda
bergkullar med Rengens skimrande vattenyta i dess
midt, inbäddad i lummiga löfskogar, med Vårdnäs
kyrka och höjderna där bakom i fonden, en storartad
anblick, som gång på gång förnyas, sedan man passerat
Brokinds ståtliga herresäte och sundet mellan Lilla
Rengen och Järnlunden. Nu fortsätter landsvägen
utefter Järnlundens östra strand på en till en början
tämligen jämn plan, som så småningom sammantränges,
då höjderna på östra sidan om dalgången alltmer närma
sig sjöns stränder och vägen blifver ganska kuperad,
oaktadt den genom omläggning blifvit befriad från de
största backarna. Den gamla landsvägen är dock kvar
med sina väldiga backar, och om man vill göra sig
mödan att gå den, så skall man å dess högsta krön
vid torpen Nyhagen och Biberget öfverraskas af den
mest hänförande utsikt öfver Järnlunden med Rimforsa
och öfversta (d. v. s. nordligaste) delen af Åsunden
med Enebylandets höjder, den ena bortom den andra,
i fonden och öster om dessa sjöar Skedevi slott och
Tjärstads kyrka, inbäddade i lummig grönska. Också
berättas det, att drottning Desideria, som ofta
reste denna väg söderut, med hänryckning betraktat
denna härliga vy och sagt till en torparhustru på
Nyhagen: »Hvilken härlig utsikt ni har här!» och
fått till svar: »Ja, men det lefver man inte af,
nådig drottning.»

Strax nedanför dessa torp i en från väster, norr
och öster skyddad däld med samma härliga utsikt
åt söder lär »Nationalföreningen för tuberkulosens
bekämpande» allvarligen varit betänkt på att anlägga
ett sanatorium, och har den säkerligen ingenstädes i
vårt land kunnat påträffa en mer både skönt belägen
och i sanitärt hänseende lämplig plats för detta
sanatorium än just denna.
Vid Järnlundens sydligaste spets delar sig landsvägen i två, af hvilka
den ena går västerut öfver kanalen förbi Rimforsa och sedan söderut till 
Kisa, och den andra utmed
<!-- FIXME: bild: VADSTUGUBERGET INVID ALLMÄNNA LANDSVÄGEN
MELLAN LINKÖPING OCH KISA NÄRA KÅRTORP.
Fot. af. J. E. Thorin, Åtvidaberg. -->
östra stranden av Åsunden förbi Skedevi och Tjärstads kyrka öfver häradets
största slättbygd, midtpå hvilken den vid Valla by ytterligare delar sig i
två vägar, af hvilka

en går förbi Kettilstads kyrka österut förbi
Kettilstad-Hamra utmed Ämmerns södra strand förbi
<i>Tegelsätra</i> och <i>Söderö</i> stora egendom till Åtvidaberg,
och en söderut genom det bördiga Hägerstad emellan
Hägerstads gamla kyrkoruin och det vid Strierns
strand täckt belägna kyrkoherdebostället, förbi
Hägerstads 1866 nybyggda, vackra kyrka, och vidare
den nordligaste ändan af sjön Nimmern, och så genom
en smal dalgång fram till Stjernevik i Oppeby, där
den återigen delar sig och går dels västerut förbi
Oppeby kyrka, Uttala till Rosösund, där den öfver
en beslutad brobyggnad kommer att möta landsvägen,
som går till Horn, dels öster- och söderut genom
hela Oppeby socken, förbi Vada säteri, där en väg går
norrut till Tegelsätra och Söderö, och vidare genom en
vacker dalgång till Björkfors och därifrån tvärs öfver
de väldiga Idhultshöjderna backe upp och backe ned
till Dalhems sockengräns i Kalmar län. Denna väg är
nästan lifsfarlig att färdas, då det där finnes många
stora, krokiga backar, såsom t. ex. »Björnbrinkerna»,
där stigningen är så oerhörd som 1 fot på 2, och där
författaren mången gång på resa utför backen måst låta
kusken sätta sig i vagnens baksäte, för att den icke
skulle stjälpa öfver hästarna. Från dessa höjder vid
Idhult och särskildt från en fristående, kägelformig 
bergshöjd nära vägen, benämnd »Borgkullen»,
med lämningar efter förskansningar från Dackefejden,
har man det mest storartade och vidsträckta panorama
söderut öfver de parallellt löpande dalarna och
bergåsarna i hela södra Kinda, ja, långt bort öfver
Södra Vi och Jursdala socknar mot Vimmerby, således
flera mil både på längden och bredden.

Genom baron Johan Beck-Friis' energiska och
outtröttliga arbete för omläggning af de svåra vägarna
i södra delen af norra Kinda kommer nu snart äfven
denna vissa tider af året nästan ofarbara väg från
Björkfors till Dalhems sockengräns att ersättas af
en ny väg, som redan är under anläggning och som
kommer att gå alldeles utmed Björkens södra strand,
där den på flera ställen för de branta strändernas
skull måste sprängas fram eller utläggas i sjön.
<!-- FIXME: bild: SÖDERÖ HERRGÅRD.
Fot. af J. E.   Thorin, Åtvidaberg. -->
Detta kommer säkerligen att blifva den vackraste
vägsträckan i Kinda, löpande alldeles utmed den
djupa, klara, lättrörliga sjön, som på norra sidan är
begränsad af höga, skogiga bergshöjder, och där man
i den stilla, högtidliga och trolska naturen nog kan
fatta, huru folkets fantasi befolkat bergen med troll,
sjön med sjörån och skogarna med dryader (löfjerskor)
och skogsrån och ser tomten med ljus bevaka bergens
dolda skatter.

Så berättas där i trakten med fullt anspråk på att
vara sanning, att i berget norr om sjön vid Röberga
(röberget), där förr en koppargrufva varit upptagen
men för de dåliga kommunikationernas skull för länge
sedan nedlagd, skola hafva bott troll, som voro
kitsliga mot befolkningen, togo ifrån dem deras djur
och lifsförnödenheter och ibland bytte sig till deras
barn. En gång hade trollen tagit ett litet barn från
en bonde i det närbelägna Barsunda, innan detta hunnit
kristnas, och lämnat en »bortbyting» (trollbarn) i
stället, som ständigt var »kvilligt» och aldrig hade
någon ro. Länge stod bonden, som hette »Fnasken»,
icke ut därmed, utan tog barnet med sig i sin båt
och for till Röberget, där han kastade bortbytingen
i sjön, men i samma ögonblick låg hans eget barn i
båten, och detta vardt alltid sedan ett mycket snällt
barn. Nu hade Fnasken fattat misstro till trollen och
ville äfven komma åt deras skatter. Han gick därför
om kvällarna till berget och lyssnade för att höra
hvad trollen sade. En afton hörde han trollen klaga
öfver att de icke hade något att lefva af, »men i
morgon», sade de, »skall hustrun i Barsunda röra om
maltet i 'basta', då glömmer hon att tvätta sig,
och hälften af maltet är vårt». Fnasken tillsade
strängt gumman att tvätta sig, innan hon rörde vid
maltet. Hon glömde emellertid detta, men erinrade sig
det i sista minuten, sedan hon kommit till bastan,
tvättade sig i hast, och så blefvo trollen lurade den
gången. En annan gång, då han lyssnade, hörde han
dem säga: »I morgon skall Fnasken slakta sin tjur,
då blir tjuren rädd och bonden kommer att svära,
och så blir halfva tjuren vår.» När 
följande dag tjuren skulle slaktas, blef han rädd, men
Fnasken, som var varskodd, sade: »Gud välsigne dej,
Mulle», och så fingo trollen intet. Slutligen skulle
Fnasken bota trollen. Han gick till kyrkan och tiggde
sig till af kyrkovärdarna en flaska »mässvin», under
förebärande att någon var sjuk i hans hem. Med denna
flaska gick han till trollen i Röberget och bjöd dem
dricka. När de smakat vinet, blefvo de vilda och galna
och slogo ihjäl hvarandra. När de alla voro åtgångna,
skulle gubben ta deras skatter, men då fick han höra
en trollkäring, som låg i en skrefva i berget, säga:
»Här har jag sett sju ekskogar växa upp och sju ruttna
ner, men aldrig har jag sett ett sådant slag förr
i Röberget.» Då sade Fnasken: »Fick du icke smaka
Kristi vin, så skall du få smaka Kristi flaska»,
slog flaskan i skallen på käringen, så att hon dog,
och tog famnen full med silfverskatter ur berget, så
mycket han kunde bära, och skyndade hem. Men när han
kom tillbaka för att hemta mer, var berget stängdt och
han kom icke in. »Se'n har det varit tyst i Röberget.»
En afkomling af Fnasken äger ännu en »silfverkappe»
af denna skatt.

Sjöråt, sjöjungfrun eller näcken, hvilka begrepp
likställas, uppenbarar sig i många skepnader, än
såsom en många alnar lång gädda, än och för det mesta
såsom en skön flicka, »så grann, så det gnistrar om
henne». Hon sätter sig i framstammen af fiskarens båt
och vill uppväcka hans kärlek. Fiskaren Tjäderlund var
en mycket beläst och from man, som likväl sjöjungfrun
fångade i sina garn. »Sist du, Kristen, jag lurte
dig allt», sade sjöjungfrun, störtade sig i vattnet
och hvälfde omkull ekan, så att fiskaren kom i sjön,
förlorade sin ena sko och blef aldrig folk mer. Lars
Persa i Drabo var ute och fiskade och fick en väldig
gädda på kroken, men förmådde inte draga den till
båten. Då blef han ängslig och bad i sin nöd: »Herre,
hjälp mig.» Då fick han gäddan intill båten och
fick tag i den med handen, hvarvid han sade: »Släpp,
Herre, nu har Lars Persa fått tag.» Men det skulle
han aldrig ha sagt, ty med en knyck slet sig gäddan
ifrån honom. Det var sjöjungfrun. Gubben
Bengt brukade lägga snus i sjön åt näcken med de
orden: »Här har du snus, Gubbe, ge mig nu gäddor.»

Skogens rån äro af flera slag. De som bo i löfträd,
löfjerskor, äro i allmänhet litet småkitsliga;
de skrämma hästar och människor, de hoppa upp i
förbifarandes fordon, som då blifva tunga och svåra
att draga. De egentliga skogsråna bo i barrträd, äro
vänligare och hafva hvart sitt område i skogen; de
uppenbara sig dels såsom små gubbar med tomtemössor,
dels såsom sköna flickor. Den jägare, som ställer
sig väl med dem, kan skjuta hvad han vill, till och
med andra rån. En gång fick en skogvaktare norr om
Björken, när han var ute för att skjuta »toppa» (=
tjädertuppar), se en liten gubbe med tomtemössa gå
i mossen och blåsa i ett horn, sägande: »Så långt
detta (nämligen ljudet) hörs, ä' dä' mitt.» Då lade
skogvaktaren an med sin bössa och sade: »Så långt dä'
här räcker, ä' dä' också ditt», sköt, och gubben stöp
i mossen. Si han stod i »kompakt» med skogsjungfrun.

I allmänhet kännetecknas Kinda af långa från norr
till söder löpande bredare eller smalare dalgångar,
omgifna af mer eller mindre höga, våglinjiga
skogshöjder. Endast tre större dalgångar skära
dessa höjder och dalar från väster till öster eller
sydost. Dessa äro: 1:o) den dal, hvilken
liksom sammanbinder sjön Sömmen med Åsunden, 2:o) den
dalgång, som utgår från Åsunden genom Björkforsviken
och fortsättes af Björken, hvarom nu senast är taladt,
samt 3:o) den, som upptager den synnerligen vackra,
mer än milslånga sjön Ämmern, som löper in i Åsunden
vid Skedevi och går därifrån först i nordlig riktning
till Opphem och sedan i sydostlig riktning till
Söderö, hvarifrån dalgången fortsätter i sydostlig
riktning och omfattar sjön Galmaren. Ämmerns södra
strand är låg med flera synnerligt härligt belägna
gårdar, såsom <i>Bellinge, Hamra</i> och <i>Tegelsätra</i>, norra
däremot begränsas af fyra tämligen höga bergknallar
med de egendomliga namnen Bersebo-, Räckskogs-, Norrö-
och Söderö-»<i>ryttare</i>». Dessa »ryttare» voro för icke
många år sedan beklädda med höga 
furuskogar, som speglade sig i sjöns lugna vatten och
gjorde stämningen allvarlig; nu ser man i de få
kvarlämnade »frötallarna» med en känsla af vemod hvad
som varit, och att »träförädlarens» yxa skonar intet,
där den får härja. Vid sjöns sydöstra ända ligger det
stora, ståtliga f. d. Adelsvärdska godset Söderö,
hvilket nuvarande ägaren, baron Joh. Beck-Friis,
håller på att göra till en riktig mönstergård i alla
afseenden, såväl ifråga om ställets förskönande och
underhafvandes trefnad, som också när det gäller
ett rationellt intensivt landtbruk med alla dess
binäringar.

Från Ämmern gå flera dalgångar parallellt söderut, af
hvilka en utgöres af Strierns och Nimmerns sjöbäcken
ned mot Åsunden vid Oppeby kyrka, och likaså gå flera
norrut, och af dessa är den störst, som fylles af
sjön Åländern i söder och fortsattes norrut genom
Sätrasjön och sträcker sig fram mot St. Rengen, så
småningom öfvergående till ett mer jämnt, bördigt
slättland. Åländern är en ovanligt vacker och fiskrik
sjö med branta stränder, som stupa rakt ned i sjön
på västra sidan vid det förtjusande sund, som ligger
emellan dessa stränder och den bebodda Åländersö. Här
är vattnet i denna skogssjö så mörkt, att man måste
använda svarta fisknät, och vid roende genom sundet
glänsa vattendropparna såsom hvita pärlor mot den
svarta vattenytan. I norra delen af detta sund har man
mot västra strandens höga berg ett präktigt eko, som
mycket tydligt återgifver ända till sju stafvelser.

Detta är nu i korthet de yttre konturerna af den
sköna bygd, som kallas Kinda, som öfverallt erbjuder
de mest hänförande utsiktsställen, så att man är
ganska tveksam, hvilka man skall gifva företrädet. Ty
antingen man från höjderna i närheten af Vårdnäs Hamra
skådar söderut öfver Järnlunden och norra Åsunden
med dess lägre, mera leende stränder i öster och dess
högre, mera storslagna i väster och söder fram emot
Ulfvesund, eller man från Hissneklint skådar ut öfver
hela Stångådalen, eller man från Torreberg beundrar
den vidsträckta, örika Södra Åsunden, eller man från 
Välens stränder vid Årteflod ser hela
Tirserums socken utbreda sig för ens öga, eller
man från Idhults höjder famnar milsvida rymder och
ser hela södra Kinda öppna sig för ens synvidd,
eller man i båt glider fram öfver Björkens djupblå,
Ämmerns gröna eller Åländerns svarta vattenytor
och lyssnar till strändernas eko, eller man från
Vårdnäs kyrkoherdeboställes park blickar hän öfver
Rengen med Bjärka-Säby slott i fonden, eller man från
verandan af Hägerstads prästgård ser Strierns vatten
såsom en bred flod glida fram mellan dess trädgård
och de höga Skällviksbergen på motsatta stranden,
skall man svårligen kunna tillbakahålla utropet:
Här är dock allra vackrast!

Om alltså från ren <i>geografisk</i> synpunkt kindabygden är
väl värd att både ses och studeras -- och det torde
icke vara utan sin stora betydelse, att den hösten
1904 äfven i <i>strategiskt</i> hänseende blifvit undersökt,
därigenom att 2:dra militärdistriktet då hade en
större kombinerad fältmanöver inom dess nordligaste
del -- så lönar det också mödan, om man gör sig
bekant med och studerar befolkningens skaplynne, dess
etnografi, dess ekonomiska lif, dess seder och bruk,
dess språk och folktro m. m., ty afskild som denna
landsdel varit från den öfriga världen genom bristande
kommunikationer och en befolkningens inneboende
konservativa läggning, ha här många egendomligheter
och karakteristiska drag bibehållits oförändrade,
när omgifvande häraders befolkning amalgamerats af
den allt uppslukande moderna kultur strömningen.

För att rätt kunna fatta och förstå skaplynnet
hos en orts befolkning är det af stor betydelse,
att man ser den i sammanhang med förflutna tider
och de generationer af förfäder, som lefvat sitt
lif och verkat sitt verk inom samma område. Ty,
vi må vara medvetna därom eller icke, en förfluten
tid öfvar stort inflytande på den tid, hvari vi nu
lefva. Ingen står lösryckt för sig själf, utan är
i mer eller mindre grad beroende af en föregående
tids andliga uppfostran, liksom också af den natur,
som omgifver en. Det är därför man i vår tid söker
taga tillvara minnesmärken
från äldre tider, såsom husgeråd och redskap, sägner
och ordspråk, visor och sånger, ordförråd, plägseder,
vidskepelse, folktro, med ett ord allt som kan gifva
en lefvande bild af en föregående tids intellektuella
och lekamliga lif.

Att inom ramen af denna korta uppsats samla allt
sådant material är ju otänkbart och rent af omöjligt,
men några antydningar om hvad som här finnes att taga
vara på för intresserade forskare, torde icke vara
alldeles utan sin betydelse.

Redan den omständigheten, att vårt lands bebyggande
och kultur gått från kusten inåt landet, angifver,
att Kinda, som icke låg så synnerligen långt från
Gamlebyviken, hvilken förr trängde betydligt längre
in i landet än nu, ganska tidigt blef bebyggdt,
hvilket också bekräftas af talrika minnesmärken från
hednatiden, såsom ganska många graffält inom flera
af häradets socknar, runstenar funna i V. Eneby
och Hycklinge jämte åtskilliga funna stenyxor och
flintknifvar m. m.

Af de gamla graffälten från järnåldern hafva tvenne
nyligen blifvit vetenskapligt undersökta af docenten
O. Almgren, nämligen graffältet vid Kettilstads
kyrka 1902 och det på »Högabacken» nära Rimforsa
1903, och befunnits innehålla rester af brända lik
jämte fornsaker från förra hälften af 900-talet.
Märkligast är dock, att under dessa båda graffält
från vikingatiden hafva funnits brandgropar från den
äldre järnåldern, d. v. s. århundradena närmast före
Kristi födelse.

Om den bebyggda ortens höga ålder vittna också
många namn från fornnordiskan, såsom t. ex Ämmern,
Nimmern, ännu af allmogen uttalade Ämm<i>ar</i>n, Nimm<i>ar</i>n,
tydligen af <i>mar</i> {= sjö), Ås<i>und</i>en, ]ärnl<i>und</i>en af <i>und</i> (=
bölja), Harg (= offerplats), Väsby i 3 socknar af <i>vä</i>
(= heligt ställe), Grytvik, Grytö, Grythult af <i>gryt</i> (=
sten), vidare många namn, som syfta på ortens odling
eller naturbeskaffenhet, såsom t. ex. Bröt (= väg),
Boda, Sätra, Kärra, Näs, Berga, Eke, Björke m. fl.,
samt de många namnen på -måla, -hem.
-bo, -torp och -hult, hvilken sista slutstafvelse
förekommer uti ett 50-tal af ortnamn inom
Kinda. Kindaorten är således utan all gensägelse en
gammal kulturbygd.

Ursprungligen tillhörde såväl Kinda som Ydre härader
Småland, och såsom smålänningar deltog befolkningen
i Dackefejden och först på 1600-talet lades dessa
härader till Östergötland. Att Kinda i slutet af
1600-talet hörde till Östergötland framgår tydligt
af många kungörelser, som ännu finnas kvar i en del
kyrkoarkiv, från landshöfdingar, regementschefer
och kronobefallningsmän eller kronofogdar. De flesta
sådana kungörelser angå utskrifningar af krigsfolk,
nya och åter och åter nya gärder af lifsförnödenheter
för krigshärens behof och transporter af desamma. Men
många kungörelser från kronofogden Jöns Andersson
på 1660- och l670-talen beröra alla möjliga de mest
olikartade saker och visa med hvilken stränghet
och hårdhet folket på den tiden behandlades af
de världsliga myndigheterna, hvaraf det ännu bär
andliga märken. Så låter han den 7/5 1673 kungöra
i häradets kyrkor följande: »Emedan det spörjes,
att de oringade svinen, sedan 'tjälen' är ur jorden,
med rotande i ängar och jordvall göra stor skada,
alltså tillhålles allmogen allvarligen sina svin
inom 2 dagars förlopp att ringa, med den åt varning,
att den som sina svin icke ringar, hafver länsman och
kronofogde Hans Ex. Högvälb. Landshöfdingens order
hvart 3:je oringadt svin att kännas till cronan,
utan något anseende eho de tillhöra.» En annan
gång, d. 1/8 1673, låter han kungöra i kyrkorna,
att kyrkans sexmän i hvar församling äro pliktiga
att årligen noga räkna all tiondesäden på åkrarna,
och d. 5/10 1673, att socknemännen alla tillhopa
ingen undantagandes hade att tidigt i morgon komma
till Rimforsa att bygga kök och stallrum, »hafvandes
med sig yxor, spadar och järnstänger samt 4 dagars
förtäring», den 23/5 1677 »Såsom K. Göta Hofrättens
domb, är Jons Ersson i Efsinge fällter till et stort
bötthe och såsom han bemälte bötther icke förmår
utlägga, skall han genom 50 par spör dess starke
plikt löpa, derför befalles almogen en af hvar gård
komma till 'Fårssa'
(= Rimforsa) nästkommande Lögerdag och förmälte
Kongl. Hofrättens dom (exequera).» Datum Kisa, d. 9/11
1677. »Emedan såsom en person skall för sina begångna
missgerningar nu nästkom. Lögerdag vid Rimforsa
löpa gattelopp, hvarför varder härmed tillsagdt,
att en mansperson ifrån hvart hemman uppå samma dag
vid Rimforsa tillstädes kommer, hvilket hörsamligen
efterkommes.» En annan gång förbjuder han »vid humlens
förlust», att någon humle utföres ur häradet. Ofta
afslutas kungörelsen med ett ganska öppet hot,
såsom t. ex. »Skulle någon af eder, gode män, här i
församlingen boendes mot förmodan finnas uti en så
ringa ting ovillige, som dock till K. Maj:ts och vårt
kära fäderneslands goda tjenst länder, så är till att
befrukta, det varder på ett annat sätt vedergälldt
och ihugkommet.»

En annan mer uppfostrande myndighet var den som
prästerskapet utöfvade dels genom predikan och
undervisning, dels genom ledning af sockenstämman,
där församlingens alla löpande ärenden föredrogos
och behandlades, såväl de som rörde religion och
sedlighet, ordning och tukt, som också ekonomiska
ärenden af snart sagdt alla möjliga slag. Nästan
i hvarje sockenstämmeprotokoll förmanade pastor
»föräldrar och husbönder att med all flit och åhåga
tillhålla sina barn och tjenare att lära dem läsa i
bok samt att föregå dem med goda exempel och inbördes
lefva med hvarandra i gudsfruktan, i sämja och
kärlek». Men kontrollen öfver, att barnen verkligen
lärde sig något, kom på prästens del, hvarför också
vid sockenstämmorna den maningen ständigt förekom,
att alla skulle flitigt komma fram till catechismi
förhör och communionförhör.

På sockenstämma ingrep församlingen själf mot
gängse synder och oordningar genom en ganska sträng
kyrkotukt. Så heter det t. ex. i Oppeby församlings
kyrkostämmeprotokoll vid majstämman 1758, § 12:
»Utläto sig sockenmännen bäst vara, att stora
kyrkodörren må väl stå öppen under predikan, men
vid predikans slut tillsluten varda, samt att tvenne
sockenmän skola hvar söndag vid början
af trons sjungande och sedermera till gudstjensten
slut noga tillse, om någon under gudstjensten
håller sig utom kyrkan. Befinnes någon sådan,
plikte 3 daler k:mt eller sitte en söndag i
stocken. Förtige uppsyningsmännen, plikte äfven så
mycket.» På sockenstämma i Oppeby »kommo församlingens
ledamöter öfverens att gifva organisten i lön 6 öre
s:mt af matlaget och 3 öre s:mt af de större och
2 öre s:mt af de mindre torpen» (1728 23/8, § 7),
»Uttogos till lappska skolans byggande 3 daler k:mt»
(1742 5/12> § 8). På sockenstämma antogos, afskedades
och vitsordades sockenskräddare och sockenskomakare,
beviljades fattigunderstöd m. m.

Af dylika dokument från gamla tider, hvaraf
kyrkoarkiven öfverflöda, ehuru de merendels få
ligga obegagnade, finner man osökt förklaringen till
många egendomligheter uti befolkningens skaplynne,
t. ex. den ännu rådande misstron mot herreklassen, af
hvilken allmogen ofta strängt och brutalt behandlats,
och dess kärlek till prästerskapet, som varit deras
uppfostrare, velat dem väl och stått vid deras sida
under alla lifvets mångahanda växlingar, döpt deras
barn, ledt deras ungdoms kristliga uppfostran,
deltagit i deras samkväm vid husförhör, bröllop
och begrafningar och varit deras ledare i den
själfstyrelse de öfvat på sina stämmor.

Genom Kinda härads isolerade läge och ringa samfärdsel
med andra trakters befolkning har ända till senaste
tider detta skaplynne bevarats oförändradt, och
det är ännu liksom ett pansar af otillgänglighet
för hvarje främmande inflytande. Detta gör, att
t. ex. det ännu finnes socknar inom häradet, där
inga separatistiska rörelser kunnat få något fäste
eller dit inga politiska vindar kunnat nå. Detta gör
också, att den inflyttade främlingen mötes med allra
största försiktighet och nästan aldrig känner sig här
fullt hemmastadd, hvilket gäller lika mycket gentemot
herrskapsklassen som allmogen.

Därför är det en alldeles förspilld möda för en
främling att genom frågor söka utforska folkets
tänkesätt, deras
seder och bruk, deras ordförråd och sägner, deras
folktro och lefnadsvanor. Nej, sådana frågor mötas af
en bepansrad misstro. Men slå dig ned för någon tid
ibland dem i någon af de täcka dalarna och sök att
vinna deras förtroende genom ett lefvande intresse
för deras sysselsättningar, så skall misstron vika
och folkets ofördärfvade hjärtan öppna sig både för
meddelanden och för vänskap, som icke så hastigt
förflyktigar. Då skall värdinnan vid den älskade
kaffetåren, det bästa hon vet, kanske kunna tala om
för dig, huru man under hennes ungdom i det enkla
bondhemmet, som i regel bestod af och ännu består af
»stufva» och kök på nedra botten och »nattstufva»
och »kammaren» på öfre, firade årets högtider med
de plägseder och vidskepelser, som då förekommo,
särskildt på juldagsmorgonen och i påskveckan, hvars
dagar hade särskilda namn, »mörke» måndag, »hvite»
tisdag, »dymmel»-onsdag, »skär»-torsdag, »långe»
fredag och »stäckete» (= korta) lördag. Särskildt
var det en mängd sysslor, som måste vara afslutade
före dymmel-onsdagen, eljest kom »dymmeln» däri. Hon
kan tala om för dig, huru hon jämte 2 andra flickor
midsommarnatten »gingo tyst» för att utforska sin
blifvande mans utseende och karaktär, ty gingo de alla
3 utan att yttra ett ord från solens nedgång till dess
uppgång till en åt norr belägen källa och där ställde
tvenne glas, ett fylldt med vatten, ett med brännvin,
så kom en »vålnad», lik deras tillkommande, och drack
ur ettdera. »Och det slår in, det vet jag.» Hon kan
tala om hurudan matordningen var hela året om såväl
i det fattigare som i det mer välbärgade hemmet, huru
man måste sätta »pära» (= potatis) i åttonde veckan,
så to (= lin) i den nionde veckan efter »Wafferda'n»
(= Vårfrudag = Marie beb.-dag, d. 25/3). Hon kan tala
om, huru ännu i dag mången bondhustru kastar stål
eller eld i mjölken, som hon säljer, eller svänger
mjölkkrukan öfver elden i spiseln för att icke korna
skola »skämmas» (= skadas, förtrollas), om mjölken
bäres öfver rinnande vatten.

Det finnes nog också en och annan gammal
infödd
kindabo, som ända från barndomen varit med om träget
arbete med åkerbruket om sommaren, med fiske om våren
och »slagtröskning», »skogshygge» och kolbränning
om vintern, men på gamla dagar ledbruten och trött
med mindre ansträngande arbete söker afvinna sjön
en knapphändig näring. Kan du få en sådan gammal
fiskare att följa med dig t. ex. ut på Åsunden eller
någon annan sjö att sakta »dra pråmen», medan du i
all maklighet sitter i pråmens bakstam med »draget»
i hand för att lura någon glupsk gädda att »hugga»,
och du har vunnit den gamles förtroende, då kan du få
många värdefulla upplysningar, huru det gick till i
hans ungdom, som han med saknad och kärlek minnes. Han
kan tala om för dig, huru man med helt andra verktyg
än nu brukade jorden, huru man använde träplogar med
»fjöl» af trä, »trägrepper», skodda med järnhorn,
två- och treskängliga »trätjugor» med »tumme»
(= en liten gren, som vette uppåt, 5 tum lång),
huru man vid »slagtröske» band fast »slagdråpen» vid
»hånn-valen» medelst slagläärt (= lädret) med remmar
af torkadt ålskinn, huru kastskofveln hade form af en
liten tjuga med påspikad näfver. Han kan tala om för
dig, huru han varit med om att tillreda »milbotten»
och resa 12-famnars kolmila af kolved, kullved, ris
ved och blockved och bygga milkoja med »fyr» och i
jorden gräfda sängar, som täcktes med ris, där kolaren
kanske besöktes af »skogsfrun», eller varit med om att
»bränna dal», d. v. s. tillreda tjära af tyrstubbar.

Och blir du mera bekant med din gamle fiskare, och
matsäcken är god, torde han blifva hågad att riktigt
öppna språklådan och tala om troll och gastar, om
»bortbytingar» och »mylingar», om rån och tomtar,
om kloka käringar och trollgubbar. Men allt, som han
talar om, har han antingen själf sett med egna ögon,
eller också har det händt trovärdiga, namngifna
personer, så att inte minsta tvifvel kan vara om
sanningen och verkligheten af det som berättas. Och
finner han, att du tviflar eller är skeptisk och ler
åt hans berättelser, så har du förverkat hans ynnest,
och det är alldeles slut med hans meddelanden. »Ty»,
säger han, »inte kan jag förklara det, men det är
verkligen så, som jag sagt. Men sedan folket är mera
kristnadt och barnen hållas i skola och ångbåtar och
järnvägståg ila fram öfver sjöarna och i dalarna, vika
troll och rån och gastar bort, men nog finnas di.»

Gastar eller aflidna »illaka» människors andar
intresserar han sig mycket för. De få icke ro i
sina grafvar, förrän deras onda gärningar kommit i
dagen eller blifvit godtgjorda. De gå och vanka på
platserna för deras illdåd, och hinna de inte hem
till sina grafvar, innan solen gått upp, så stå de
såsom »dag-gastar» tills solen går ned, visserligen
osynliga men omsvärmade af flugor och mygg, och ve
den, som går emot en sådan dag-gast, han blir sjuk
eller »gastkramad», om han ej i tid kastar eld mellan
kläderna och kroppen.

Har någon i lifstiden flyttat några gränsstenar, får
han gå som »skälgast» tills gränsstenarna blifvit
flyttade rätt. Han går då med en lång staf med en
eldkvast i toppen och stöter i marken, sägande:
»här är rätt», och »här är orätt», och om då någon
barmhärtig människa med pinnar utmärker ställena och
flyttar gränsstenarna rätt, då först får skälgasten
ro i sin graf.

Rå eller råd-ande kan dels vara illvilligt, dels
välvilligt mot människor. Till det förra slaget räknas
bergsrå, skogsrå och sjörå, till det senare tomtrå och
gårdsrå, hvilka äro skyddsandar, som se till, att allt
är ordentligt, och icke tåla vårdslöshet och slarf. Om
dem heter det, att »de äro inte farliga, utan snarare
trefliga». De »varsla» för husbondefolkets hemkomst,
och fly bort, när olyckor eller dödsfall stunda.

Ofullgångna foster, som icke kommit i vigd jord,
blefvo »mylingar», då tiden var inne, att de skulle
hafva framfödts. De visade sig omkring den plats,
där de gräfts ned (nedmylats, däraf myling). De
företogo sig allahanda ofog, skrämde hästar, ryckte
hjul af förbifarandes vagnar och voro mycket svåra
att få bukt med. På ett ställe fanns det förr tre
sådana mylingar, hvilka brukade dansa och
därvid sjunga: »Dansa <i>bytte-pin</i>, dansa <i>strumpesock</i>,
dansa <i>lille vire</i>; hade inte våran mor blitt brud
i år, så hade vi blitt fyre.» Det första fostret
hade nämligen modern lagt i en <i>bytta</i>, det andra i
en <i>strumpa</i>, det tredje hade hon »<i>virat</i>» in i ett
litet bylte. Det var godt om mylingar på en tid,
då det fanns många elaka gubbar (trollgubbar),
som kunde mer än andra, bland annat också för en
liten summa fördrifva foster, sätta sjukdomar på
människor och djur, »stänga» hästar, så att de icke
kunde »gå ur fläcken» m. m. sådant. Så kunde <i>Sven i
Högstorp</i> för 5 kr. och ett kvarter brännvin styra
så till, att en flicka fick den hon ville ha, men
efter äktenskapet var förtrollningen bruten. Gubben
Sven kunde också förgöra korna, så att de icke
mjölkade, men när kor blefvo »mjölkstulna», kunde
han ock ställa fram tjufmjölkarna. Han kunde sätta
»trollskott» på djur, men också »läsa bort» skottet,
sätta värk på människor, så att de fingo gå dubbla
af smärta, och kunde läsa bort värk eller sätta den
på någon annan. <i>Troll-Pelle</i> kunde, om han blef ond
på någon, sätta »lyss» (löss) på honom, så att de
kröpo radtals utanpå kläderna, han kunde också sätta
barnaföderskors värk på träd, så att man riktigt såg,
huru de »vingade sig» och böjde sig af smärta, under
det att kvinnan icke kände någon smärta alls. I
oändlighet skall din fiskare kunna tala om sådana
»illaka» gubbar, som lärde sig sina »illakheter»
antingen ur svartkonstböcker eller af själfspillingars
gastar på kyrkogårdarna.

Vidare skall han nog kunna bland annat tala om, huru
man höstetid kan förutsäga, hurudan vintern skall
blifva, om man iakttager svinmjältens beskaffenhet
vid slakt, eller om man gifver akt på, hvar fisken
uppehåller sig. Håller sig fisken på grunda ställen,
blir det blidvinter, håller han sig på djupt vatten,
blir det sträng vinter.

Ja, mycket underbart gammaldags kan du få se och
höra omtalas i dessa bygder, sådant som snart icke
längre finnes till, utan är en saga blott. Men de
mörkblåa sjöarna i de långsträckta dalarna med de
höga, vågformiga, skogbeklädda bergshöjderna och
kullarna, som begränsa 
synvidden, skola i sena tider kvarstå och tjusa både
kindabygdens trefna och idoga befolkning och äfven de
främlingar, som vilja skaffa sig glädjen att besöka
en af vårt lands allra skönaste nejder, <i>kindabygden</i>.

<!-- FIXME: bild: VY ÖFVER KISA FRÅN MATILDABERGET.
Fot. af J. E. Thorin, Åtvidaberg. -->
</chapter>
<chapter name="PROJUSKATARAKTERNA OCH EN FORSFÄRD PÅ LULE ÄLF.">
<img></img>
<h1>PORJUSKATARAKTERNA OCH EN FORSFÄRD PÅ LULE ÄLF.</h1>

AF

<b>AXEL HAMBERG.</b>

<!-- FIMXE: bild --> För att göra en studie öfver Lule älf lämnade jag
sistlidna sommar mina Sarekfjäll icke vid Kvikkjokk
utan i Sjöfallstrakten. Det var från Saltoluokte
vid Langasjaur den 4 aug. 1904, som hemresan
anträddes. Tvenne af mina lappar rodde mig därifrån
i Turistföreningens båt till Jaurikaska-morkan
mellan Langas och Stora Lule vatten. Där finnes folk,
nämligen lappfamiljen Fannar, som bebor en eländig
koja invid Jaurikaskaforsens östända. Mina bärare
från fjällresan behöfde därför ej längre följa med,
utan fingo återvända med turistbåten, medan Fannar och
hans son skjutsade mig öfver Stora Lule vatten. Det
gick ganska fort, vi hade medvind och gjorde inga
synnerligen långvariga besök i land utom i Ålloluokte,
där vi måste hvila. Vi kommo därför redan den 5 på
aftonen till Luleluspen eller sjöns östra ända.
Här börjar Stora Lule älf eller Norrälfven och
här skulle nu färden utmed älfven äfven taga sin
början. Den fick dock tills vidare försiggå genom
att promenera på land, ty först vid Liggagårdarna,
väl 4 mil från Luleluspen, blir älfven utefter någon
längre sträcka farbar med båt. Till Porjus gick det
emellertid ganska lätt, ty det finnes en någorlunda
tydlig gångstig på älfvens västra sida. Men sedan
skulle det bli värre.

I Porjus träffade jag emellertid en kraftigt byggd
svenskfinne vid namn Vuopio, som härstammade från
Torneådalen, men i många år tjänstgjort såsom flottare
på Lule älf. Han erbjöd sig att följa mig utför älfven
några dagar. »Men det vara den styggaste af alla
älfvar, bara berg och stenar. Nej, då Torneåälfven
vara mycket vackrare, den flyter så jämn och fin,
man kan ro och staka allomstans, och så mycket holmar
med gårdar och räs, voj, voj! Det vara den finaste
älf i Sveriges land och Finland. Men Luleälfven en
rackareälf, timret sätta sig fast i stora råtar, som
ingen kan lossa utan att räpa sig. En djäkla ström, så
stinn, så stinn. Och inga gårdar förr än vid Ligga.»

»Kunna vi gå till Ligga på en dag?»

»Nej, doktor, det vara omöjligt, om vi gå
älfstranden och häftas här och där. Ty ingen väg
också utan bara stora stenar. Men om vi ligga natt
i Harasprångshyddan, det går fint andra dagen till
Ligga.»

»Vid Ligga är ju ett långt sele, där kan man ju ro
och föra sakerna ett långt stycke i båt.»

»Från Ligga doktor fara allt till Porsi i båt, det
vara sex mil, vi lägga alla sakerna i båten, det
gå så fint, doktor icke vara rädd, om vi få Nikke
i Suppekadde till kamrat, han farit älfven flera
gånger. Nikke vara säker karl. Jag också icke vara
rädd fara med annan karl. Men få vi Nikke, doktor
också icke vara rädd.»

»Är det många forsar mellan Ligga och Porsi?»

»Först komma Liggaforsen, inte så farlig, sedan ett
sele, därpå Turaforsen, den vara den värsta, men
doktor inte vara rädd, bara vi få Nikke till kamrat,
sedan komma 
Suppatselet, det är fina selet, jag icke följa längre,
också inte Nikke, sedan har doktor bara Kuoukaforsen,
där kan doktor fara med gammal säring.»

»Är Kuoukaforsen så obetydlig då?»

»Ja, där kan doktor fara med gammal säring», upprepade
Vuopio.

Ofvannämnda dialog skall söka återgifva såväl Vuopios
rotvälska som den färdplan utmed och på älfven han
föreslog och jag i allt väsentligt följde. Jag hade
nämligen aldrig varit i denna trakt och ej heller
förut företagit någon svårare forsfärd. Jag måste
därför söka bilda mig en föreställning om saken genom
att rådgöra med dem, som kände till den. Och Vuopio
tycktes vara den främste kännaren här i trakten,
som jag för tillfället kunde få fatt uti.

Det ingalunda obetydliga bagage, som jag från
fjällresan medförde, kunde emellertid ej medtagas
till Harsprånget, utan omhändertogs af innehafvaren
af Porjus, som fraktade det med bärare direkt på
genaste gångstigen till kronotorpet Suppekadde,
snedt emot Liggagårdarna.

Den 7 aug. på morgonen startade sålunda Vuopio
och jag med ej alltför tunga bördor, bestående
af fotografiapparat, afvägningsstång, några lätta
instrument samt litet mat.

*

Ungefär en half mil norr om Porjus bildar Lule älf
ett ganska lugnt sele, som kan befaras med båt. Det
upphör strax söder om gården och därefter följa en
serie af delvis ganska storartade vattenfall med
mellanliggande lugnare ström. Märkligt nog tyckas
flera af dessa betydande fall, som upptaga en sträcka
af 2 till 3 km. och som jag skulle vilja sammanfatta
under benämningen <i>Porjuskatarakterna</i>, förut endast
hafva varit kända af ortens fåtaliga befolkning. Det
torde derföre vara skäl att här något utförligare
omtala de samma. <footnote>Resan företogs för Sveriges Geologiska Undersöknings
räkning och en framställning såväl af fallen som af
älfvens viktigaste geologiska förhållanden kommer
därför att lämnas i dess publikationer.</footnote>
Porjusselet afslutas med ett litet fall, som jag redan
föregående dagens afton besökte. Det var afdeladt
genom några öar i flera parallella fall. Någon
ordentlig mätning af höjden blef ej gjord, men denna
torde säkert ej hafva öfverstigit 5 m. Vi styrde nu,
Vuopio och jag, den 7 aug. på morgonen förbi detta
fall till det närmast följande, hvilket tillsammans
med det föregående bildar <i>Tjäureskårtje</i>
<!-- FIXME: bild: ÖFRE DELEN AF TJÄURESKÅRTJE, DEN ÖFVERSTA AF
PORJUSKATARAKTERNA, FÖRUT ORIKTIGT BENÄMNDT
PORJUSFALLET.
Fot. af Axel Hamberg. -->
eller Tjäuresfallet. Detta namn liksom äfven namnen
på de följande afdelningarna af Porjuskatarakterna
har jag af lappen-åbon E. A. Olson i Porjus, som väl
får anses såsom auktoritet, då han jämte sin familj
är den ende i trakten boende. Tjäureskårtje tyckes
vara detsamma, som Turistföreningens Resehandbok
för Lappland <footnote>Tredje upplagan, sid. 143.</footnote> samt åtskilliga turister <footnote>Jämför t. ex. Turistföreningens
årsskrift 1890, sid. 134, och 1897, sid. 63.</footnote> afsett med
benämningen Porjusfallen. Under detta

namn är det äfven upptaget i Vattenfallskommitténs
förteckning på statens vattenfall. Att exakt uppgifva
fallhöjden af Tjäureskårtje är ej så lätt, då det
består af flera afdelningar med mellanliggande
forsar. Fallhöjden af den viktigaste delen fann jag
vid mätning vara ungefär 7 m.

Det närmast därpå följande vattenfallet bär enligt
Olsons utsago den lapska benämningen <i>Routikårtje</i>. Det
består af tvenne afdelningar med korta mellanrum,
den öfre 8,5 m.,
<!-- FIXME: bild: ROUTIKÅRTJE, ETT FÖRUT KNAPPT UPPMÄRKSAMMADT
VATTENFALL I LULE ÄLF OCH DEN MELLERSTA AF
PORJUSKATARAKTERNA.
Fot. af Axel Hamberg. -->
den nedre 7,4 m. hög. De innehålla ej fullt hela
vattenmassan, emedan en liten del af densamma
bildar en parallell fåra, som framgår ett kort
stycke öster om huvudfåran. Oaktadt Routikårtje väl
näst Harsprånget och Stora Sjöfallet är Lule älfs
ståtligaste vattenfall, tyckes det hittills hafva
varit obekant utom för E. A. Olson i Porjus och en
del flottningsmän. I reseskildringar af personer,
som besökt Harsprånget och Porjus, finnes det
ej omnämndt. Lika litet har jag funnit det i
Vattenfallskommitténs förteckning på statens
vattenfall och till dessa måste det höra, ty på
den ena stranden är kronoskog och på den andra
kronohemman. En möjlighet är dock, att i nämnda
förteckning Routikårtje afees med benämningen »de två
nedre Porjusfallen». Men under denna förutsättning
är beskrifningen af »öfre Porjusfallet» oriktig och
den sammanlagda höjden alldeles för liten. Jag finner
det därför minst lika troligt, att Routikårtje aldrig
observerats samt att benämningen Porjusfallen endast
afsett Tjäureskårtje.

<!-- FIXME: bild: PORJUSFALLET, ETT FÖRUT EJ UPPMÄRKSAMMADT VATTENFALL I LULE ÄLF OCH DEN NEDERSTA AF PORJUSKATARAKTERNA.
Fot. af Axel Hamberg. -->

Från Routikårtje styrde Vuopio och jag våra steg till
den tredje och sista af Porjuskatarakterna. Denna
hade E. A. Olson kallat <i>Porjusfallet</i>. I detta är
vattenmassan fördelad på ej mindre än fyra fåror,
af hvilka dock äfven här, liksom i Routikårtje,
den västligaste är störst och innehåller mycket
mera vatten än de andra tillsammantagna. Jag fann
fallhöjden i den västligaste grenen vara omkring 7,5
m. Någon uppgift om detta fall har jag ännu mindre
lyckats finna än beträffande Routikårtje, hvarför
det väl utan tvekan torde
kunna betecknas såsom en ny märklig detalj i Lule
älfs geografi. Äfven detta vattenfall befinner
sig på kronomark. Den sammanlagda fallhöjden af
»Porjuskatarakterna» torde uppgå till omkring
50 m. Man finner nämligen på kartbladet Jokkmokk
afvägningssiffran 362 för det stora Porjusselet
norr om katarakterna, men 311 söder därom. I
Vattenfallskommitténs förteckning på statens
vattenfall upptages fallhöjden af Porjusfallen till
20,2 m. Äfven häraf torde framgå, att flera af dessa
betydande vattenfall varit obekanta.

*

Söder om Porjusfallet (i den af mig använda
betydelsen) bildar älfven en jämförelsevis lugn ström,
som kallas Porjus lilla sele, hvilket efterföljes af
flera mindre fall, som vi icke besökte. Därpå kommer
det ungefär 3 km. långa Kukkessauvon eller Långselet,
hvilket varar, tills fallen vid Harsprånget vidtaga.

Vi följde ömsom älfven, ömsom gingo vi längre in i
skogen alltefter terrängens beskaffenhet. Vid 7-tiden
på aftonen nådde vi Njåmmelsaskas eller Harsprångets
storartade naturscenerier, hvilka jag för min del
anser fullt motsvara sin ryktbarhet.

Att beskrifva dem vågar jag ej och det torde ej
heller vara nödvändigt, ty under det att den väg jag
följde norr och söder om Harsprånget väl näppeligen
torde förut hafva befarits af andra än några få
flottningskarlar, så är däremot -- såsom bekant torde
vara -- Harsprånget själft en av turister ofta besökt
naturmärkvärdighet.

I den rymliga Harsprångshyddan tillbringade Vuopio
och jag natten. Men det blef en sömnlös natt för oss
båda, ty vi hade gått oss svettiga och lågo nu och
småhuttrade hela tiden, emedan vi saknade såväl ombyte
af kläder som lämpligt täcke. Fallets dån och Vuopios
ungefär hvarannan timme upprepade kaffekokningar
bidrogo äfven att förjaga sömnen ur mina ögon.

Slutligen vardt det dock andra dagen. Denna blef ej
fullt så intressant som den föregående, ty vi saknade
de 
<!-- FIXME: karta -->
storartade och omväxlande katarakter, som gjort den
föregående dagens färd så minnesrik.

Mellan Harsprånget och Ligga utgöres älfven
hufvudsakligen af trenne områden, nämligen två
selen, Pakkoselet och Liggaselet samt de däremellan
befintliga talrika små fallen och forsarna, hvilka
lämpligen kunna sammanfattas under benämningen
Liggafallen. Det största utaf de verkliga fallen är
ej fullt 4 meter högt.

Vi nalkades nu Ligga och ett annat intresse
än vattenfallen började lägga beslag på vår
uppmärksamhet, nämligen färden i båt genom Ligga-
och Turaforsarna. »Om bara Nikke i Suppekadde är
hemma, han följa med, jag icke vara rädd fara genom
Turaforsen, doktor också icke vara rädd», rotvälskade
Vuopio oupphörligen. Tills vidare koncentrerade sig
intresset på om denne märklige Nikke skulle vara hemma
eller måhända ute på slåtter någonstädes långt borta.

När vi vid 1/2 8-tiden på aftonen anlände till
Suppekadde fingo vi höra, att Nikke verkligen var
hemma. Vi stannade därför därstädes öfver natten och
fortsatte icke till Ligga, som är ett äldre och större
ställe. Suppekadde är endast ett kronotorp, uppodladt
af de nuvarande innehafvarna för ett tjugutal år
sedan. Det brytes nämligen bygd fortfarande vid
Storlule och många nya ställen torde nog kunna
anläggas såväl vid den ödsliga och folktomma Stora
Lule älfs öfre delar som vid det fiskrika och af
människoboningar föga berörda Stora Lule vatten.

Nikke var en stor och lång kronotorparson, sannolikt
mellan 25 och 30 år gammal och med ett tryggt och
förtroendeingifvande uppträdande. Han hade farit
genom forsarna tre gånger förut och det skulle nog
gå bra nu också. Två karlar hade visserligen en gång
omkommit därstädes, men de hade varit berusade. Utan
att jag egentligen hade yttrat någon farhåga,
började han att lugna mig, hvilket dock hade en
motsatt verkan, ty jag kunde nu ej annat tänka än,
att färden dock var i afsevärd mån lifsfarlig. Men
huru ämnade jag göra med båt? Nikke hade en utmärkt
båt, den kunde vi ju få låna, men huru skulle han
kunna få igen den, det behöfdes
nästan tre dagsverken af två man att föra den tillbaka
från Suppatselet till Suppekadde, ty båten kunde
icke ros uppför forsarna utan måste dragas med lina
utmed land, och på många ställen förekomma fall vid
stranden, där måste båten dragas på det torra ett
längre stycke. Kanske jag hellre ville köpa båten än
att kosta på så många dagsverken.

Nej, det hade jag knappt lust till, emedan jag
sedermera ej kunde använda den.

»Doktor fara allt till Porsi eller också till
Vuollerim med båten. Doktor sälja båten till
flottningsinspektor eller också Turistföreningen
söpa båten eller också någon annan. Det går så fint»,
rotvälskade Vuopio.

Jag började inse fördelen af att köpa båten och
kom öfverens med Nikke om ett pris af 50 kronor för
densamma.

Därmed voro denna dagens omsorger öfverståndna. Efter
en åtskilligt lugnare och angenämare natt än i
Harsprångshyddan randades för mig nu den stora dagen
-- det var för resten den 9 aug. -- då forsfärden skulle
utföras.

Båten lastades med hela det från Porjus till
Suppekadde i behörig ordning anlända bagaget och
Nikke, Vuopio och jag embarkerade. De förstnämnda
rodde, medan jag gjorde ingenting annat än förde en
del anteckningar. Det var ej synnerligen långt till
Liggaforsen och snart voro vi där.

Roddarna vände båten så att fören kom emot
strömmen. Båten gripes af strömmen. De ro helt
sakta för att minska farten och kunna hålla styr på
båten. Jag tager af mig i skjortärmarna och stoppar
alla mina anteckningsböcker under den med ett tåg
omsnörda västen för att simmande rädda dem och mig
i händelse af olycka.

Vi befinna oss snart i den brusande forsen. Det går
dock ej så fort, som man skulle tro. Vattnet rinner
ingalunda jämnt nedåt, utan arbetar fram och tillbaka
i oupphörliga hvirflar och krökar. Kring större
stenar stå höga bränningar, dem måste vi akta oss för,
där skulle båten ögonblickligen fyllas eller måhända
slås sönder. Nikke kommenderar lugnt och säkert. Båten
krokar af och an. Än hålla
vi oss midt i forsen än närmare den ena eller
andra stranden, alltjämt för att undvika de värsta
bränningarna. Men dessa uppstå ej endast öfver
större stenar, utan slå upp än här än där beroende
på hvirflarnas oupphörliga förändringar. Rätt som det
är reser sig en stor våg, krönt af ett rasande skum,
alldeles intill båten på ett ställe, där nyss endast
flata hvirflar syntes. Karlarna slå till den med
årorna. Det hjälpte ganska bra, den fördelar sig och
endast litet vatten skvättar in öfver relingskanten.

Genom Liggaforsen sänker sig älfven omkring
13 m. enligt de barometerafläsningar, som jag
gjorde. Snart hade vi passerat den. »Ser doktor»
-- yttrade Vuopio -- »det gick fint. Men Nikke också
förstå söta båten så bra, också sänna krunden så
bra. Turaforsen vara nästan värre men också gå fint.»

Vi lade i land vid selet nedanför forsen, det
s. k. nedre Liggaselet, för att ösa båten och något
hämta andan. Stränderna utgjordes här öfvervägande
af morän, hvilken på sina ställen bildar 3-5 m. höga
terrasser utmed älfven. Nästan en mil nedanför Ligga
befinner sig närmaste gård Njuravuolle. Där gå vi
äfven i land och hälsa på, ty gården ligger alldeles
intill älfven och vi känna stort behof af en styrkande
kaffedryck. Ett bebyggdt ställe är för öfrigt i
denna del af Lule älf ett så pass stort evenemang,
att det måste lägga beslag på ens uppmärksamhet för
en lång stund. Och för resten kunna infödingarna ha
något att berätta af intresse för studiet af älfven
eller den omgifvande trakten.

Turaforsen är åtskilligt längre och svårare
än Liggaforsen. Förhållandena voro för öfrigt
ganska likartade. Vi gledo ej synnerligen
fort baklänges nedåt, och jag satt återigen på
halfspänn i skjortärmarna med västen full af
anteckningsböcker. Ett ställe var jämförelsevis
svårt att passera, där gingo bränningar nästan
utmed forsens hela bredd. Nikke väljer den lugnaste
passagen, än ro karlarna så mycket de orka, än släppa
de efter, allt för att styra båten mellan stenar och
bränningar. Hvirflarna dansa och sjuda rundtomkring,
båten darrar och guppar på tusen sätt, ingenting
är sig likt, allt växlar från sekund till sekund,
rätt som det är får 
båtsidan liksom en örfil af en våg, som helt plötsligt
rest sig mellan några hvirflar, en annan våg höjer
sig på samma sätt, men karlarna hinna klyfva den med
årorna, innan den når båten, en tredje, krönt af högt
skum, kastas upp, kommer brusande, klyfves med årorna,
men slänger dock in en massa vatten i båten. Vi måste
vid en liten vik utmed stranden hugga tag i land och
draga upp båten samt ösa den för att sakerna ej skola
bli våta.

Men äfven fortsättningen af färden genom Turaforsen
gick bra. Snart kunde Vuopio triumfera: »Det gick
allt fint, men också Nikke vara säker karl. Vi följa
bara till Kalakmela eller kanse Suppatsele. Utför
Kuoukaforsen doktor fara med en gammal säring. Det
vara ingenting. Doktor ro framlänges med gammal
säring.»

Genom Turaforsen torde älfven sänka sig omkring
40 m. <footnote>Beräknadt på grund af de afvägningssiffror, som
finnas på Norrbottens läns kartverk, bladet Jokkmokk.</footnote>
Vi voro allesamman litet medtagna af den
något nervspännande färden genom forsen, hvarför vi
behöfde pusta ut och stärka våra krafter något med
mat och dryck. Ett lämpligt tillfälle härför erbjöd
sig vid Messaure, hvarest en kronojägare har sitt
boställe. Här rastades därför flera timmar.

De svåra forsarna voro nu passerade, min båt hade
spelat ut sin roll och jag måste nu vara betänkt på
att göra mig utaf med den ju förr dess hellre. Jag
gjorde ett första försök med kronojägaren, men han
påstod, att ingen människa ville ge mera än hälften af
hvad jag betalat. Den mellan roddarna och mig genom de
gemensamt utstandna farorna och äfventyren uppspirande
vänskapen fick genom denna underrättelse en allvarsam
knäck. Stämningen var ej längre fullt så hjärtlig,
som när jag ännu trodde, att jag ej hade öfverbetalat
båten. Emellertid fortsatte vi rodden ett stycke,
nämligen till Suppatselet vid Kanevare. Där lämnade
mig både Vuopio och Nikke för att till fots återvända
hvar och en till sitt, medan jag stannade där öfver
natten.

Älfvens omgifningar hade mot slutet af denna dagsresa
i hög grad ändrat karaktär, i stället för moränbackar,
som
vid Ligga- och Turaforsarna utgöra älfstränderna,
träffas från och med Kaskajerim och Messaure
höga sandbackar af ungefär samma slag, som för
de norrländska älfvarnas nedre delar äro så
karakteristiska.

Den följande dagens färd saknade de spänningar
och raffinemang, som utmärkt såväl marschen
utmed vattenfallen den 7 aug. som forsfärden den
9 aug. Landskapet antog en alltmer leende prägel,
och det kunde ju också ha sitt behag särskildt till
omväxling med den dysterhet, som utmärker Stora Lule
älfs norra delar. Söder om Kuoukaforsen bli bondbyarna
talrika, ja, de höga sandterrasserna synas nästan
öfverallt upptagna af dem.

Den »säring», som skulle blifva min följeslagare genom
Kuoukaforsen, var en ung säker pojke, tystlåten men
pålitlig äfven han. Forsen var, såsom redan Vuopio
längesedan förberedt mig på, af det tamare slaget,
vi rodde framlänges hela tiden, trots det att jag i
början gjorde invändningar däremot. I Porsi by fick
jag ändtligen sälja min båt för föga mer än halfva
priset. Jag kan ej neka, att denna båtaffär något
generade mig. Men det skulle bli värre. När jag efter
en vecka återkom till trakten af Porsi och Vuollerim,
fick jag veta, att min afnämare åter sålt min före
detta båt för ungefär lika mycket, som jag gifvit.

Färden fortsattes såväl utmed Lilla Lule älf som
utför Storälfven ända till Lule, men dessa delar af
min resa synas mig vara af mindre turistintresse,
hvarför jag här slutar skildringen.

<!-- FIXME: bild -->
</chapter>
<chapter name="Från Lule norrälf.">
<!-- FIXME: bild -->
<h1>FRÅN LULE NORRÄLF.
<footnote>Se härtill kartan å sid. 288 samt försättsplansch 13.</footnote></h1>

AF

<b>HUGO SAMZELIUS.</b>

<!-- FIXME: bild --> Af Norrbottens många vackra älfvar är Stora Lule
älf -- eller såsom den i orten kallas <i>Norrälfven</i> --
en bland de mest sevärda. Den ligger en smula åt
sidan, turister färdas där förhållandevis sällan
och bosättningarna ligga ganska glest mellan
hvarandra. Men detta endast ökar behaget af en resa
i dessa vildt och storslaget natursköna trakter.

Från <i>Murjeks</i> järnvägsstation färdas man numera
på den nya landsvägen fram till <i>Porsi</i> by vid
Norrälfven, därest man icke af gammal vana och
goda minnen föranledes att resa till <i>Storbacken</i>. En
utsiktspunkt från backarna undervägs, därifrån man
ser det grannaste norrländska motiv med skogar,
blånande bergåsar och älfven som ett silfverband
nere i dalbottnen, är också af beskaffenhet att
locka den tillbaka, som en gång fröjdats åt och gömt
bilden. Det vid Lule älf belägna Storbacken är en
fullständig idyll i det nedre lapska skogslandet;
det sofver ens vandringslängtan,
man ville gärna rätt länge stanna där. En
halfö med bördiga fält och ängar samt en yppig
vegetation på stranduddarna har efter hand afsatt
sig i älfven. Här bor man på en de lycksaligas ö
med den vänaste utsikt öfver älfven, bred, blankt
glidande, med strömvattnet under den branta, skogiga
älfbacken färgadt i simmig pastell af hängbjörkar
och mattgrön barrskog. Djupblått är älfvattnet,
gröna äro reflexbilderna af träden -- i skiftande
valörer, klargrönt af de blanka björkbladen, hvilka
liksom träda fram ur den öfriga skogsgrönskan --,
men de hvita björkstammarna teckna däremellan in som
ett slags lätta pelare, skälfvande i strömdraget,
kanske vajande men outtröttligt fjädrande sig, så att
drömsynen aldrig helt utplånas. Storbacken bör ses,
man får ej göra sig brådare, än att man kan hinna i
lugn njuta af dess underbart rofyllda stämning.

Härifrån leder dels landsväg upp efter Lilla Lule älf
(»Sörälfven») till Jokkmokk, dels kombinerad rodd
och vandring till Porsi vid Norrälfven. Vi välja den
senare möjligheten, lämna Circes trädgårdar, men gömma
idyllen som ett fagert minne. I båt färdas man en
fjärdingsväg upp till den s. k. <i>Station</i>, slutpunkten
för ett tidigare järnvägsprojekt med uppgift att
frakta malmen från Gellivare med tåg hit och sedan
vidare med ångbåtar till Luleå, hvarvid Edefors
och Hedensforsarna skulle kanaliseras. Vidlyftiga
och dyrbara schaktningsarbeten synas här ännu, men
i den uppröjda linjen för banspåret växer nu skog,
furor, stam vid stam, »tätt som i en hampåker». Från
Station -- som aldrig blef någon station -- bär det
vidare norrut, hvarvid man har att följa antingen
en jämmerlig skogsväg, på hvilken man ändock »kan
rackla sig fram med kärr(a)», eller också väljer
man att gå till fots en slingrande stig utmed Lule
älf, då man får tillfälle att skåda en serie stora
och vackra taflor af den halfmilslånga, skummande
<i>Porsiforsen</i>, som uppe vid <i>Afvaudden</i> börjar med ett
fall, <i>Porsifallet</i>.

Vi hafva nu kommit till en vildt romantisk trakt,
som bringar hälsning från fjället och ovillkorligt
väcker ens vandringslängtan, ens åtrå att få se mer
af denna härliga natur.
<!-- FIXME: bild: STORBACKEN VID LULE ÄLF. -->
Porsifallet uppkommer genom att Luleälfven grenar
sig kring en skogig, vacker holme och passerar en
brant där nedanför. Största fallet bildas af den öfre
älfarmen, mellan holmen och östra fastlandet. Den
stridt strömmande älfven häller här sitt grönlysande
vatten utför slemmiga klippstupor, vältrar det
sedan i mångfärgadt virrvarr, piskar ut det till
fruktkräm och gräddskum, låter det spruta och yra i
kaskader. Från den höga, mjukt och behagfullt buktande
strandbrinken vid Afvaudden har man en vidsträckt
utsikt af enastående storslagen beskaffenhet -- man
nästan önskar sig blifva bofast och att man ägde
en hydda här. Nedanför ser man fallet och hör dess
djupa, allvarliga orgelbrus. Längre uppåt ser man
Lilla Lule älf, »Sörälfven», linda en krokigt hängande
silfverkedja genom skogsgrönskan samt med forsar och
fall i en enda lång, hvitskummande backe tömma sig i
Norrälfven, som här bildar ett bredt »sel» eller lugnvatten. 
Man ser jämväl åtminstone en mil uppåt detta
sel med dess i bakgrunden förtonande blå berg och
skogsåsar i vågig följd långt, långt bort i fjärran.

Den nya landsvägen Murjek-Porsi-Vuollerim-Jokkmokk går
öfver älfven härstädes vid Afvaudden, med den i det
förestående omnämnda holmen såsom brofäste. Troligen
blir här också järnväg en dag: man har nämligen
föreslagit, att den beramade inlandsbanan borde öfver
Porsiafvan gå fram till <i>Näsbergs</i> hållplats nedom
Murjek. Till <i>Vuollerim</i> bör man göra en afstickare
från Porsi för att bese den höga strandvallen med den
kittelformigt svängda vik, som här utbreder sig mellan
västra landet och en hög, dråplig utsiktsudde. Hela
landskapet är byggdt af sand, och öfver en torr hed
leder också vägen »älfmellan» (mellan Stora och Lilla
Lule älf) från Porsi till Vuollerim.

På en i älfven ofvan Porsifallet utskjutande udde
bodde fordom lappar, som sysslade med fiska i den
då säkerligen mycket fiskrika älfven. Man känner
denna deras boplats, emedan jorden här är bränd,
stenarna svärtade och flera stenåldersfynd gjorda,
hvarjämte man råkat en eldring af stenar. Man har
här träffat yxor och hålmejslar af skiffer,

minnen af den s. k. arktiska stenåldern och
tillverkade söderut i landet, nordligast i
Ångermanland. Äfven i Sjokksjokk, Suppekadde
m. fl. ställen efter Norrälfven äro redskap från
lapparnas stenålder anträffade, förutom yxor och
mejslar äfven pilspetsar samt en stenklubba och en
slungsten. Vid Lappbäcken i Porsi har man funnit en
pil- eller spjutspets af <i>järn</i> sitta inväxt i en grof
torrfura. När professor
<!-- FIXME: bild: UTSIKT FRÅN AVAUDDEN. PORSI BY I BAKGRUNDEN.
Fot. af Werner Aström, Gellivare. -->
OSCAR MONTELIUS år 1876 publicerade sina studier
angående »Minnen från lapparnes stenålder
i Sverige» (i K. Vitterhets-, Historie- och
Antiqvitets-Akademiens Månadsblad 1874), uppgaf
han antalet af fornsaker af sten, anträffade inom
Lappland, Norrland och Dalarna samt tillhörande
»arktiska» typer, belöpa sig till 66 st., däraf
48 spjut- och pilspetsar, 6 yxor och rätmejslar
samt 6 hålmejslar. I Svenska Fornminnesföreningens
Tidskrift (VIII: 2, Stockholm 1892) har amanuensen
P. G. VISTRAND beskrifvit
»Norrländska fornsaker från stenåldern i Nordiska
museet». Han omnämner där <i>några</i> arktiska typer,
men af de fem från Västerbotten (Västerbottens och
Norrbottens län äro här icke åtskilda) antecknade
synes ingen tillhöra denna kategori. Under senare år
äro många arktiska stenåldersfynd gjorda i Norrbottens
län samt därifrån väsentligen nedsända till Stockholm
och bragta till allmän kännedom. Så t. ex. ha af
eller genom undertecknad under åren 1889-1904
<!-- FIXME: bild: FÄRJSTUGAN VID VUOLLERIM.
Fot. af Werner Aström, Gellivare. -->
till Statens Historiska museum och Nordiska muséet
förärats omkring 50 lapska stenåldersredskap från
Norrbotten samt från norska Finnmarken och finska
lappmarken. År 1904 kunde ej mindre än 15 dylika
redskap tillrättaskaffas i gårdarna omkring en enda
sjö, Lansjärv, i Öfverkalix socken. Åtskilliga af
dessa voro anträffade på samma ställe, en gammal lapsk
bovall vid Lillsund. Medan MONTELIUS i sin öfversikt
har ett öfvervägande antal spjut- och pilspetsar, men
endast ett fåtal yxor och mejslar, har jag anträffat
endast några af förstnämnda kategori men däremot en 
mångfald yxor och mejslar af skilda slag och typer. Äfven
i de etnografiska samlingarna i Luleå och Uleåborg,
särskildt på sistnämnda håll, förvaras ett antal
arktiska stenåldersfynd.

Från Afvaudden ror eller åker man till <i>Porsi by</i>,
där man träffar en af dessa utmärkta, välbyggda
folkskolor, hvilka Jokkmokks sockenförvaltning
låtit uppföra af medel från den stora allmänningens
afkastning. Vi fortsätta nu färden på älfven,
passera en hel del på älfbacken eller strandplatån
vackert belägna byar, bland andra den ofvan omnämnda
Sjokksjokk (kartans Suoksjokk), och komma därefter in
bland de lummiga holmarna nedom <i>Koukaforsen</i>. Denna
fors är både lång och strid, hvarför vi kringgå
densamma. Till fots bär det uppför de branta backarna
till Kouka (kartans Kuouka eller Kvuoka) by, dit
landsvägen nyligen blifvit ledd från Porsi. Kouka
stora och af många hemman bestående by är en åldrig
boplats samt lämnar ännu, trots de under senare åren
företagna ombyggnaderna och en pågående utflyttning
af hela byn till en plats närmare älfven, en god och
intresseväckande bild af en i öfre skogslandet belägen
by i fordomtima. Kuoka eller Öfre Lule ligger ofvan
en gammal strandlinje, på en af sten öfverflödande
röjning. Mellan ägolotterna med deras gråa stugor och
stolpbodar äro låga gärdesgårdar resta eller rättare
lagda i vinklar och krumbukter af groft rundvirke,
hopfogadt genom inhuggningar eller s. k. laxning
nära timmerrändarna. Dessa gammaldags gärdesgårdar,
som man emellanåt råkar äfven annorstädes i dessa
orter, göra ett bastant och duktigt intryck. Kring
de små, oregelbundet formade odlingarna äro lagda
rullstensvallar, hvadan åkerlapparna mest te sig
såsom ett slags underliga stensättningar.

Ofvan Koukaforsen stiger man åter i båt, ror fram på
ett fiskevatten mellan öde stränder, som resa sig
högre och högre, ju längre färden fortsattes. Man
passerar stigen till den lilla, ensliga, midtemellan
de båda älfvarna belägna lapska bosättningen
<i>Slakka</i> och rastar sedan hos statens skogstorpare i
<i>Kalakmela</i>. Härifrån kan man vandra öfver till den i
ett intressant moränland med hundratals sjöar mellan
<!-- FIXME: bild: PORSIFORSEN MED FLOTTNINGSBYGGNADER.
Fot. af Werner Aström, Gellivare. -->
de höga grusåsarna belägna byn <i>Allakjaure</i> eller
<i>Högträsk</i> -- en af de byar i denna trakt och vidare
nedåt Aimobäcken, där man talar både svenska, finska och
lapska --
samt öfver myrar och moras taga sig ut till <i>Nattavaara</i>
järnvägsstation på Gellivarebanan. Men vi fortsätta
färden på den vackra Norrälfven. Emellertid kan man
ej länge fortfara med rodden, ty en hel rad af svåra
forsar tar nu sin början i den mellan flera hundra
fot höga stränder 
<!-- FIXME: bild: HARSPRÅNGET.
Fot. af H. Hesselman. -->
frambrusande älfven. Till fots måste vi därför begifva
oss till <i>Messaure</i> verkligen ovanligt naturskönt
belägna nybygge -- ett äkta schweizerlandskap skulle
vi väl säga, om det ej numera vore kunnigt, att
vi i vårt eget land hafva mångfaldiga platser, som
ej endast kunna framgångsrikt täfla med utan äfven
öfverträffa det grannaste Schweiz i denna väg har
att förete. Efter att hafva hvilat benen en smula
och festat på en filbunke, knoga vi i väg genom en
milsvid ödemark till Statens skogstorp <i>Njuoravuolle</i>,
därifrån resan i båt eller till
fots utsträckes till det vackra <i>Ligga</i>, där vi hos
det vid turistfrämmande vana, särdeles trefliga
husfolket bjudas på i bäcken nyss metad laxöring
och på ett förträffligt nattkvarter. 

Förbi Ligga by
leder turistvägen från <i>Jokkmokk</i> öfver <i>Vajkijaur</i> till
<i>Harsprånget</i>, dit vi just ämna oss för att bese detta
ryktbara fall. Med stärkta krafter anträda vi tidigt
på morgonen denna färd, af hvilken vi på grund af i
tryck tid efter annan synliga skildringar vänta oss
hög 
<!-- FIXME: bild: HARSPRÅNGET.
Fot. F. Selander. -->
naturnjutning. Vi vandra en förträfflig väg på älfvens
västra sida, genom stor och grof furuskog, taga
oss ändtligen efter omkring 1 1/2 mils vandring ned
till älfven i den oländiga marken vid Pakkoselet,
ro däröfver och anamma i förbifarten en »börsting»
(större laxöring) på draget. På motsatta stranden
en lika brant stigning <i>uppåt</i> som nyss när det gällde
att komma <i>ned</i> till älfven, ett oupphörligt skuttande
på flata block, gungande hällar och skarpkantade
stenar. Därifrån en pittoresk väg mellan branta
klippor, i ett 
verkligt fjällandskap -- en och annan fjällblomma visar
sig också -- fram till turisthyddan och fallet, hvars
dån länge stått som ett doft eko från den djupa
bergskrefva, där den hvita forsälfven rinner.

Jag har erbjudit mig som vägvisare den <i>bekvämaste</i>
vägen, men denna är icke här liktydig med den
<i>vackraste</i>. Denna senare väg, som jag också vandrat,
går från Liggastranden öfver till skogstorpen på östra
sidan älfven samt leder därifrån vidare förbi några
misslyckade kulturer af sibiriskt lärkträd (som vill
ha djup, bördig jord) upp till toppen på <i>Ananasse</i>,
därifrån man ser all världens härlighet. Under
rasten där uppe, medan fjällvindarna svalka ens
svettiga lekamen, skådar man ut öfver den stora,
vida vildmarken, där ingen människoboning tecknar in
sig i det ensliga, storartade landskapet. Djupa gröna
skogar, bruna myrar, blå sjöar och en krithvit älf --
här piskas vattnet till lysande skum i katarakterna
mellan de tvärbranta klippstränderna. Harsprånget
och de båda Porjusfallen hänga som hvita refvor genom
det stämningsfulla ödelandet med dess outsägligt och
obeskrifbart härliga dagrar. I fonden <i>Stor Lule</i> (Stora
Lule vatten), glimmande i sol, och ändå längre bort
de höga fjällen, som förtona i hvitblå dis bland
skyarna.

<i>Harsprånget</i> har blifvit skildradt många gånger
förr på ett någorlunda naturtroget sätt. Här är
icke meningen att på nytt fresta det omöjliga
i att med fattiga ord söka återge dess underbara
egendomlighet. Jag fastslår endast -- liksom många före
mig -- att det är en häpnadsväckande naturföreteelse
inne i lappmarken. Man stannar tyst, står där på
branterna alldeles slagen, och det dröjer en god
stund innan man hinner samla sig och kan öfverskåda
taflan. Midt i älfven ligger en holme och där nedanför
ett mellan trånga, branta bergväggar instängdt
stup. Vattenflödet delar sig kring holmen och störtar
blekt, grönskimrande lodrätt ned utför klipporna i ett
fall på 30 meter. Till hvälfvande snöberg och hvitt
lödder piskas vattenforsarna, som dåna och ryta, och
yrande kaskader af skum och pärlstänk spruta som ur
en vulkan upp ur det förfärande djupet. Mot ett 
rätvinkligt hörn af de tvärbranta klipporna stormar
det hvita vattnet och kastar sig hväsande, ständigt
återstudsande, uppåt de svarta bergväggarna. Där är
ett ras och uppror utan like i denna trånga, djupa
forskittel, där naturmakterna härja i lössläppt
lidelse. Vinterkylan tämjer dock fallets våldsamma
anlopp och slår fantastiska isbryggor från stränderna
ut mot hufvudfåran. Det säges till och med, att ett
ishvalf ibland bildas äfven öfver denna, så att den
lättfotade haren
<!-- FIXME: bild: LAPPMANNEN VILTOKS STUGA PÅ VÄGEN MELLAN
ABBORRTRÄSK OCH PORJUS.
Fot. af Werner Åström, Gellivare. -->
kan taga sig öfver, hvaraf fallet fått sitt namn
Harsprånget (det lapska Njommelsaska). Äfven
människan har sökt att något tämja fallet, och med
dryga kostnader har man på senare åren, med hänsyn
till virkesflottningen i vattendraget, byggt en
väldig stenkista förbi den södra, storsteniga armen
af fallet. Från Turistföreningens präktiga hydda på
en afsats ofvan Harsprånget har man en förträfflig
utsikt öfver det granna och ryktbara fallet, som
årligen får en mängd besök från de mest skilda
trakter.
Jag skulle kunna sluta här, ty hvad som sedan
följer af Norrälfvens vattensystem och panorama
är förhållandevis ofta skildradt, ej minst i denna
årsskrift. I förbigående vill jag endast erinra om
några förhållanden rörande resans fortsättande. Från
Harsprånget och dess egendomliga fornvärldslandskap
går stigen öfver hedarna 8 km. (efter älfven är
det omkring 11 km.) till <i>Porjus</i>, där hedersmannen
Olsson, en burgen lappmarksbonde, gör allt för
ens bekvämlighet. Mellan detta högt och vackert
belägna Porjus och Harsprångsstupan faller älfven
ej mindre än 162 meter. Från Porjus går man gärna
ned till de vilda, mellan tvärbranta klippstränder
nedvältrande <i>Porjusfallen</i>, som i prakt täfla
med Harsprånget och enligt mångas förmenande
öfverträffa detta. Turiststigen, spångad och i
allmänhet rätt god, leder från Porjus öfver till
Gellivare genom myrtrakter och djupa urskogar. Vi
komma genom passet mellan <i>Stuobbabergen</i> och ett
skogsland med uråldriga tallar fram till rastplatsen
i lappen <i>Viltoks</i> timmerstuga, därifrån stigen leder
vidare till <i>Abborrträsk</i>, öfver <i>Dundret</i> och fram till
<i>Gellivara</i>. Jag vill af personlig erfarenhet försäkra,
att denna färd är högst intressant, ej minst med
hänsyn till vegetationsbilderna. Det är emellertid
en rätt knogig dagsmarsch.

Vill man längre norrut, innan man återvänder till
civilisationen, vidtalar man Olsson i Porjus att ro
omkring 5 km. till den turiststig, som leder ungefär
samma väglängd upp till sjöändan, af lapparna kallad
<i>Lule</i> (Luleluspen). Äfven härifrån, från Lule, går en
stig omkring 50 km. öfver till Gellivara och råkar
Porjusstigen. På denna vackra punkt, med utsikt öfver
den långa sjön med fjällen i fonden, sätter man sig
i båt, ett vingligt nötskal af granbräder. Med rodd
eller segling -- här användas segel af sammansydda
säckar, anbragta såsom råsegel på gammalt vikingavis
-- resa vi till gårdarna vid <i>Ålloluokta</i>, där svenska
flaggan firas upp vid vår landstigning och de olika
familjerna <i>Rimpi</i> samlas för att välkomna oss vid
sjöastrand. Här är nu en rätt stor och vidsträckt by,
men annorlunda var det förr. Ännu lefver stamfadern
Rimpi, den 
<!-- FIXME: bild: VY AF PORJUSFALLET.
Fot. af Werner Åström, Gellivare. -->
skogslapp, som först började svedja, röja och odla på
slätten ofvan den vackra viken, en storväxt och
bredaxlad gubbe, hvars arbetsnäfve man trycker med
högaktning, ty hans är förtjänsten att detta samhälle
kunnat uppstå. Fisket är härstädes, liksom fallet
äfven är vid Porjus, synnerligen godt: sik, harr,
börsting, röding och gädda, stor och fet fisk.

Förbi det storskogiga bergnäset <i>Tjålmevare</i>
och den lapska bosättningen vid <i>Kaltisluokta</i>
går det vidare på
<!-- FIXME: bild: PORJUS EN MULEN SOMMARKVÄLL.
Fot. af Werner Aström, Gellivare. -->
Stör-Lules djupa, speglande blå vatten. Vi hälsa på
hos lappfamiljen <i>Fannar</i>, som bor i <i>Jaurikaska</i>, den
öfversta bosättningen efter den 9 mil långa fjällsjön,
då nämligen öfverstekammarjunkaren grefve Carl Gustaf
von Rosens villa och nybygge Rosendal nedom Stora
Sjöfallet vanligen står öde. Ofvan Jaurikaskaforsen
kallas Stor-Lule <i>Langasjaure</i>, en af fjäll omramad
bassäng af utomordentlig skönhet. Särskildt
egendomliga äro <i>Kirkaofjällen</i> med sina tvärbranta
väggar ända ut mot sjön. De mörka topparna rita högt i
vädret, men på fjällsidorna är hvarje detalj
synlig. Resenären må där spana efter det i stenen
framträdande bildergalleri, jag såg en dag med
regnskyar och ovädersstämning, då skrefvorna,
utsprången och afsatserna visade fornassyriska
krigare med lans och hjälm, troll och djäflar,
enhörningar och gripar, lapska besvärjare, grinande
satyrer och hetärer i plastiska ställningar. Öfver
alltsamman en trolsk vildmarksstämning och därtill
en stämning af urgrå fornvärld. Kanske finnes hela
denna serie af på 
<!-- FIXME: bild: JUOBMOTJÅKKO SEDT FRÅN LANGAS.
Fot. af A. Blomqvist. -->
»Kyrkfjällets» väggar tecknade bilder kvar till
andra resandes förnöjelse.

Vi äro framme vid Turistföreningens präktiga hydda på
en udde strax nedom Stora Sjöfallet, som det följande
dag gäller att bese. Vi äro våta af regn och svett
efter rodden, och det kännes skönt att kläda af sig
framför brasan i hyddans öppna spis och byta torrt
på kroppen. På stolpsängarna med nybrutet björklöf
somna vi ljufligt efter dagens mödor, medan fallets
döfva brus stämmer alla sinnen
till ro. Vi sofva vid tröskeln till ett af Lapplands
mysterier, och vakna vi emellanåt, beror detta mindre
af spänning på hvad morgondagen skall bringa till
synes, än på att det råkar blåsa in och draga rent
obarmhärtigt i stocklaget vid den väggfasta sängen.

Morgonsol öfver den blanka Langassjön och de
hvälfvande speglarna i fallstupet, öfver det
skummande forsraset och det skira, dallrande
stänket. Sol i snöiga fjället, sol öfver de
ögonblickligt växlande bilderna i svallet
nedom det breda, mäktiga <i>Stora Sjöfallet, Ädna
muorke kårtje</i>. Från turisthyddans af björkar och
utposter för tallskogen inhägnade udde ro vi bort
mot fallet. Slanka rödingar, med violetta stjärnor
på det rosenröda bukskinnet, häkta genast fast vid
drag, vi illistigt släppt ut efter båten -- människan
lefver ej endast af vackra lappmarksvyer. I det
upprörda, gungande vattnet nedom fallet färdas
vi från strand till strand, bese exteriören af
villan <i>Rosendal</i> på dess förtjusande utsiktsudde vid
<i>Vetusjokk</i> på norra älfstranden, och landa ändtligen
på en klippa vid <i>von Dübens</i> fall. Ett renskelett
ligger i strand nedom mörka, afslipade klippor, där
vattnet fordom rusat. Några lefvande renar betrakta
oss från den forsomstrilade bergmarken med stora,
undrande ögon -- hvilka ären väl I, som kommit hit
att störa vildmarkens fred? Ack, vi vilja ej störa,
vilja endast njuta af friden, svår att finna,
svårare att behålla. Vi gå i land, klättra uppför
afsatserna och nå upp till ett utsprång, hvarifrån
man har utsikt öfver jättegrytan nedom <i>Hermelins</i>
fall med dess återstudsande dunstpelare, hvari alla
regnbågens färger bryta sig. Totala fallhöjden af
detta vattenfall, som efter Niagaras af »kulturen»
framkallade ödeläggelse säges vara enastående i hela
världen, är 39,6 meter. Denna torra siffra lämnar
emellertid endast en ytlig föreställning om fallet,
som genom sin bredd, sina två parallella afsatser och
sina fem branta forsbackar är en sällsynt gripande
naturföreteelse. Dessutom äro de vilda omgifningarna
utomordentligt härliga och anslående.

Efter besöket vid Stora Sjöfallet har turisten
att välja
särskildt på två turer, därest han icke har lust att
genast återvända hemåt. Den ena är att bese <i>Sarjekjöklarna, 
Alkavare</i> och lapparnas sommarvisten kring
<i>Virijaure</i> och <i>Vastenjaure</i>, den andra är att öfver
<i>Aktse</i> (skrifves med orätt <i>Aktsek</i>) begifva sig till
<i>Kvikkjokk</i>. Den senare möjligheten är den enklaste
och vanligen använda. Vi ro på Langasjaure ned till
en vik, <i>Saltuluokta</i>, på södra stranden, stiga där i
land och sträfva genom lummig björkskog i väg uppåt
fjället. Resan vidare till Aktse vid den underbara
Laidaure med dess Tjakkeli, Nammasch, Skerfe (som jag
tillåtit mig att döpa till »sfinxen vid Laidaure»)
och Rapadalen samt färden därifrån till det härliga
Kvikkjokk skola här ej afhandlas, eftersom de icke
beröra Lule Norrälf, men jag vill, innan vi nu strax
skiljas åt, bedja att få fästa uppmärksamheten vid
den storartade utsikten från fjällbranterna ofvan
Saltoluokta. Till vänster om oss resa sig de väldiga
<i>Kirkaofjällen</i>, underliga och nästan skrämmande
med sina kyrkspiror mot molnen, sina tvärstupande,
snöiga sidor. Framför oss ritar <i>Juobmotjåkko</i> upp sin
skyhöga kägla, fortsatt längre uppåt af <i>Nieras</i> med
dess pyramidformiga fjällmassor, Stora Sjöfallets
infattning på norra sidan, medan Kirkao dominerar det
södra partiet. Mellan dessa nämnda fjäll, Nieras och
Kirkao, ligger alltså vildmarksundret Stora Sjöfallet
inramadt och lyser och glimmar med sina breda,
terrassformiga forsbackar. Hvilket mästerstycke af
naturens oändliga skaparmakt är icke detta praktfulla
vattenfall midt inne i undangömda Lappland! Tjusande,
bedårande vackert ligger det där uppe vid sjöändan
som en den härligaste vildmarkssaga, för <i>mängden</i> lika
oåtkomligt som sagan själf. Orden äro för svaga och
otillräckliga medel att tolka dess väldighet, dess
fägring och dess behag. -- Längre bort och ofvanför
ser man <i>Lilla Sjöfallet</i> hänga som en smal silfverstrimma
ned mot <i>Kårtjejaures</i> vattenspegel, alltsamman
i förening ett obeskrifligt vackert och vidtfamnande
panorama i det härliga Lappland.

<!-- FIXME: bild -->
</chapter>
<chapter name="Nya spångvägar med lönande rundturer vid Stora Lule älf.">
<!-- FIXME: bild -->

NYA SPÅNGVÄGAR MED LÖNANDE RUNDTURER VID STORA LULE
ÄLF. <footnote>Denna uppsats utgör ett kompletterande tillägg
till närmast föregående båda uppsatser af Hamberg
och Samzelius och bör studeras i samband med
dessa. Därjämte hänvisas till kartan å sid. 288.</footnote>

<!-- FIXME: bild --> Det för hvarje år alltmera framträdande behofvet af en
äfven för mindre härdade turister framkomlig väg från
Gellivara till Stora Lule älf torde till innevarande
års turistsäsong blifva tillgodosedt. Svenska
Turistföreningens styrelse lät sistlidna sommar
verkställa undersökningar angående förbättrandet af
den omkring 49 km. långa vägen mellan Gellivara och
Porjus, ofvanför Harsprånget. (Se tur 39 i S. T. F:s
resehandbok n:o 9). Då det befanns, att den för 14
år sedan lagda spångningen till största delen numera
blifvit obrukbar, beslöts att på en sammanlagd sträcka
af 10 kilometer 386 meter verkställa ny spångning
samt att gå i författning om upphuggningar och
röjningar öfverallt, där så är behöfligt. Arbetet
utlämnades på entreprenad, och voro enligt meddelande
från Föreningens kontrollant den 28 sistl. december
8,539 meter spång lagda.
Spångningen lägges med fem stockar i bredd,
hvadan spångvägen kan befaras med ridhäst. Den
för spångningen behöfliga ansenliga mängden virke
får enligt Kungl. Maj:ts medgifvande tagas från
statens skogar efter anvisning af vederbörande
jägmästare. Nordiska Trävarubolaget i Luleå och
några enskilda skogsägare hafva äfven benäget lämnat
virke kostnadsfritt, där vägen framgår öfver deras
skogsmarker.

Vägen utgår från Gellivara förbi Dundret och söder
om Vasaraträsket, passerar gården Abborrträsk och
lappen Viltoks nybygge samt följer hufvudsakligen den
gamla spångvägen till Porjus med en del afvikelser
för vinnande af lämpligare och torrare terräng.

Genom denna nya väganläggning blir tillträdet till
Stora Lule älf med dess ofta och senast af Hamberg
och Samzelius i denna årsskrift så lifligt skildrade
naturmärkvärdigheter så underlättadt, att ingen,
som är i tillfälle därtill, bör underlåta att redan
innevarande sommar göra nedanstående visserligen
något ansträngande men på minnen och intryck rika
rundturer vid Lule älf.

För detta ändamål blir äfven en annan hittills rätt
svårframkomlig vägsträcka vid Lule älf, nämligen
stigen mellan Ligga och Messaure (se resehandboken tur
n:o 40 samt Samzelii skildring här ofvan »Från Lule
Norrälf»), genom Svenska Turistföreningens försorg
spångad till innevarande sommarsäsong.

Med begagnande af ofvannämnda tvenne vägar föreslås
följande rundturer:

Gellivara--Porjus, 1 dryg dagsmarsch, eller

Gellivara--Abborrträsk, nattkvarter, och följande dag
till Porjus, nattkvarter,

Porjus--Porjusfallen--Harsprånget, nattkvarter i
hyddan.

Harsprånget--Pakkoselet--Ligga, nattkvarter,

eller Porjus--Porjusfallen--Harsprånget--öfver Ananasberget--Ligga, nattkvarter.

Ligga--Njuoravuolle--Messaure--Kuoka, nattkvarter,

Kuoka--landsväg--Porsi--Storbacken eller Vuollerim,
nattkvarter,
Storbacken eller Vuollerim--landsväg--Murjeks
järnvägsstation.

Från Porjus kan man fortsätta uppför älfven till
Stora Sjöfallet, Sarjektrakterna, Aktse, Kvikkjokk
samt sjövägen åter till Jokkmokk och vidare till
Murjek (enl. resehandb. n:o 9, tur 39). Från Ligga
går god spångväg till Vajkijaure och Jokkmokk. (Se
resehandb. n:o 9, tur 38).

<!-- FIXME: bild -->
</chapter>
<chapter name="Bilder från Viken.">
<!-- FIXME: bild -->
BILDER FRÅN VIKEN.

ETT SOMMARMINNE.

AF

ALFRED B. NILSON.

<!-- FIXME: bild --> Mellan Helsingborg och Kullaberg ligger det lilla
fiskeläget Viken, undangömdt och fridfullt,
med vid pass ett tusen invånare, idel fiskare,
tullbetjänte, sjökaptener och lotsar. Ingen järnväg
förmedlar förbindelsen med »fastlandet» -- endast en
postdiligens, som en gång om dagen gör sin tur till
Helsingborg fram och åter, »medtagande passagerare
och gods».

Vi infinna oss på den gamla köpmansgården i H., där vi
träffa postiljonen med posthornet i mössan till tecken
på sin värdighet. Inom kort sitta vi vederbörligen
instufvade i diligensen och så ge vi oss af. Snart
bär det uppför en ansenlig backe. För att spara
hästarna stiga passagerarna ur och tillryggalägga
ett godt stycke väg till fots. Landskapet bjuder
på rik omväxling: sundet med sina seglare, leende
skogspartier, Sofieros ståtliga slott, Kulla
Gunnarstorp
med härliga omgifningar o. s. v. Under vägen ha
vi äfven haft rika tillfällen att se, med hvilken
virtuositet vår körsven aflevererar den ena
postväskan efter den andra utan att det minsta sakta
farten. På vid vägkanten här och hvar anbragta pålar,
försedda med en lådliknande öfverbyggnad, slungar nu
vår man det dyrbara innehållet med en träffsäkerhet,
som ej förfelar att väcka vår oförställda beundran.

Efter ett par timmars färd ha vi nått vår
bestämmelseort. Det lilla samhället, smekt af
sundets böljor, presenteras för oss: småtäcka villor,
rödhvita korsvirkeshus, välskötta trädgårdar, krokiga
gator, propert klädda människor och nästan eleganta
barnungar. Man kan ej värja sig för en känsla af ro
och hemtrefnad redan vid första anblicken.

I denna vrå af världen ha sommargäster slagit sig
ned. Och att de tycka om platsen kan man förstå
däraf att de komma åter år från år. Det är så
godt som uteslutande danskar, hvilka här ha sin
sommarvistelse. En »inföding» försäkrade mig, att
skulle denna invasion länge fortfara, vore fara för
handen, att vårt sköna modersmål här på platsen blefve
alldeles utrotadt. Detta är säkerligen en väl långt
drifven pessimistisk farhåga, men faktum är, att våra
bröder från hinsidan sundet trifvas utmärkt här.

Värdshuset med sitt mossbelupna halmtak, och den
kringbyggda gården för öfrigt, är i och för sig ett
stycke idyll. Och dess lummiga trädgård är en skön
och efterlängtad tillflyktsort.

Jag vågar påstå, att man ingenstädes i betraktande
af priset äter bättre än på Vikens restaurang, och
det är en sannskyldig njutning att bada här ute, där
vattnet har en kraftig sälta och sandbottnen är non
plus ultra. Logi, som upplåtes här och hvar ute i byn,
beräknas efter 50 öre pr natt äfven för kortare tid.

Apropå detta erinrar jag mig en episod ur
turistlifvet, som är nog så kuriös och hvilken jag
har från min värd.

Vi sutto på verandan till hans villa och njöto af
svalkan efter den varma augustidagen. En lätt dimma
steg upp ur hafvet, hvari månen kastade en bred
strimma af silfver.
<!-- FIXME: bild: AUKTION. BILD FRÅN VIKENS FISKLÄGE,
MALMÖHUS LÄN.
Fot. af Alfred B. Nilson, Helsingborg. -->
Min värd, som just var i färd med att skildra
turistlifvet i orten, yttrade som inledning till ett
nytt tema:

»'Turister' kunna minsann vara rätt svåra att handskas
med.»

På vår tysta fråga berättade han följande:

»Det var första året vi hade sommargäster. Mor tyckte
kantänka vi kunde hyra ut såväl som andra. Så fick vi
en dansk fru. Hon erhöll ett stort präktigt rum. Dagen
därpå påstod hon, att hon sofvit illa, samt önskade
att få begagna ett annat rum till sofplats följande
natt. Detta hade vi naturligtvis ingenting emot. Dagen
efter sjöng hon samma visa, nästa dag på samma sätt
o. s. v. med det resultat, att hon slutligen sof i
alla sex rummen, en natt i hvarje.»

»Då blef hon väl belåten?»

»Man skulle tycka så. Men på sjunde dagen utlät hon
sig så här:

'Nu har jeg sovet i alle sex Værelserne, maa jeg nu
ogsaa pröve paa ät sove i den Stue der Di og deres
Kone ligger.'

Nu brast tålamodet hos både mor och mig. Vi tyckte
kantänka, att människan kunde vara belåten med 6 rum
för 50 öre -- vi sade <i>bestämdt nej</i>.»

Här gjorde den hederlige sjögasten en paus -- knackade
askan ur tobakspipan, stoppade den på nytt och
fortfor:

»Men detta var dock ej det värsta!»

»Inte det värsta?» upprepade jag.

»Ser herrn -- hon var ett slags författare. Hon skref
och plitade dagen i ända, då hon ej huserade i köket,
dit mor och jag på sistone knappt vågade sticka näsan
in. Hon författade en kokbok, ska’ herrn veta.»

»En kokbok!»

»Ja, inte ondt i det», sade min värd och spottade
utåt vägen. »Det var inte det värsta. Men att nödgas
smaka pä alla hennes anrättningar -- de’ var de’ som
mor och jag i längden ej stodo ut med. Jag har seglat
jorden rundt två gånger och farit med både engelsmän
och norska skeppare samt är skam till sägandes van
vid god och stadig föda,
men den danska fruns mattyg kunde jag ej
uthärda. Slutligen nekade mor och jag att taga in
vidare traktering från det hållet. Och då blef hon
arg och reste sin väg.

»Blef kokboken färdig?»

»Det kan jag ej upplysa om. Men mor och jag blefvo
glada att slippa längre vara offer för den människans
kokkonst. -- Tvi!»

Ja, sådana kunna turister vara.

Dä man talar om detta lilla idoga samhället, bör man
ej glömma en institution här, som såvidt vi ha oss
bekant saknar motstycke i hela världen -- »mannen med
luren» (se härtill försättsplansch 22).

Men förflyttom oss något tillbaka i tiden. I
farfars dagar strandade ett fartyg i Viken och
blef vrak. Bland annat som bärgades var äfven ett
blåsinstrument, en och en half meter i längd eller
så ungefär. Det adopterades till »luren» och blef
kommunens egendom. Ett spekulativt hufvud utfunderade
samtidigt hvilken nytta och trefnad det sällsamma
instrumentet kunde bereda hela samhället. Den som
får ett ämbete får också, såvida han tar sin sak
på allvar, förmåga att sköta det -- heter det. Detta
besannades äfven här. Mannen var funnen, som till hela
samhällets båtnad förstod att handtera instrumentet
i fråga.

Än i dag kan du höra lurens toner i Viken.

Den med förhållandena initierade frågar lurblåsaren:

»Hva’ går luren om i dag?»

Härolden sänker sitt instrument och utbrister:

»De ä’ auktion i morgon, efter skomakaren Prütz. Alla
hans läster försäljas o. s. v.»

Eller också kan det rätt och slätt låta:

»Där ä’ kött och fläsk på torget!»

Under turistsäsongen kan man plötsligt öfverraskas
af lurens toner. Lyss och häpna:

»En barberare från Hälsingborg har kommit till
Viken!»

Några steg längre fram i gatan utspelas samma scen
på nytt.
Det är lurens enda uppgift att hålla samhället à
jour med viktigare tilldragelser. Och för detta säges
lurblåsaren, hvarje gång hans tjänst tages i anspråk,
af vederbörande i ett för allt uppbära trettio (30)
öre, mot det att han »tutar» framför hvarje hus i hela
byn -- om ej alla invånarna flykta ut på bygatorna,
är det sannerligen ej hans skuld.

Lurblåsarens syssla går i arf från far till son. Man
har äfven prejudikat på att spinnsidan har rätt
att på detta sätt hålla publiken vaken. Den förste
lurblåsaren i Viken -- för länge sedan gången till
sina fäder -- lefver ännu i tacksam hågkomst. Och då
han själf genom sjukdom var förhindrad att traktera
luren, gjorde hans bättre hälft det på ett sätt, som
vann allmänt bifall. Sedan gick den i arf till sonen,
och har nu öfvergått till annan af kommunen antagen
person.

Som vi se har luren en ej oviktig mission att
fylla. Och hvarje gång »luren går», minst 1 à 2 gånger
i veckan, är det ett evenement, som sommargästerna
följa med stort intresse.

Den är en kvarlefva från den gamla, goda tiden --
och fördenskull torde man ursäkta tillkomsten af
dessa rader.

<!-- FIXME: bild -->
</chapter>

<chapter name="Till Rautasvuoma lappar och Jukkasjärvi högfjäll.">
<!-- FIXME: bild -->
TILL RAUTASVUOMA LAPPAR OCH JUKKASJÄRVI HÖGFJÄLL

AF

C. L. ASPLUND.

<!-- FIXME: bild --> Den, som från toppen af Kiirunavaara eller Luossavaara
tagit den omgifvande fjällvärlden i betraktande,
har säkert i främsta rummet beundrat den ståtliga
kedja af glänsande snöfjäll, som upptar horisonten
från väster till nordväst och bildas af Kebnekaise,
Tarfala- och Kaskasatjåkko, Nipals, Reita-,
Själma- och Pårsotjåkko samt, på andra sidan om
den fjällkedjan tudelande Vistesavagge, Pokim- och
Mormantjåkko samt Suori- och Pieggatjåkko, de båda
sistnämnda å kartbladet »Sjangeli» oriktigt benämnda
Ruoko- och Kuototjåkko. Detta fjällparti begränsas
i söder af den en kolossal, djup knifskåra liknande
Ladtjovagge och i norr af en bredare, mörk klyfta,
Rautasjärvis dalgång. Vid öfre ändan af denna för
lapparna minnesrika sjö hafva större delen af de till
Rautasvuoma byalag hörande lapparna sedan hedenhös
sitt sommarviste, här hafva de offrat till sina gudar,
här hafva enligt
sägnen deras mäktigaste trollkarlar lefvat, här hafva
de kämpat med varg och björn och få göra det ännu i
dag. Dessa nära inpå Ofotenbanan liggande trakter, som
dock hittills äro tämligen obesmittade af kulturen,
äro särdeles lämpligt belägna för besök af hvar och
en, som har lust att använda en eller ett par veckor
af juli eller augusti eller början af september till
att lefva lapplif med riktiga lappar och göra en tur
till några glaciärer eller en bestigning af något
mer eller mindre »krångligt» snöfjäll.

För att underlätta resor och vistelse i dessa trakter
har på Turistföreningens bekostnad under sommaren
1904 en båt blifvit transporterad till Rautasjärvi
och en torfkåta blifvit uppförd i Vistesavagge på
en för utflykter ibland snöfjällen lämpligt belägen
punkt. För dem, som till äfventyrs kunde få lust att
göra en resa åt detta håll, lämnas här nedan en kort
redogörelse för en del sevärdheter i trakten samt
några upplysningar om de lämpligaste vägarna att nå
dessa punkter.

För den, som sätter en resa till isens ödsliga
värld i främsta rummet och har ondt om tid, torde
vara lämpligast att taga vägen åt Vistesakåtan, och
därvid har han att välja mellan båtväg och landväg
samt kombinationer af båda. Båtvägen är den kända
»Kebnekaiserouten» från Kalixfors järnvägsstation,
14 km. söder om Kiruna, uppför Kalix älf med forsar
och sel 3/4 mil till Kaalasluspa, därifrån 4 mil öfver
sjöar och uppför strömmar till Pirttivuopio by,
belägen vid en vik af Paittasjärvi, den öfversta
sjön i Kalixälfvens sjöområde. Därunder passeras
vid öfre ändan af Kaalasjärvi Puoltsa med ett
obebodt »spökslott» (på udden); Saivorova, med
gamla offerplatser i närheten, beläget å udden mellan
Kaalasjärvi och Holmajärvi, en sjö, som påstås vara
lika djup som den är lång; vidare Laukuluspa vid östra
ändan af Laukujärvi, hvarifrån man har en half mils
väg till det på södra sidan sjön belägna Ekströmsbergs
eller Pidjastjåkko järnmalmsfält, som i början af
förra århundradet var omnämndt såsom större än både
»Kieruna och Luosso», men sedan blef »borttappadt»
och återfanns först hösten 1895,
<!-- FIXME: karta: KARTA ÖFVER SÖDRA DELEN AF
JUKKASJÄRVI HÖGFJÄLLSOMRÅDE. SKALA 1:4OO,OOO.
DE STRECKADE PARTIERNA SJÖAR,
DE PRICKADE GLACIÄRER. -->
och som befunnits vara ungefär af samma storlek som
Svappavara, men ännu icke på länge torde blifva
föremål för brytning; och slutligen Piettasluspa
fiskläge i Laukujärvis västra ända, midtemot
hvilket på sjöns norra strand finnes ett mindre,
likaledes ännu icke bearbetadt järnmalmsfält,
benämndt Laukujarvi och upptäckt 1898. I närheten af
Pirttivuopio träffar man alltid lappar, antingen på
södra stranden af Paittasjärvi midtemot byn eller
några km. norr om byn till fjälls.

Från Pirttivuopio fortsätter man med båt, först
9 km. till västra ändan af Paittasjärvi, där
Ladtjodalen, som går till Kebnekaise, sammanträffar
med Vistesadalen, kring hvilken de öfriga, här förut
uppräknade snöfjällen äro grupperade; sedan har man
nästan uteslutande lugnvatten ytterligare 19 km. genom
Vistesajokks vackra gräsrika deltaland. En kilometer
ofvanför den från Kaskasatjåkkos norra glaciärer
kommande Kaskasajokks utflöde i Vistesajokk möta
emellertid steniga och svåra forsar, hvarför man
intet vinner på att fortsätta längre uppåt med båt,
när ej vattenståndet är särdeles högt.

Om man ämnar sig upp på Kaskasatjåkko och lämpligt
väder är rådande, bör man stiga i land här på
Vistesajokks södra strand, gå upp i Kaskasajokks
dalgång och uppsöka en å dess norra sluttning,
väster om den lilla bäcken, som kommer från
»1086-metershöjden», belägen grotta, som man finner
under ett stort klippblock uppe i björkgränsen. Denna
grotta ger godt skydd mot regn för flera man, och om
man hänger för en filt eller dylikt framför öppningen,
får man ett »nära dragfritt krypin». Från denna grotta
kan man på en dag eller åtminstone på ett dygn med
lätthet hinna upp på toppen af Kaskasatjåkko och
ner igen. Lämpligaste vägen går öfver Kaskasajokk
midtför den med afvägningssiffran 1308 betecknade
höjden, upp efter dennas norra sluttning samt förbi
norra ändan af Tarfalatjåkko och uppför den glaciär
och det snöfält, som ligga mellan detta berg och
Kaskasatjåkko och synas fortsätta ända upp på det
senares högsta topp. De lägre västra topparna synas,
efter deras utseende från Kaskasavagge att döma,
vara svåra att bestiga.
Från båtstället är lämpligast att fortsätta till
fots efter norra stranden af Vistesajokk, som är
bättre än den södra. Man har drygt en mils väg att
gå till torfkåtan, som ligger på Vistesajokks norra
strand i yppig björkskog ungefär en km. nedanför
Stuor Reitajokks utflöde i Vistesajokk och på västra
stranden af en mindre bäck, som några hundra meter
ofvanför kåtan bildar ett härligt, utför en lodrät
klippvägg stupande fall.

Torfkåtan bör, om sämjan är god, kunna rymma ända till
14 personer, två i hvarje »bås». Dörren är gjord af
en renhud.

Färdas man med båt från Pirttivuopio, bör man
taga med sig en spade för eventuell reparation af
torftäckningen på kåtan, ifall densamma skulle under
vintern tagit skada.

Den här förut beskrifna båtleden ställer sig billigast
för den, som medför större packning än två man kunna
bära, men som för själfva fjällturerna ej behöfver
flere än två. I annat fall blir det något billigare
fastän besvärligare att gå till fots öfver lågfjällen,
antingen till någon af byarna vid Kalixälfsjöarna
eller ock direkt på kåtan i Vistesadalen. Man kan
sålunda från Kalixfors gå till Kaalasluspa 3/4 mil
eller från Kiruna till denna by eller Puoltsa resp
1.5 och 1.8 mil, men dessa vägar äro föga intressanta
och man vinner ej stor förkortning af båtvägen
med dem. Bättre är att från den 12 km. nordväst om
Kiruna belägna Krokviks station ställa färden norr
om Vuonojokk och öfver Keinotakjokk in mot centrum
af det halfcirkelformiga berget Huornats, hvars
rätta namn är Ketsåive och där man har utsikt att
påträffa lappkåtor, en väg på 1.5 mil. Därifrån har
man till Laukuluspa 1.2 mil eller till Pirttivuopio
2.5 mil. I senare fallet träffar man på ännu ett
berg med namnet Huornats, 9 km. innan man kommer
till Pirttivuopio. Östra sidan af detta berg är
mycket brant och sammaledes är förhållandet med de i
nordnordostlig riktning därifrån liggande Öistillaki,
Öistilvarats, Ålma- och Salvotjåkko, Ropi-, Auri- och
Nakerivaara. Enligt en lapsk sägen skulle djäfvulen,
efter det Gud skapat världen, gått »öfver land»
från Paittasjärvi till Torneträsk efter
denna linje och förhånande Guds verk hvisslat,
hvarvid landet skulle hafva rämnat och den öster om
rämnan belägna delen sjunkit; ett mycket enkelt sätt
att »lösa fjällproblem», eller hur? »Och efter honom
hafva alla herrkarlar lärt sig hvissla», tillade den
strängt læstadianske lapp, som relaterade sägnen.

En tredje väg går från Krokvik söder om Levaskåbbo och
upp efter södra stranden af Levasjokk till Öistiljokk
nära 3 mil. Här finnes ett slags fäbodvall, där en
del lappar bruka hafva sina getter, som skötas af en
lappgumma, hvars sysselsättning för öfrigt består i
att fabricera getostar och samla och bereda skohö. I
hennes kåta kan man påräkna nattlogi. Strax väster
om Öistiljokk finnes i fjällsluttningen en liten
järnmalmsförekomst, stor nog att för en lång framtid
kunna förse förbivandrande turister med så mycket
malm, som de hafva lust och förmåga att bära med
sig. Malmen är af ungefär samma utseende som Kirunas.

Från denna »oas i öknen» kan man ställa färden rätt på
Pirttivuopio 14 km. väg, hvarvid man bör träffa lappar
på fjällsluttningen i någondera af de båda Tjappejokks
dalgångar. Eller också fortsätter man uppåt Levasjokks
dalgång till Vallasjokk och därefter uppåt denna bäck
vidare åt väster till Tupmastjåkkos topp, hvilken man
bör bestiga, om vädret är passande. Härifrån bör man
hafva en storartad utsikt öfver de på 1-2 mils afstånd
i halfkrets rundtom belägna snöfjällen. Härifrån
torde vara lämpligast fortsätta uppe på fjället, tills
man kommer öfver den från Varsajaure kommande bäcken
och förbi den väster om denna bäck belägna sjön,
hvarifrån man med riktning mot Stuor Reitavagges
dalgång bör komma rätt på kåtan i Vistesavagge.

Den i frodig, högväxt björkskog inbäddade kåtans
omgifningar äro särdeles tilltalande. Åt nordost
har man tätt inpå sig en till största delen
grönklädd klippvägg med det förut omnämnda vackra
vattenfallet. Åt nordväst ser man uppåt Vistesavagges
mörka öfre dalgång, på hvars högra sida man har
Mormanvare, ett förberg till Mormantjåkko, med
erosionspyramider, och till vänster Själmatjåkko,
hvars
högt belägna glaciärer titta fram öfver fjällkanten
(se försattsplansch 23). I väster öppnar sig Stuor
Reitavagge med ett vackert kyrkliknande fjäll i
midten, bakom hvilket framskymta Tjäktjatjåkkos skarpa
spetsar och hvita glaciärer. I söder visar Reitatjåkko
sin mörka, branta nordsida med en mängd fantastiskt
formade snöfläckar i de talrika utför berget löpande
fårorna, och slutligen vidgas synkretsen mot
<!-- FIXME: bild: ÖFVER 40 M. HÖGT VATTENFALL VID UNNA
REITAVAGGE.
Fot. af Borg Mesch, Kiruna. -->
sydost utöfver Vistesadeltats breda, grönskande
dalgång, och ögat når många mil bort mot den ljusa
fonden af blånande lågfjäll.

Midtför kåtan finnes ett godt vadställe (öfver
holmen) för den, som vill besöka de på andra sidan af
Vistesajokk belägna Pårsotjåkkos och Själmatjåkkos
jöklar eller den vackra Unna Reitavagge med
Nipals snöhöljda pyramider och Reitajöklarna i
fonden. Från det på norra sidan om denna dalgång
belägna Reitatjåkko kastar sig en bäck från åtminstone
<!-- FIXME: bild: MOTIV FRÅN REITAJÖKLARNA. ÖSTRA
NIPALSGLACIÄREN.
Fot. af Borg Mesch, Kiruna. -->
<!-- FIXME: bild: KASKASATJÅKKO, SEDT FRÅN VNV.
Fot. af Borg Mesch, Kiruna. -->
40 meters höjd rätt ned i en naturlig stenbassäng,
och litet längre ned rusar den in under en vackert
hvälfd snöbrygga. Om man närmar sig bassängen och
kommer in i det fina dunstmoln, som omger densamma,
finner man sig stå på själfva regnbågen, som följer
efter en, hvart man går inom dunstkretsen. Går man
uppför en af Nipalsglaciärerna (den östligare är lätt
att gå uppför och fri från sprickor), så öppnar sig
från högsta punkten af passet en ståtlig utsikt öfver
<!-- FIXME: bild: KEBNEKAISE SEDT FRÅN ISDELAREN MELLAN UNNA
REITA- OCH KASKASAVAGGE.
Fot. af Borg Mesch, Kiruna. -->
västra sidan af Kaskasatjåkko och Kebnekaise samt
öfver den 9 km. långa fjällryggen närmast söder om
Kaskasavagge, en sannskyldig Leviathan af sten och
snö. Lapparna benämna detta fjäll Kuohpirtjåkko efter
Kuohpirvagge, den »grenade dal», som ligger söder om
berget och sträcker in en gren mot Kaskasatjåkko och
en annan mot Kebnekaise. 

Den, som från Vistesakåtan
vill bege sig öfver till Rautasjärvi, har tre vägar
att välja på, två öfver fjällen och en omkring dem. I
förra fallet går bästa vägen uppåt 
bäcken från Varsajaure och söder om Juorboåive till
Levasjokks dalgång och sedan antingen uppför denna
och in i den öster om Mormantjåkkos jöklar åt norr
löpande Värokårso till Allesjokk samt utefter denna
till Rautasjärvis öfre ända, eller ock öfver Levasjokk
upp i dalgången väster om Sarvaspakte samt öster om
Välijaure och Alleb Välivare ned till Rautasjärvis
strand. Den förra af dessa vägar uppgifves af lapparna
vara rätt brant och stenig samt, särskildt om man
<!-- FIXME: bild: KUOHPIRTJÅKKO SEDT FRÅN NIPALS.
Fot. af Borg Mesch, Kiruna. -->
har tung packning, besvärlig. Bränsletillgången torde
å båda vägarna vara dålig. Vägen omkring fjällen går
från kåtan uppför Vistesavagge öfver bäcken 1 1/2
kilometer ofvanför den från Mormantjåkko kommande
Mormanjokk, sedan efter Vistesajokks södra strand,
c:a 4 km., hvarpå man åter går öfver bäcken. Hela
denna väg är tämligen dyster. Norr om Tjaddejaure
växa på öfver 900 meters höjd öfver hafvet några stora
enbuskar, det enda ordentliga bränsle, som finnes på
långt håll. Härifrån synas några
<!-- FIXME: bild: SJÄLLATJÅKKO SEDT FRÅN APPORJAURE.  
Fot. af Borg Mesch, Kiruna. -->
glaciärer tillhörande Pokimtjåkko och Suoritjåkko
(kartans Ruokotjåkko). Midtför den litet längre
i väster belägna sjön påträffar man ett högt
vattenfall, som bildas af en från dalgången öster
om Vistesavare kommande bäck. -- Härifrån fortsätter
man efter sydvästra sluttningen af detta berg nedåt
Paijeb och Vuolle Allesjaure samt vidare söder om
Ahparjaure (å kartan benämndt Abborrjaure; Ahpar
betyder fördjupning) och Pieggaluobal samt utefter
Allesjokk ner till
<!-- FIXME: bild: EN RISKABEL SITUATION. BÅTSTAKNING I RUOPIKOSKI.  
Fot. af Borg Mesch, Kiruna. -->
Rautasjärvis öfre ända. Hela längden från
Vistesakåtan efter denna väg blir nära 5 mil. Denna
väg är tämligen ödslig, så när som på den första
halfmilen i Vistesavagge och den sista delen utefter
Allesjokk, men utsikten från Vistesavagges öfversta
del och sedan utefter Allesvagge är vidsträckt,
såväl längs denna dalgång som åt nordväst och norr
åt Sjangelitrakten och Abiskodalen. Högt uppe i de
branta fjällsluttningarna synas här och där långa
hvita ränder -- lager af kalksten eller, som det
gentilare låter, 
marmor. I det vackra Själlatjåkko på norra sidan
af Ahparjaure skall, enligt uppgift i en gammal
bergmästarrelation, finnas silfvermalm. Söder om
samma sjö synas glaciärer tillhörande Pieggatjåkko
(kartans Kuototjåkko).

Den, som icke har tid eller lust att göra
långa fotvandringar ibland öde fjäll, utan
är mera intresserad af att studera lapparnas
lefnadsförhållanden, bör helst taga vägen från
<!-- FIXME: bild: BÅTEN DRAGES ÖFVER LAND FÖRBI PASSEKORTJE.  
Fot. af Borg Mesch, Kiruna. -->
någon af Ofotenbanans stationer antingen till
öfre ändan af Rautasjärvi eller ock till det
ståtliga vattenfallet Passekortje (Heliga fallet),
beläget 16 km. ofvanför järnvägsbron öfver
norra grenen af Rautasjokk vid nedre ändan af
det med afvägningssiffran 551.8 betecknade selet
Passesuvanto.

Båtresan i de steniga och grunda forsarna mellan
järnvägsbron och Passekortje är mycket besvärlig
och tidsödande (2 dygn) samt erbjuder som forsfärd
betraktad föga intresse, i synnerhet om man jämför
den med en resa efter sträckan
Jukkasjärvi--Vittangi (se försättsplansch
24). Man har först Levasenkoski, som räcker till
Levasjokks mynning, sedan Levasensuvanto och vid
afvägningssiffran 509.9 Ruopisuvanto och därpå den
långa och svåra Ruopikoski samt slutligen ett sel,
som i likhet med selet ofvanför Passekortje benämnes
Passesuvanto. Förbi Passekortje måste båten dragas
öfver land i svår terräng en lång sträcka ofvanför
fallet, emedan stränderna här äro mycket steniga och
långgrunda.

Lämpligaste sättet att färdas till Passekortje är
först med båt öfver Njuotjamajärvi från vaktstugan
söder om Rensjöns station 1.5 km. och sedan till
fots raka vägen förbi Ruopivaaras södra ända mot
Passekortje 1 mil. Då man passerar Kiruna, bör
man hos Turistföreningens ombud efterhöra, hvarest
Turistföreningens båt är att finna. Skulle denna
för tillfället finnas i öfre ändan af Rautasjärvi,
är bäst att från Kaisapaktes station gå upp genom
Pessinenjokks dalgång eller från Abisko genom
Nissonjokks dalgång mellan Pallim- och Nissontjåkko
samt utför Kuolkasjokks dalgång ned till Rautasjärvi,
en väg på 22 km. I den sistnämnda dalgången kan man
säkert påträffa lappar, och i Nissonjokks dalgäng
kommer man nära glaciärer.

Passekortjes fallhöjd är ung. 8 m., fördelad på 3
afsatser. Utsikten från de höga stränderna uppåt
Rautasdalen är mycket vacker. De korta strömdragen
ofvanför fallet upp till Rautasjärvi äro grunda
och vid lågt vatten besvärliga att komma uppför. 4
km. ofvanför Passekortje ligger Kuolatsjaure,
öfversatt »fiskrika sjön». I denna sjö och den på
norra sidan af densamma utmynnade bäcken Snanavedje
bedrifva lapparna höst och vår ett lönande fiske
och bo därunder i de torfkåtor, som jämte en hel del
staburar finnas på en udde å sjöns södra strand.

Utanför detta lapparnas ordinarie vår- och höstviste
ligger en liten ö, benämnd Riimasuolo, på hvilken
Riimakalles, en af lapparnas förnämsta sagohjältar,
skall hafva sin graf. Denne, som säges hafva lefvat
vid slutet af »Stalotiden» och varit den största noide
(trollkarl), som lapparna känna till, skall hafva
varit lång som en körtöm (nära 3 famnar),
så stark, att han utan möda kunde bära en stor
renoxe under hvardera armen, och så smidig, att han
kunde likt en orm lägga sig rundt lägerelden. Han
bodde med sin hustru vid Kuolatsluspa (Rautasjokks
utlopp ur Kuolatsjaure). En dag märkte hustrun, att
Riimakalles ömsade kläder, hvilket var ett tecken
till att fara var å färde och att han ämnade använda
sin trolldomsförmåga. På hustruns fråga omtalade
Riimakalles, att tre framstående trollkarlar från
fjärran södern hade öfverenskommit att dräpa honom
och taga hans stora skatter samt att de redan vore
i annalkande. Från sin kåta å norra stranden af
Kuolatsluspa afvaktade nu Riimakalles deras ankomst,
och när de hunnit vada midt ut i älfven, gick han
ut och afsköt med sin kraftiga båge en pil, som
genomborrade alla tre männen efter hvartannat och
fastnade i motsatta stranden.

Riimakalles låg nästan oafbrutet i strid med stalot
(= stålmän, antagligen järnklädda vikingar eller
fredlöse). En stalo, som bodde vid Torneträsks öfre
ända å en udde, af lapparna benämnd Stalopiekse, men
å kartbladet Sjangeli Pieskenjarka, blef besegrad
och dräpt af Riimakalles i envig, som försiggick å
en liten öppen, gräsbevuxen plan å stranden af den
norr om udden belägna Pålnoviken.

En gång, dä Riimakalles var ute på en af sina
sedvanliga jaktturer efter den då allmänna vildrenen,
kommo söderns tre förnämsta trollkarlar i akt och
mening att söka besegra och dräpa Riimakalles till den
håla, som han vid sina jaktfärder brukade bebo och som
var belägen under ett stort klippblock ett stycke från
Rautasjärvis norra strand strax nedanför raset från
Neitapakte. En af dessa trollkarlar var hård mot järn;
det enda vapen, hvarmed hans lif kunde tagas, var hans
eget spjut, om det först blifvit glödgadt i elden;
den andre var den starkaste och den tredje den mest
snabbfotade mannen i södern. De slogo sig nu ned i
Riimakalles' håla och gjorde upp eld, sedan de ställt
sin hund ofvanpå klippblocket som vakt. Riimakalles,
som kände till deras ankomst och afsikter, smög sig
försiktigt fram till hålan, slängde en renlunga åt
hunden för att hålla honom tyst
och lade sig på lur nära invid hålan. Från sitt
gömställe hörde han nu de tre männen under måltiden
prata om, huru de nästa morgon skulle dräpa honom och
»skalpera» hans långa, vackra skägg, som de skulle
hemföra som bevis på sitt hjältedåd. Slutligen lade de
sig att sofva, den hårde ytterst, den starke i midten
och snabblöparen innerst vid klippväggen. Sedan de
insomnat, tog Riimakalles den 
<!-- FIXME: bild: LAPSK STABUR (LUOVA) VID RAUTASLUSPA.  
Fot. af Borg Mesch, Kiruna. -->
hårdes spjut, glödgade det i elden och stack det på en
gång genom den hårde och den starke, men snabblöparen
gick fri och flydde. Riimakalles upphann honom
emellertid snart, grep med två fingrar om hans ena
handled samt bröt af den och tillsade honom sedan
att vända om till sitt land igen och berätta om
den utgång hans och kamraternas företag fått, samt
tillrådde honom slutligen att taga mycket folk med
till hjälp, ifall han ännu en gång finge lust att
pröfva ett nappatag med Riimakalles.
Den vid Rautasjärvis nedre ända utmynnande Välijoki
bildar i Rautasluspa ett ganska vidlyftigt, gräs- och 
buskbeväxt deltaland. På älfvens södra strand
finnas torfkåtor och staburar, dock ej i så stor
mängd som vid Kuolatsjaure.

Man får det bästa intrycket af Rautasjärvi, om resan
göres från öster. Sedan man mjukat upp lederna på 
<!-- FIXME: bild: JABMESKOSSUOLO -- DE DÖDAS Ö -- VID RAUTASLUSPA (I FONDEN NEITAPAKTE).  
Fot. af Borg Mesch, Kiruna. -->
marschen från Rensjön till Passekortje och under besöken
vid Kuolatsjaures och Rautasluspas folktomma kåtor
hunnit skafva af sig en del kulturfördomar, börjar man
komma i den stämning, som är nödvändig för en rätt
uppfattning af ödemarkens och nomadlifvets behag. Har
man så tur med vädret -- solsken och vindstilla -- 
då är det sannerligen en njutning att sätta sig i
båten vid Rautasluspa och fara uppåt sjön. Likt en
grönklädd kyrkbät simmar Jabmeskossuolo -- de dödas ö -- 
med sina små träkors en till mötes, bortom det
smala, milslånga vattnet synas Kielaspuoltatjåkkos och
Pallimtjåkkos snöfält och i sjön spegla sig Herkules
-- nej, Riimakalles stoder -- i norr Neitapakte och
i söder Välipakte. Välipakte är å kartan benämndt
Kuolpanjuouje och Neitapakte Ruotaktjåkko, hvilket
namn rätteligen tillhör ett annat, bakom liggande
berg. Neitapakte -- jungfruklippan -- har två mot söder
brant stupande klippväggar och mellan dem en mera
långsluttande med renlaf och gräs beväxt afsats,
Neitaluopme (luopme = hylla). Hit bruka lapparna på
våren föra upp vajorna (de dräktiga renkorna), för att
dessa skola få vara ostörda under kalfningstiden. En
vår för några år sedan dräpte en flock vargar på
en gång 50 vajor på Neitaluopme. Här finnes en
grotta, som ofta fått tjänstgöra som björnide,
måhända densamma, som Riimakalles fordom begagnat
som bostad. Ett par varglyor finnas också nedanför
Neitapakte; i en af dessa fångades sistlidna vår
icke mindre än sju vargungar. En half mil ofvanför
Neitapakte skjuter en lång udde, Tjålmenjarka, midt
ut i sjön från dess norra strand, och först sedan
man hunnit förbi denna, får man sikte på de vid sjöns
öfre ända belägna lappkåtorna.

En och en half fjärdingsväg ofvanför Tjålmenjarka
är den brant uppstigande stranden beströdd med
en massa stora klippblock. Här hade lapparna förr
i världen ett offerställe (passe, heligt ställe,
härledt af ordet passet, steka; lapparna brukade
nämligen till sina offermåltider steka de offrade
djurens kött och offrad fisk). Nedanför en af små
kopparvitriolskristaller betäckt klippa finnas
högar af med kopparvitriol genomdränkta blågröna
benrester efter offrade renar, och å en stor i vattnet
utskjutande klippa ligga en mängd renhorn. Ungefär
1 km. längre ned efter sjöstranden ligger ett mycket
stort klippblock af 5 à 6 meters höjd, hvars mot sjön
vända sida, sedd från sydost, visar en tydlig profil
af ett lappansikte. Ofvanpå klippan ligga ett par
små timmerstockar, utgörande rester af ett litet för
»gudens» räkning uppförd häbbare, i hvilken lapparna
brukat förvara köttet af de offrade renarna, till dess
deras offerfester skulle hållas. Dessa försiggingo
invid häbbaret och sålunda på

vördnadsfullt afstånd från den i »kopparklippan»
boende gudomen, som icke finge störas af profana
ljud. Att inga offer försiggått vid gudens »häbbare»,
kan man sluta däraf, att inga lämningar af ben eller
horn påträffats i dess närhet.

Bland dessa klippor hade för några år sedan en af 
Rautasvuomas lappar, björnjägaren Salmen-Nikki, ett hårdt

<image> KLIPPAN MED AFGUDAHÄBBARET NÄRA TJÅLMENJARKA.  
Fot. af Borg Mesch, Kiruna.

nappatag med en sårad björn. Sedan Nikki, som hade
en alltför finkalibrig bössa, en lång stund fått
springa rundt klipporna med björnen hack i häl efter
sig, lyckades han komma upp på ett högt klippblock,
men björnen kom snart efter honom, och sedan Nikki
splittrat sitt gevär mot björnens hårda skalle, blef
han svårt biten och klöst af denne, som slutligen
lämnade honom i fred halfdöd, sedan Nikki, då allt
hopp om räddning syntes slut, lagt sig ned orörlig
med ansiktet mot marken.

Lappbyn, som vanligen består af ett tiotal kåtor,
är vackert belägen vid foten af det branta Alleb
Välivare å sjöns södra strand midtför det af Allesjokk
bildade deltat. Snedt emot på andra sidan sjön har
man Vittjåtjåkko, vid hvars fot det nyss omnämnda
offerstället ligger. Nedåt sjön ser man bortom
Tjålmenjarka i Luleb Välivares nordsluttning med
litet fantasi till hjälp Riimakalles anletsdrag

<image> LAPPLÄGER VID RAUTASJÄRVI. Fot. af Borg Mesch, Kiruna.

i profil med det långa böljande skägget markeradt
af löfskogen vid bergets fot. Vänder man blicken mot
nordväst, ser man nära inpå sig Kielaspuoltatjåkko med
dess likt en åker af svarta ränder uppdelade snöfält.

Att här göra några antydningar om alla de intressanta
studier af lapparnas lefnadsförhållanden, som
kunna göras här uppe, af öfverflödigt. Endast
några uppgifter angående lapparna själfva torde
böra lämnas. De tala alla lapska och finska, men
icke svenska, äro læstadianer och vilja därför på
inga villkor under helgdagar tjänstgöra vare sig som bärare,

<image> FJÄLLET KIELASPUOLTATJÅKKO, SEDT FRÅN RAUTASJÄRVI.
Fot. af Borg Mesch, Kiruna.

roddare eller lotsar, ett förhållande som torde böra
respekteras. För öfrigt äro de gästfria, hjälpsamma
och vänliga mot alla, som bemöta dem med vänlighet,
men observera snart, om de göras till föremål för
skämt, och tycka icke om alltför närgångna frågor
rörande deras privata förhållanden. 

En resa enbart till Rautasjärvi och Passekortje kan göras på 
3 à 4 dagar från Kiruna och tillbaka. Utsträckes resan till
Vistesadalen, tar den minst 8 à 10 dagar, men helst
bör man anslå 14 dagar för denna resa. För hvarje man,
som användes, torde böra beräknas en dagspenning af
4 à 5 kronor.

<image>

STOCKHOLMSPOJKAR I BERGSLAGEN.
AF
G. SJÖQVIST.

Middagen den 19 augusti marscherade vi från min
bostad, där vi lagt sista hand vid utrustningen
för resan, till Centralstationen, där föräldrar och
anhöriga mötte. Gossarna voro 11 tillhörande kurs 15
vid Östermalms folkskola. Glädje stod att läsa i allas
ögon. Vi voro ju ändtligen vid målet efter nära ett
års förberedelser och hvad vi under studerandet af
böcker, ljusbilder, fotografier m. m. i vår fantasi
gjort upp hägrade för oss lifligare än någonsin.

Gossarna voro klädda i kavajkostym, tjocka skor och
Stockholms nya folkskolmössa. För öfrigt bestod
utrustningen af filt, ett lakan, en handduk,
ett par strumpor, en krage, tvål och tandborste,
2 hg. smör, 2 hg. skinka, 2 hg. ost och några
smörgåsar, allt inlagdt i bärrem, försedd med
axelremmar för fotvandring. Atlas, en karta öfver
Sverige samt särskild beskrifning öfver de trakter,
vi skulle befara, voro anförtrodda åt de styfvaste
gossarna. Sina respengar, 125 kr., hade gossarna
öfverlämnat åt mig, då vi voro öfverens om att
kommersande med snaskförsäljare ej vore oss
värdigt under denna resa. Från Turistföreningen
hade vi som resebidrag erhållit 50 kr., från herr
kyrkoherden O. Lagerström 30 kr. och från herr
byggmästaren Joh. Sjöqvist 50 kr. 

Kl. 12,45 ångade vi i väg på Stockholm--Västerås-banan. 
Den blide konduktören, som förstått, att det här gällde
alldeles särskilda intressen, hade gynnat oss
med plats i sista vagnen af tåget, så att vi från
plattformen skulle hafva alldeles fri utsikt. Först
diverse glädjeyttringar, sedan fram med karta och
beskrifning. Vid Sundbyberg börja spörsmålen: Huru
förstäder uppstå och uppgå i storstäderna. Vid Stäket
historiska erinringar. Så iakttages karaktäristisk
mälarbygd: Holmar och vikar i sol, stora landtgårdar
med olika slag af åkerfält, hvilka särskiljas,
blomsterängar, löfskogsklädda sluttningar. »Titta»,
ropar Olle, »björkarna springa om hvarandra.» Det är
vid Ekolsund, om hvars anor han vet förtälja. Bortom
Enköping åhöra vi Eriks redogörelse för hur en stad
kunnat uppstå just där på slätten. Men snart göres
den upptäckten med en viss stolthet, att vi äro i
ett annat landskap. Gossarna finna åkerfälten här
ännu präktigare, boskapshjordarna större och hästarna
ystrare. Sigurd menar sig förstå orsaken härtill och
berättar. »Ramnäs», ropar en, och vår intresserade
konduktör anbefaller: »Upp nu med ögonen, gossar, ty
här börjar det vackra Sverige, ni farit att se.» Och
nu blir det täflan att observera, hvad som betecknar
skönheten i landskapet. Endast Valdemar står stum och
orörlig, mer än en timme skarpt fixerande allt med än
leende, än vemodiga blickar. Och han får vara. Sigge
öfvertar orienteringen på kartorna. Hvad nu? Den
liflige Nisse är i tagen med att visa kamraterna på en
underlig byggnad midt i den paradisiska naturen. Det
var den första af de många hyttor med malmupplag,
järnbruk o. s. v., som skulle komma att intressera
gossarna så och hvilka nu den ena efter den andra
började skymta förbi. Men åar, forsar, sjöar och
stora skogar te sig äfven, och aldrig ha gossarna
framställt så många frågor och varit så ifriga att få svar. 
Vid Fagersta kommer mig konduktören till hjälp, förklarar 
kanaliseringen af forsarna och berättar om både Fagersta och
Västanfors anläggningar. Men långt där borta blåna
de höga bergen. Ofrivilliga utrop, och så sätta vi
i med »Jag vet ett land». Det var väl, att vi nu
strax voro i Ludvika, ty alla längtade att få stanna
inför och taga i något af allt hvad vi sågo. Vid
stationen hälsade vi först kyrkoherden på platsen,
som godhetsfullt ombesörjt logi för natten hos några
familjer. Medan jag sedan rådgjorde med honom,
skyndade sig naturligtvis gossarna att undersöka
ett par malmvagnar och en kolpråm i närheten. De
återkallas och jag föreslår: »Låt oss ändra resplan
och fara med ångslupen på den fagra Vessman halfannan
mil till Grangärde.» Det blef jubel. Vi skulle slippa
att skiljas under natten, ty kaptenen, en treflig
herre, ställde i utsikt en hölada till sofställe. Så
lofvade han att taga hand om oss för öfrigt, hvilket
skedde på ett ganska pedagogiskt sätt. Han samlade
gossarna omkring sig vid rodret, lät dem med karta
framför sig reda ut åtskilligt om traktens natur,
berättade om befolkningen, styrde mot de förnämsta
platserna på ömse sidor om sjön, Lekombergs gruffält,
Forsslunds Storgården, Mässans fäbodvall m. m., ritade
upp på kartan den nya banans riktning, förklarade
byggnadsstilarna på de nya stationshusen, lät dessutom
gossarna turvis »navigera» båten, lärde dem sjötermer
m. m. Ingen trodde sig kunna förgäta den färden, men
Sigge och Gusten gjorde flitigt anteckningar; John
bestämde sig på stället för sjömansyrket. När vi kommo
till Grangärde, gick just solen ned. Vi ströfvade
dock länge omkring och resonerade bl. a. om huru
vackra uppsatser om vår resa vi borde kunna få ihop i
skolan i vinter, ifall lyckan stode oss bi så äfven de
följande dagarna. Ändtligen åto vi matsäck och sökte
ordna åt oss i höladan. Men vi förstodo ej att göra
rätta sortens gropar i höet och sofvo ej den natten
så bra som de andra nätter, vi tillbragte i hölada.

Andra dagens morgon skyndade vi att från kyrktornet
inpränta det i sol badande Grangärde med omgifningar
i vårt minne. Vi drucko sedan en mängd mjölk, åto matsäck 
och spände så filtarna på ryggen till vandring. En half mil 
till Stensbo brygga. Där hade vi just tagit ett präktigt bad,
då vår vän kaptenen lade till. Och sen förde han oss
innan kl. 10 åter fram till Ludvika.

Efter redogörelsen för den första dagen kan nu
berättelsen sammanträngas. Våra iakttagelser fortgingo
nämligen i denna stil hela resan. Där det behöfdes,
hade vi alltid förmånen att af därtill skickliga
personer erhålla ledning och upplysningar. Jag lade
märke till huru genom de oupphörliga tillfällena till
jämförelser, i synnerhet vid de 4 stora bruken vi
besökte och under de 4 fotturer vi företogo, gossarnas
uppfattnings- och omdömesförmåga uppöfvades och deras
intresse stegrades.

I Ludvika beskådade vi den vackra forsen, hyttan, det
gamla bruket, sågen och den härliga utsikten. Sedan vi
där äfven kompletterat provianten, foro vi kl. 12,15
vidare åt Värmlandshållet. Anteckningsböckerna
kommo nu riktigt i bruk och bergslagsnaturen
inpräglades. Filipstad. Efter en god, mycket
trefligt serverad middag där i en riklig matsal,
då äfven en första lektion i bordskick bestods,
marscherade vi kl. 4,45 till det en dryg mil norrut
liggande Persbergs gruffält. Förare, ned i grufvan,
vandring vid bloss, diverse malmprof, genom stora
stollgången upp och till pumphuset, fram till några
gruföppningar och sedan anträdande af återmarschen
till Filipstad. Sång, berättelser, orientering på det
stjärnströdda himlahvalfvet gjorde vägen kort. I F:s
skolhus väntade oss ett rikligt mjölkförråd och våra
matsäckar samt sköna madrasser. Att vi både åto och
sofvo med besked behöfver ej sägas.

Tredje morgonen kl. ½ 9 stodo vi vid John
Ericssons-monumentet. Vi beundrade detta och den
härliga vyn framför oss, läste därpå ett urklipp ur en
Stockholmstidning om John Ericssonska hundraårsminnet
och sjöngo slutligen med blottade hufvuden verser af
Vårt land.

Kl. 10,15 hade vi äfven besett staden, ätit vår
mjölk- och smörgåsfrukost, skaffat oss vykort öfver
monumentet och foro nu vidare till Hagfors. Under
nära 7 timmar sågo vi där samtliga verken: hyttorna,
martinverket, gjuteriet, hästskosömsfabriken,
skruffabriken o. s. v. Cheferna vid de olika
tillverkningarna beskrefvo på ett lättfattligt
och öfverskådligt sätt desamma. Både hyttutslag och
martinutslag visades oss äfvensom martinugnarnas
innandömen -- dessa sågo vi genom blå glasögon -- och
hvarjehanda små föremål fingo vi som minnen. Emedan
det regnade för hårdt, inställdes en tillämnad
fottur till Uddeholm, och färden gick kl. 7 direkt
till Munkfors. Där voro 2 lärare, riksdagsmannen,
gjutmästaren, byggmästaren och mjölnaren till mötes
och togo med äkta värmländsk gästfrihet hand hvardera
om två af oss till följande dag.

Fjärde dagen sågo vi på samma sätt som vid Hagfors
äfven Munkforsverken. Mäktigaste intrycket på gossarna
gjorde dock den väldiga forsen här. Kl. ½ 1 skedde
uppbrott, och nu företogo vi i det grannaste väder den
nära 4 mils härdande, lärorika och roliga vandringen
öfver skogarna till undertecknads föräldrahem i
Sunne. Underliga bergformationer, dvärgbjörkar, harar,
fäbodar, getter, kolmilor med kolkojor, framrusande
älfvar, de väldiga höjderna, ja hvad allt sågo vi
ej som kännetecknar skogs- och berglandskapet och
inför hvilket stockholmsgossar få stora ögon. Och
denna massa skogsbär, hur vi kalasade på dem! Strax
före kl. 10 på kvällen voro vi framme. God mat och
en snygg hölada stodo i ordning, och sällan har väl
sådant tacknämligare njutits af trötta vandrare än
nu af oss.

Femte dagens morgon voro vi åter fria från hvarje
trötthetskänsla och begåfvo oss efter en bastant
frukost på en ny vandring halfannan mil till
Tossebergsklätten (Gurlita klätt i Gösta Berlings
saga). Häst och skrinda voro med, men gossarna
fingo åka endast utför backar. Bergbestigningen,
utsikten, geografistudierna från bergstoppen, på
hemvägen kaffekalas, saftkalas o. d. hos åtskilliga
undertecknads bekanta, allt syntes gossarna så
öfvervägande nöjsamt, att de på Oskars förslag beslöto
anteckna denna dag såsom »dagen för nöje och nytta»,
medan de andra skulle kallas »dagarna för nytta och
nöje».

Sjätte dagen studerades min fars gård: åker och äng, stall, 
ladugård, kreatur, tröskning, plöjning, hvarjämte gossarna 
fingo deltaga i rågbergningsarbete med så pass allvar,
att då det frampå aftonen började regna, voro de helt nöjda 
öfver att i stillhet få slå sig i ro -- kring sagoboken.

Sjunde dagen den mycket efterlängtade färden på
Fryken (»Löfvens långa sjö»), då vi ändtligen fingo
se de många ställena i Gösta Berling. En herre
ställde till kaffekalas åt oss på ångbåten och
förstärkte vår reskassa med 10 kr. Två timmars
besök i Karlstad. Vidare till Strömtorp, där
matsäcksmiddag åts i det fria -- mjölk erhölls från ett
mejeri. Slutligen sjöfärd efter hela den solglittrande
Möckeln till Bofors. Där väntade oss genom prostens
och lärarpersonalens föranstaltande undfägnad och
logi i skolhuset. Tack vare samma personer erhölls
ock under åttonde dagen den bästa ledning vid besök i
Boforsverken. Kanontillverkningen, som genomgicks med
oss på ett ypperligt sätt af arbetschefen, imponerade
mycket på gossarna. Efter middag på hotellet, där
den vänliga värdinnan lät oss för 50 öre hvardera
äta i stora matsalen tillsammans med öfriga gäster
och hvarvid gossarna nu kunde skicka sig riktigt bra,
lämnade vi det för oss minnesrika Värmland. Det gick
nu direkt på Stockholm under »landskapsstudier»,
erinringar och komplettering af anteckningarna. Ett
alldeles särskildt angenämt slut fick färden därigenom
att konduktören vid Laxå anvisade oss en 2:a klassens
kupé, som vi fingo ensamma disponera. Häraf begagnade
sig gossarna till att mot kvällen anställa lekar,
och när de sedan inmundigat sista matsäcksförrådet,
sjönko de vid niotiden ned i de mjuka sofforna och
sofvo godt, tills vi voro framme. Och så kom det
glada återseendet af vid stationen äfven nu mötande
föräldrar och anhöriga.

<image> Fig. I. KALMAR SLOTT FÖRE RESTAURERINGEN.
Fot. af J. Dryselius, Kalmar.

<h1>SVENSKA BILDER.</h1>

<image> Det systematiska arbete, som från Svenska
Turistföreningens sida under de senare åren nedlagts
på att samla ett så rikhaltigt bildmaterial af landet
som möjligt, gör att i Föreningens fotografiskåp
år efter år hopas massor af bilder. Många af dessa
skulle Red. gärna vilja offentliggöra, men det är ej
alltid möjligt eller lämpligt att bereda dem plats
som illustrationsmaterial till uppsatser. På denna
grund göres i år en början att ur de under året genom
gåfvor eller inköp <footnote>I en fotografisk facktidskrift har ett rätt häftigt
angrepp af en framstående fackman, känd för den
aktningsvärda ifver, med hvilken han arbetat för
det fotografiska yrkets höjande äfven i ekonomiskt
hänseende, gjorts mot Sv. Turistföreningen, för
att den ej skulle tillräckligt högt honorera de
fotografier den mottager. Det lofvärda syftet har
emellertid gjort att han något väl mycket åsidosatt
de verkliga förhållandena. Han bortser helt och
hållet från att det under två årtionden funnits
och alltjämt finnes personer, som ha det intresse
för Turistföreningen, att de <i>skänka</i> bilder till
densamma. Genom att
dividera antalet bilder i revisionsberättelsernas
summa för fotografiinköp får han en löjligt liten
summa pr bild och känner sig djupt indignerad öfver
det pris, till hvilket Föreningen afpressat de arma
fotograferna deras arbete. I själfva verket har
Föreningen, då den särskildt utsändt fotografer för
att för dess räkning taga bilder, betalt särdeles
rundligt, och i andra fall i regeln hvad som
begärts. De fotografiska stipendierna äro ej afsedda
att bekosta den fotograferandes sommarresor, utan
att utgöra en reshjälp vid turistresor som äfven
annars skolat företagas. Till sist må anmärkas
att den afsevärda summa, som utgifvits för de
fotografiska pristäflingarna, ej upptagits i
revisionsberättelsernas summor för fotografiinköp.
</footnote>
vunna talrika bilder offentligöra ett urval i
synnerhet från sådana trakter och ställen som varit
mindre rikt representerade i våra publikationer,
eller äro företrädda af synnerligen väl tagna och
instruktiva bilder. Flertalet sådana har Föreningen
erhållit genom utsändande af stipendiater (jfr
årsberättelsen), men ej få genom gåfva eller inköp
af särskildt hembjudna samlingar.

Det är i synnerhet en till Föreningen skänkt
samling, som är af allra störta intresse och
för hvilken vi vilja 

<image> Fig. 2. BLÅKYRKAN (ST. PERS KYRKA)
I VADSTENA FÖRE RESTAURERINGEN.

Fot. af A. Andersson, Vadstena.

påkalla allmänhetens största uppmärksamhet. En dag
på hösten erhölls nämligen af kanslisekreteraren
E. K. Almqvist en rätt omfattande samling <i>äldre
fotografier</i>, små blekta, gamla kort, som han träffat
i sina gömmor och som för en enskild, endast i
undantagsfall, då några rent personliga

minnen äro fästa vid dem, har något större intresse
eller värde, alldenstund nu lätt vida mera instruktiva
bilder stå att erhålla. Men hvar och en, som kastar en
blick på t. ex. bilden af Kalmar slott (å sid. 350)
eller på bilderna af den gamla restaurerade
»Blåkyrkan» i Vadstena eller på den tarfliga
stenmassa, som utgör Örebro slott i den dräkt vår
generations äldsta sågo det -- hvar och en, som kastar
en blick på dessa bilder, skall helt säkert inse,

<image> Fig. 3. ÖREBRO SLOTT FÖRE RESTAURERINGEN.

Dess nuvarande utseende framgår af bilden i
årssk. 1903, sid. 150. Fot. af B. Hakelier,
Örebro.

hvilket synnerligen viktigt förvärf för landets
största fotografisamling dylika bilder från gångna
dagar äro!

Turistföreningen ställer därför en kraftig <b>maning till
alla dem som äga äldre bilder i fotografi, teckning,
tryck etc. af platser inom vårt land att ihågkomma
Turistföreningens samling med dem</b> hellre än låta
dem gå förintelse till mötes. Om så påfordras är
Föreningen naturligen villig inlösa desamma.

*

Det urval ur 1904 års  bildskörd, som nedan
följer, är anordnadt från norr mot söder.
De bilder från nordligaste

(Forts. sid. 362.)

<image> Fig. 4. TÄRENDÖ KYRKA I TÄRENDÖ
S:N I NORRBOTTENS LÄN. EN AF VÅRT LANDS NORDLIGAST BELÄGNA KYRKOR.
Fot. af E Asp, Tärendö.

<image> Fig. 5. ARBETSLAG ÅTERVÄNDANDE FRÅN
SKOGSTAXERING I JORM INOM NORDLIGASTE JÄMTLANDS
SKOGSBYGD (FROSTVIKENS S:N).

Fot. af Nils Thomasson, Köfra.

Fig. 6. RENHJORD UNDER RUTFJÄLLSKAMMEN
INOM HEDE S:N I HÄRJEDALEN,
VISANDE ATT ÄN STORA RENHJORDAR
FINNAS I VÅRA SYDLIGARE FJÄLLTRAKTER.
Fot. af E. Bäcklin.

Fig. 7. LAPPLÄGER VID GÅRDSNÄS, SÅNGA
S:N, ÅNGERMANLAND.

Fot. af G. N. Nilsson.

Fig. 8. TIMMERKÖRNING. MOTIV FRÅN
GÅRDSNÄS, SÅNGA S:N, ÅNGERMANLAND.

Fot. af G. N. Nilsson.

<image> Fig. 9. MOTIV FRÅN LIT I JÄMTLAND.

Fot. af Nils Thomasson,  Köfra.

<image>Fig. 10. INTERIÖR AF »STÖRIS» (FÄBODSTUGA),
ÖRATJÄRNDALSVALLEN I BRÄCKE S:N. STUGAN FYLLD
AF RÖK, EMEDAN SKORSTEN SAKNAS.

Fot. af Erik Persson, Stafre.

Fig. 11. GAMMAL TORPARE SYSSELSATT ATT SLÖJDA
TRÄSKEDAR, ÅNBY, BRÄCKE.

Fot. af Erik Persson. Stafre.

Fig. 12. TILLVERKNING AF NÄFVERSKOR
I STUGUSJÖN, BRÄCKE S:N.

Fot. af Erik Persson, Stafre.

<image> Fig. 13. PARTI AF
»PORTARNA» VID HÄLLINGSÅFALLET
I FROSTVIKENS S:N, N. JÄMTLAND.

Fot. af Nils Thomasson, Köfra.

<image> Fig. 14. BRON ÖFVER HÄLLINGSÅN, JÄMTLAND.
Fot. af Nils Thomasson, Köfra.

<image> Fig. 15. GÄDDEDEFORSEN INVID FROSTVIKENS KYRKA.

Fot. af Nils Thomasson, Köfra.

<image> Fig. 16. JOKKFALLET, ÖFVER KALIX S:N.

Fot. af Edv. Asp.

<image> Fig. 17. NORRA RISTAFALLET, UNDERSÅKERS
S:N, JÄMTLAND.

Fot. af Th. Chrysander, Örebro.

(Forts, från sid. 352.)

Sverige, som här ses tala med underskrifternas hjälp
för sig själfva, endast om en och annan må några ord
nämnas.

Fäbodlifvet är i många afseenden en af de
intressantaste företeelser, som döljas inom öfre
Sveriges stora skogar. Därför har Föreningen genom
särskilda stipendiater låtit utföra studier öfver
detsamma såväl från etnografisk som fotografisk
synpunkt, och redan i år inflyter en utförlig
skildring af Dalarnas fäbodar i årsboken. Bilderna
10-12 härstamma från en annan serie, som tillkommit i
samband med studier öfver fäbodlifvet i Jämtland och
den husslöjd, som här och hvar borta i bygderna
glädjande nog ännu bedrifves. Ej ofta torde
skedslöjdare och näfverskotillverkare vara afbildade
under sin yrkesutöfning (fig. 11 och 12).

Till turistbilder i egentligaste mening torde de som
återgifva vattenfall vara att räkna. Konsten att taga
goda vattenfallsbilder är emellertid en svår konst,
beroende på fotografens förmåga att med smak välja
motivet och på hans kameras snabbhet. Ju kortare
expositionstid under full utexponering dess bättre
resultat, då får man vattnet »lefvande», ej som på så
mången fotografi långstrimmigt och onaturligt. Som
några särdeles lyckade prof i detta afseende må de
här i fig. 16-18 återgifna bilderna af Jokkfallet,
Ristafallet och Tännforsen tjäna.

Svealand hyser i sina inre delar som bekant
vidsträckta områden af norrlandstyp inom Västmanland,
Dalarna och Värmland. Dessa torde tillhöra de minst
kända och omnämnda inom vårt land. Den västmanländska
bergslagen har ock hittills varit så godt som
orepresenterad i Föreningens samlingar och först i
år har en bildserie härifrån förvärfvats, hvarur må
meddelas en bild af Riddarhyttan (fig. 20) jämte ett
par andra ur samma samling härstammande, däribland den
karaktäristiska bruksgatan vid Harg (fig. 21). Äfven
ur en vacker samling från Söderhamnstrakten äro ett
par bilder återgifna (figg. 22 och 23).

En annan samling af stort intresse härstammar från
Dalslands kanal, hvars skönheter dess värre på grund
af bristande

(Forts, sid. 374.)

<image> Fig. 18. TURISTER VID TÄNNFORSEN I
JÄMTLAND, ÅRE S:N.

Fot. af Th. Chrysander, Örebro.

<image> Fig. 19. FULLERÖ I BARKARÖ S:N,
VÄSTMANLAND. 

Fot. af A. Karlsson.

<image> Fig. 20. HYTTA VID RIDDARHYTTAN I SKINNSKATTEBERGS
S:N, VÄSTMANLAND

Fot. af A. Karlsson, Stockholm.

<image> Fig. 21. BRUKSGATAN I HARG, UPPLAND.

Fot. af A. Karlsson.

<image> Fig. 22. FRÅN SÖDERHAMNS SKÄRGÅRD. MOTIV FRÅN
SANDSKÄRS ÅNGBÅTSBRYGGA.   I BAKGRUNDEN KÄLLSKÄR
OCH HÖRNINGARNA.

Fot. af Gunnar Malmberg.

<image> Fig. 23. FRÅN SÖDERHAMNS SKÄRGÅRD. RÖRS SÅGVERK.
»GATA» I BRÄDGÅRDEN VID LÅNGRÖRS SÅGVERK.

Fot. af Gunnar Malmberg.

<image> Fig. 24. FRÅN DALSLANDS KANAL: AKVEDUKTEN VID HÅFVERUD.

Fot. af Ekstrand, Örebro.

<image> Fig. 25. FRÅN DALSLANDS KANAL: MOTIV
FRÅN PARKEN VID BALDERSNÄS; VID LAXSJÖNS STRAND.

Fot. af Ekstrand, Örebro.

<image> Fig. 26. FRÅN DALSLANDS KANAL: VID TÖCKSFORS I VÄRMLAND.

Fot. af Ekstrand,  Örebro.

<image> Fig 27. FRÅN DALSLANDS KANAL: SOMMARBILD
FRÅN ED. UTSIKT ÖFVER STORA LEE.     

Fot. af Ekstrand, Örebro.

<image> Fig. 28. FRÅN DALSLANDS KANAL; VINTERBILD. VY AF STORA LEE VID ED. 
Från ungefär samma punkt som fig. 27.

Fot. af Anna Backlund, Göteborg,

<image> Fig. 29. INTERIÖR AF RÅDA KYRKA VÄRMLAND. MÅLNINGAR DELVIS FRÅN 130O-TALET.

Fot. af G. Hörlin, Hofva.

<image> Fig. 30. SENVINTERDAG. LANDSVÄGEN MELLAN
ÅTORP OCH BILLINGE, NYSUNDA S:N, VÄRMLAND.

Fot. af G. Hörlin, Hofva.

<image> Fig. 31. SOMMAR. MOTIV MELLAN MO OCH ÅTORP I VÄRMLAND.

Fot. af G. Hörlin, Hofva.

(Forts,  från sid. 362.)

anordningar för turisttrafiken knappast kunna
bli så kända och uppskattade som de förtjäna. Jfr
fig. 24-28.

Bland de talrika samlingar af fotografier från
Sverige, hvilka den som skrifver dessa rader
under årens lopp varit i tillfälle genomögna,
finnes knappast någon, där ögats blick för det
karaktäristiska och specifikt svenska och handens
makt öfver de tekniska hjälpmedlen i den grad
förenats för att åstadkomma ett konstnärligt
resultat och bilder som berätta något, som i
den samling Turistföreningen 1904 inköpte af
fotografen G. Hörlin, den gången bosatt i Hofva,
nu i Chicago. Reproduktionen i autotypi kan endast
i ringa grad ge en föreställning om den tekniskt
höga rang dessa bilder intaga, men hvar och en som
kastar en blick på t. ex. försättsplanscherna 19
och 21 eller bilderna 30, 32 eller 33 härinvid skall
otvifvelaktigt, om han känner sitt land, medgifva att
det lyckats denne man att på plåten fästa en bit af
sitt eget fosterland.

Ur det rika materialet från södra Sverige är det
blott ett par serier som här må påpekas. Den ena
visar huru småländska fideikommissarier bygga och bo
(figg. 37-40). Den som intresserar sig för ämnet
hänvisas till den utförliga redogörelse i ord och
bild, som under 1904 utgafs af löjtnanten friherre
E. Åkerhjelm under titeln »Småländska fideikommiss»,
Stockholm 1904. P. A. Nordstedt & Söner..

En annan samling, som under året förvärfvats är
den som behandlar de väl litet besökta men vana och
tilltalande trakterna inom Kalmar län och Blekinge,
som utgör vårt lands sydöstligaste del. Ser man på
det lilla urval, bilderna 43-50 visa, erinras man om
huru rika dessa nejder äro ej blott på tilltalande
naturscenerier, utan äfven på historiska minnesmärken,
i synnerhet från äldsta tider, men äfven från senare
tider. Jfr bilden af Brömsebro, försättsplanschen 14.

Till sist föra oss försättsplanschen 15 och bilderna
51-53 midt in i det rikaste Skåne, där man en gång
byggde fasta slott, inom hvilkas murar månget blad
af Skandinaviens historia skrifvits och som än i dag
icke blott äro ärevördiga minnesmärken, utan boningar
där den gamla kulturens och konstens arfvedelar
pietetsfullt vårdats.

<image> Fig. 32. STUGA I HOFVA S:N, SKARABORGS LÄN.

Fot. af G. Hörlin, Hofva.

<image> Fig. 33. BAKNING I EN BONDSTUGA I HOFVA S:N, SKARABORGS LÄN.

Fot. af G. Hörlin, Hofva.

<image> Fig. 34. EN AF DE GAMLA »DOMARERINGARNA»,
HVAREFTER SMÅLANDS STENAR DEN NUVARANDE
JÄRNVÄGSSTATIONEN OCH SAMHÄLLET FÅTT SITT NAMN.

<image> Fig. 35. MOTIV FRÅN SKÅPAFORS, ÄLFSBORGS LÄN.

Fot. af P. Nilsson, Sandviken.

<image> Fig. 36. GÅSEVADSHOLMS SLOTT I HALLAND.

Fot. af Anna Backlund, Göteborg.

<image> Fig. 37. VÄSTANÅ FIDEIKOMMISS I SMÅLAND.

Fot. af E. Åkerhielm.

<image> Fig. 38. HÄGERUMS FIDEIKOMMISS I SMÅLAND.

Fot. af E. Åkerhielm.

<image> Fig. 39. GAMLA KÄLLERÖ FIDEIKOMMISS, SMÅLAND.

Fot. af E. Åkerhielm.

<image> Fig. 40. GRIPENBERG, SMÅLAND.

Fot. af E. Åkerhielm.

<image> Fig. 41. ÖRGRYTE GAMLA KYRKA VID DANSKA VÄGEN I GÖTEBORG.

Fot. af Anna Backlund, Göteborg.

<image> Fig. 42 KUNGSBACKAFJORDEN, SEDD FRÅN TJOLÖHOLM.

Fot. af Anna Backlund, Göteborg.

<image> Fig. 43. STRANDMOTIV FRÅN SKANSUDD, VÄSTKINDE S:N, GOTLAND.

Fot. af E. Åkerhielm.

<image> Fig. 44. GAMMAL TINGSPLATS I HJORTSBERGA S:N, BLEKINGE.

Fot. af G. Meyerling.

<image> Fig. 45. BAUTASTENAR I BRÄKNE-HOBY S:IN, BLEKINGE.

Fot. af G. Meyerling.

Fig. 46. OFFERALTARE I BRÄKNE-HOBY, BLEKINGE.
                         Fot. af G. Meyerling.

Fig. 47. DEN BEKANTE SKEPPSBYGGMÄSTAREN F. H. CHAPMANS GRAF Å 
AUGERUMS KYRKOGÅRD, BLEKINGE.     Fot. af J. E. Thorin, Åtvidaberg.
<image> Fig. 48. KVARNFALL I LYCKEBYÅN VID HOLMEN I AUGERUMS S:N, BLEKINGE.         

Fot. af J. E. Thorin, Åtvidaberg.

<image> Fig. 49. BADSTÄLLE I LYCKEBYÅN, AUGERUMS S:N, BLEKINGE.

Fot. af J. E. Thorin, Åtvidaberg.

<image> Fig. 50. FÅRKLIPPNING, TORSÅS S:N, KALMAR LÄN.

Fot. af J. E. Thorin, Åtvidaberg.

<image> Fig. 51. SÖNDAGSMORGON UTANFÖR TORSÅS KYRKA, KALMAR LÄN.

Fot. af J. E. Thorin, Åtvidaberg.

<image> Fig. 52. PARTI AF DYBECKS HERRGÅRD, MALMÖHUS LÄN.

Fot. af Alfred B. Nilsson, Helsingborg.

<image> 53. TROLLE-LJUNGBY SLOTT, KRISTIANSTADS LÄN.

Fot. af E. Bäcklin.

<image> Fig. 54. GAMLA KLOSTERKYRKAN, BECKASKOG,  KRISTIANSTADS LÄN.

Fot. af E. Bäcklin.

<image>

<h1>Notiser.</h1>

<b>Föreningen för kanotidrott.</b> Turistväsen och
kanotidrott äro ju två ting, som ganska nära
sammanhänga med hvarandra; det torde därför ej vara
alldeles omotiveradt att här nedan nämna några ord
om den förening, som i Stockholm representerar denna
idrottsgren.

»Föreningen för Kanotidrott», som dess namn är,
bildades i december år 1900 och har till ändamål att
»utbreda och upprätthålla intresset

<image> KANOTKAPPSEGLING Å DJURGARDSBRUNNSVIKEN.

för kanotidrotten, för hvars fria utöfvande vårt
på sjöar och vattendrag så rika land har stora
betingelser», som det heter i första paragrafen af
stadgarna. Föreningen var då den enda i sitt slag i
Sverige, men på senaste tiden hafva, i samma mån som
intresset för kanotidrotten stigit, flera liknande
föreningar uppstått i åtskilliga andra städer.

Föreningen, som för närvarande räknar omkring fyrtio
aktiva medlemmar, har sin båtplats å Stockholms
Roddförenings område vid Djurgårdsbrunnsviken,
där den förfogar öfver större delen af det
mindre båthuset. Här hafva de flesta medlemmarna
sina kanoter, bland hvilka man kan urskilja tre
väsentligen olika typer: »paddeltäflingskanoter»,
»kappseglingskanoter» samt »utflykts- &
långfärdskanoter».

Af dessa äro de senare öfvervägande i antal,
hvaraf man kan sluta sig till att de flesta
medlemmarnas håg står till »canoeing» i ordets
egentliga bemärkelse: kanotidrott med en stark
färgton af turistlif. Föreningen lägger sig också
särskildt vinn om anordnandet af utflykter, såväl
kortare som längre. Vanligtvis håller man sig till
Saltsjön, såsom varande dels lättare tillgänglig,
dels också i medlemmarnas tycke mera tilldragande än
Mälaren. Sommartiden samlas man på lördagskvällarna
nere vid båthuset; kanoterna göras klara, proviant
och »grunkor» stufvas in, och man ger sig i väg glad
i hågen. Är vinden god, sättas

<image> VID BÅTPLATSEN.

seglen upp, och flottiljen glider sakta genom
Djurgårdsbrunnskanalen ut på Lilla Värtan, där man
vanligtvis får en styfvare bris, som snart för en ut
till de större fjärdarna. När så skymningen inträder,
göres strandhugg på någon vacker holme, där man kan
vara riktigt ostörd. Kanoterna dragas behändigt
upp på landbacken, där de ligga oberörda af allt
vågsvall. Snart flammar en stockeld, kokattiraljer
tagas fram, och aftonmåltiden tillredes. Ni må
tro, att man gör heder åt anrättningarna! Sen
ligger man en stund och njuter af en kopp »java»
och beundrar naturen, tills man blir färdig »krypa
till kojs». D. v. s. man lägger sig antingen i sin
kanot eller i en hängmatta inne i skogen eller i
ett provisoriskt uppsatt tält. Förutsatt att man ej
blir oroad af mygg, kanotisters nästan största fasa,
sofver man vanligtvis till dess solens första

<image> I SLUSSEN.

<image> FRÅN EN UTFLYKT I STOCKHOLMS SKÄRGÅRD.

strålar bryta fram, då det blir lif i lägret. Man
har nu hela dagen på sig och lefver ett riktigt
naturlif: badar, ligger och solar sig på klipporna,
kokar och steker, fiskar, seglar, fotograferar, spelar
bondklaver och roar sig på alla möjliga vis. Eller
man fortsätter ett stycke ut i skärgården och gör små
upptäcktsresor i natursköna vikar och sund. Framåt
kvällskvisten äntrades hemfärden, man paddlar eller
seglar, alltefter vindens beskaffenhet, och kommer
hem med friska krafter, färdig att åter »ta ett tag»
i kampen för tillvaron.

Så ungefär går det till på
söndagsutflykterna. Naturligtvis »kanotar» man också
andra dagar i veckan, men man får då inskränka sig
till kortare turer, om man icke kan disponera en hel
dag.

Hvarje sommar försöker föreningen anordna en långfärd
på en 7 å 8 dagar. Intresset för sådana färder är
lifligt, men tyvärr kunna ej alla medlemmar, som önska
deltaga, få ledigt samtidigt. Sista midsommardagen
startade 7 medlemmar på en dylik färd inåt Mälaren;
man seglade öfver Norra Björköfjärden till Strängnäs,
därifrån tillbaka öfver södra delen af samma fjärd
ned till Södertälje och så stora farleden till
Stockholm. Trots att vädret var långt ifrån det
bästa, hvilket gjorde, att man ej hann så långt som
man beräknat, voro deltagarna stormförtjusta öfver
färden, som var rik på intressanta iakttagelser,
och brinna af längtan efter nästa sommars kanotvecka.

Jämte utflykter stå också täflingar upptagna på
föreningens program. Hvarje säsong anordnas såväl
paddel- som segeltäflingar. Så har man en kappaddling
å en engelsk mil, en paddeltäfling rundt Djurgården,
en kombinerad paddel- och segeltäfling rundt Lidingön
samt ett par kappseglingar, hvilka samtliga täflingar
omfattas med lifligt intresse af såväl kanotister
som utomstående.

Kanotidrotten har länge liksom stått litet tillbaka
för andra idrottsgrenar, hvilket väl mest beror på
att den ännu ej vunnit någon större utbredning. Men
i samma mån som den blir litet mera känd, blir den
säkerligen också alltmera omtyckt, ty den som en gång
pröfvat på kanotlifvet, känner sig oemotståndligt
dragen till detsamma. Dragningskraften är framför allt
hans sinne för naturen, hvilket genom kanotidrotten
skarpes, samt det stärkande härliga friluftslifvet.

<i>R. S-n.</i>

*

<b>Ny turistlinje.</b> Den nya järnvägen Malung-Limedsforsen
har gifvit anledning till en ny och mycket vacker
turistlinje. Denna turistlinje skulle blifva c:a 9 mil
från järnvägsstationen Limedsforsen och dit tillbaka
igen. Linjen skulle delvis gå öfver Dalafjällens
högsta toppar, från hvilka man är omgifven af en vild
fjällnatur med de vackraste naturscenerier. Från
Limedsforsens järnvägsstation äntrades färden norrut
antingen pr landsväg eller pr roddbåt till Valla by,
där afviker landsvägen till Rörbäcksnäs, hvilken väg
man följer förbi Lima skans,

en sedan ofredens dagar anlagd förskansning mot
norrmännen, vidare norrut omkring en i norra
Hammarsbyn för länge sedan använd tullstuga,
hvarefter färden går utefter landsvägen fram till
Kindvallsjösätern, ett lämpligt hviloställe. Under
denna vägsträcka Hammarsbyn-Kindvallsjösätern
har man från landsvägen en vacker utsikt på fjällen. 
Från Kindvallsjösätern följer man sedermera
landsvägen om Vallsjön och fram till Rörbäcksnäs,
där man har en vacker utsikt, särskildt om man
bestiger den så kallade Medskogshöjden, från hvars
topp man ser en storslagen fjällnatur samt byar och
fjäll i Norge såsom Trysilsfjället, Sälenfjället
m. fl. samt gårdar i Värmland. Från Rörbäcksnäs går
färden i nordostlig riktning om Lilla Mobergets
gårdar, vidare därifrån i samma riktning förbi
eller öfver en liten, men fiskrik fjällsjö Narsjön,
från hvars östra strand uppstigningen sker på Stora
Närfjället och nedstigningen i sydostlig riktning
om Tandådalens fäbodar. Vidare därifrån i sydostlig
riktning om den så kallade Gusjönssätern. Där börjar
uppstigningen på Flatfjället. Färden fortsätter
österut efter detta fjäll om Gruvens fäbodställe
eller något norr om detta fäbodställe fram till
högsta punkten af Köarsgårdsfjället, där man har en
storslagen utsikt. Man ser Västerdalälfvens dalgång,
Horrmundsjön, Narnäs och Städjan m. fl. fjäll. Invid
denna höga punkt är en förskansning af sten sedan
ofredens dagar, säkert flera hundra år gammal. Från
denna förskansning sker nedstigningen från Lima och
Trandstrandsfjällen (Kölens sydligaste fjällrygg)
i östlig riktning om Sälensätern till Vasaminnet vid
Salen, där Gustaf Eriksson Vasa 1520 vände om från
sin påtänkta färd till Norge. Från Vasaminnet har man
att med roddbåt färdas utefter Västerdalälfven fram
till Limedsforsens järnvägsstation eller också kan
man följa landvägen. Vill man vid Rörbäcksnäs taga
färden öfver till Norge om Trysils vackra bygd, som
ligger vid Klarälfven under foten af Trysils fjäll,
är detta en angenäm färd. Från Trysil kan man antingen
taga vägen till Elverums järnvägsstation eller omkring
Engerdalen till Fämunds hotell och vidare därifrån
på ångbåt öfver Fämund till Röras eller från Fämunds
hotell till Idre och Särna.

Från Rörbäcksnäs kan också en vacker turistfärd
göras, om man går om Kroksätern Lutnäs i Norge eller
Skepparberget till Långflon, sedan följer landsvägen
efter Klarälfdalen om Häljeås, Båtsta till Vingängsjön
och därifrån båtledes antingen på roddbåt eller ångbåt
till Edebäcks järnvägsstation, eller ock från Stöllet
landsvägen fram till Frykensjöarna till Fryksta och
därifrån till Kils järnvägsstation.

Rörbäcksnäs den 25/6 1904.

<i>Carl Moberg.</i>

*

<b>När bör man resa till Lappland?</b> Ändamålet med
efterföljande anteckningar är att framhålla ett par
för resa i Lappland synnerligen lämpliga årstider,
<i>våren</i> och <i>hösten</i>, hvilka på grund af obekantskap

med naturförhållandena endast undantagsvis väljas af
vederbörande turister, som af önskan att lära känna
land och folk, hälsoskäl eller till förströelse
företaga en färd genom våra vackra lappmarker.

Den långvariga <i>vintern</i> är gifvetvis dessa nordliga
trakters mest karakteristiska årstid. Sommaren här
uppe är som en kortvarig, men underbar dröm eller
saga i jämförelse med den långa tid, oktober-april,
då gubben Bore är envåldshärskare. Hela naturen
förefaller också danad till vintermiljö, då
landskapets storslagna kynne bäst kommer till
sin rätt. Då undanflyttas gränsen mellan kalmyren
och insjön, och hela sankmarken mellan fjäll och
höjdsträckningar blir som ett fruset och öfversnöadt
haf. Bortom dessa dälder rada sig sedan fjällen som
jättelikt upptornade vågor, hvita vågberg och hvita
naggiga brottsjöar. Äfven älfvarna ligga hvita,
där de förena sig med sjön och myren eller draga
sitt ringlande band genom aflöfvade björklundar och
milsvida barrträdsmarker längre nedåt skogslandet, där
nybyggena ligga på älfbacken eller vid insjön. Linnés
bekanta uppgift, att ingen kan vintertiden resa öfver
fjällen, är vederlagd ej endast af Luleå-Ofotenbanan,
utan äfven af det förhållandet, att mångenstädes
hästvägar finnas samt att man med pulka efter ren
eller också på skidor kan taga sig fram någorlunda
hvar som helst.

När vintern börjar ändas, vidtar i slutet af april
och början på maj en utomordentligt angenäm och
lifgifvande årstid, egendomlig för dessa nordliga
orter, <i>för-våren</i> eller den af Juhani Aho s. k. <i>vårens
vår</i>. Ljumma fläktar spela då under förmiddagarna
öfver drifvorna i skog och lid, det öfre snötäcket
löser sig och vattendropp sipprar längs de frusna
stammarna. Hela naturen andas nytt lif, den bundna
skogsdoften frigör sig och det står en behaglig
doft af själfva den töande snön. Nu är s. k. klabb-
eller klubbföre i solgasset på hästvägen, och äfven
skidorna löpa tungt, enär det »bräcker» under dem
och snön fastnar i hålranden. Man svettas på de
trögt framglidande fordonen, och antingen man åker
i vindstilla skogen, där träden kasta breda skuggor
öfver snön, eller ute på insjöns solglittrande
snöhölje, där friska brisar svalka ens skinn,
blir man ordentligt brunbränd i ansiktet -- mera
solbränd än under en hel sommars friluftslif. När
solskenstimmarna förflutit och de klarblå dagrarna
öfver berg och skogsåsar fördjupas och liksom tätna,
gör kylan sig åter påmind. Den luckra, upptöade
snön bindes med frostkrampor och fogas samman till
en efter hand benhård skare, öfver hvilken skidorna
kunna rasslande ila i tidiga morgontimmar, som vinna
i lif genom de uppflyttande snösparfvarnas kvitter
och gässens kackel i flodvattnet vid någon myrstrand.

Efter denna förvår, som bringar nytt lif åt en
sofvande natur och vinterdomnade sinnen, kommer våren,
en i höga norden snabbt förflytande och i sommaren
nästan omärkligt öfvergående tid. Solen är uppe både
dag och natt, utvecklingen i naturen förlöper så fort,
att hvarje

ny dag bringar förändring i sceneriet. På myrar,
platåer och fjällens sydsluttningar har snön
smält undan, flyttfåglarna stimma på de uppblötta
sankmarkerna och på fjällhedarna, sjövakarna ligga
fulla med fågel och i björkskogsliden spelar riptuppen
i arla morgonstund. Det börjar spira och grönska
vid randen af den töande snön. I nordsluttningarna
ligger emellertid snön ännu kvar i djupa drifvor, som
längre fram på dagen ej hålla under steget, men hvars
skare på morgonen ännu mäktar bära vandraren. Luften
är sval och skön, och inga mödor förmå uttrötta
färdmännen. Utan att behöfva pinas af de vid denna
tid ännu icke framkomna myggorna kan man strapatsera
vida vägar i lappmarken och samtidigt glädjas åt
det brokiga fågellifvet, som längre fram döljer sig,
när äggrufning och modersomsorg kräfva sin rätt och
vårens alla kärleksvisor tystnat.

Emellertid är det i regel endast ortsborna i Lappland,
som få fröjdas såväl åt »vårens vår» som åt den soliga
och ljufliga våren själf. Turisten hinner sällan upp
till denna tid, eller också tror han, att den ej är
lämplig för hans besök i de högnordiska nejderna. Det
senare är likväl ett misstag, som innebär en afgjord
förlust i hög naturnjutning, ty tiden från juni
månads början till midsommar är under normala år
den yppersta för resa i Lappland och ett möjligast
mångsidigt studium af dettas egendomligheter, därest
man icke har till särskild föresats eller uppgift att
taga kännedom om floran eller insektfaunan, som icke
förrän senare når sin fulla utveckling. Turistsäsongen
skildras vanligen omfatta perioden midsommar-augusti,
och denna erbjuder flera och stora fördelar framför
den nyss skildrade, när det blott gäller ett kort och
enstaka besök. Under våren kunna snö- och ishinder
ofta vålla svårigheter, hvarjämte växtlifvet då ännu
företer blott ansatser. Emellertid kan åtminstone
jag icke undgå att föredraga våren, enär då ett vida
brokigare fågellif eller i allmänhet djurlif kommer
till synes än under sommaren, belysningsförhållandena
i fjällen te sig särskildt tilltalande, samt man
vidare slipper massorna af blodtörstiga mygg, som
sedermera så väsentligt minska behaget af resan i
dessa trakter och vålla, att våra målare ej kunna
besöka dem för att arbeta där, hvarigenom Lappland
är ett i konstnärligt hänseende så godt som okändt
land. Men konstnärerna skulle draga hit upp vår
eller höst, då de ej behöfva irriteras af dessa
plågoandar eller riskera att få färgen inpyrd med
dem. Sannerligen skulle de få lön för möda!

Den lappländska <i>sommaren</i> är beryktad för sin
förtjusande och betagande stämning. Dit upp till
det från världens äflan ännu skäligen undangömda
sagolandet föra båtlederna på mäktiga älfvar och
fjällinramade sjöar med genomskinligt vatten, dit
föra också ensliga stigar öfver fjällvidden, lätta
att vandra, omöjliga att förgäta. Där spela fria,
doftande vindar, där forsar vildbäcken och blomma
de fagraste örter i rena, klara färger. Höghet och
majestät tala ur den beständiga 

växlingen af storslagna bilder, som bjudas främlingen. I
de rika fiskvattnen hämtar man en god del af
den nödiga provianten, och man reser tältet på
fjällslätten bland blommorna eller vid en insjös
blanka spegel. Inga besvärligheter eller strapatser
kännas svåra i denna ljufliga höglandsluft, i dessa
härliga omgifningar, utan allting enar sig i stället
att hänrycka den lycklige, som realiserat sin längtan
att komma till fjälls.

Men myggen --

Den finns där i millioner gånger millioner, finns
där för att drifva människan ut ur det drömda
paradiset. Redan Linné anmärkte, att han gärna
ville förlikna Lappland vid paradiset, om blott
icke myggen funnits där, och det har icke blifvit
annorlunda sedan dess. Under vandringen och stundom
äfven på älfven är man omhvärfd af dessa grymma kräk,
som förbittra ens tillvaro och så betydligt minska
njutningen af allt det vackra man ser. Sätter man sig
till hvila, samlas efter hand ett grått myggmoln kring
ens hufvud, och ej ens den mest praktiska utrustning
förmår helt undan värja obehaget af de små djurens
allestädesnärvaro. Hvarken dag eller natt får nian
frid för dem, och vanan vid dem eller att man så
småningom blir »förhärdad» länder till ringa båtnad
eller glädje, ehuru nian blir <i>relativt</i> okänslig för
dem, sedan man väl hunnit grundligt impregneras med
giftet, som på många verkar ett gifvetvis fruktlöst
ursinne eller nervositet, på andra slöhet. Är det
en svår »myggsommar», såsom exempelvis åren 1889,
1903 och 1904 -- enligt folkets mening blir det mycket
mygg, om det under en kall vår blåser öfvervägande
nordliga vindar -- reduceras alltnog behaget af ens
friluftslif i betänkligaste grad. Endast i högfjället
med för västliga vindar utsatta lägen är man skäligen
förskonad för dem.

Under sådana förhållanden är, jämte våren, <i>hösten</i> en
synnerligen lämplig tid för resa i Lappland, om man
blott är varmt och ändamålsenligt klädd, så att man
har skydd för den stundom isande kalla fjällvinden
eller snö- och hagelbyn. Slagregn och nattfroster
hafva gjort ända på mygg och knott, myrarna ha stelnat
och grunda eller mindre vattensamlingar äro kanske
redan isbelagda. Man tar sig fram öfver allt, lider ej
af öfverflödig värme och heller icke af mygg. Dagarna
äro visserligen korta, men under slutet af augusti
till omkring midten af september håller mörkret ej
alltför tidigt inbrott. September månad kan under
gynnsamma år vara ganska varm och underbart härlig
i fjället. Det ödsliga, storstilade landskapet i
månljus är vidare af en egendomligt fantastisk verkan,
och solnedgången företer en gripande grann tafla
med sina glansiga färger öfver tinnar, kupoler och
stupande fjällsidor. Genom vildmarken ringla älfvarna
med skinande vatten, än som klara silfverfloder,
än med gyllenskimmer öfver vattrade småvågor, än
lika strömmar af utsmält, mustig metall ur fjällets
innandömen.

Jag hoppas genom förestående redogörelse ha i någon
mån häfdat äfven vårens och höstens berättigade
men hittills förbisedda anspråk på turistbesök i
Lappland. Resultatet af undersökningen mynnar således
ut i det påståendet, att alla årstider lämpa sig för
resa och studier i de högnordiska orterna, och att
endast ett besök under en årstid ej lämnar tillräcklig
kunskap om dessas beskaffenhet och förhållanden,
som alltid äro säregna och af intresse. Jämväl
torde de förestående raderna vara af beskaffenhet
att fästa ortsbornas uppmärksamhet och tanke vid den
omständigheten, att de ha lyckan lefva i en den under
alla årstider grannaste och mest imponerande del af
vårt kära fosterland, om de också på sina håll bo
skäligen ensligt och under svåra lifsförhållanden i
öfrigt. Högt förtjänt af kärlek och beundran är det
storslaget vackra Lappland.

<i>Hugo Samzelius.</i>

*

<b>S:t Olofs kyrka i Skåne.</b> S:t Olofs kyrka, belägen
i sydöstra hörnet af Albo härad i östra Skåne, är
dels genom sin byggnadsstil dels genom sina många
altaren och träsniderier, som den fått behålla från
forna tider, en af de märkligaste i norden. Uppförd
antagligen i förra hälften af 1300-talet, blef
den helgad åt norske konungen Olof Haraldsson,
sedermera kallad den helige. Denna omständighet gör,
att några vilja ha kyrkans ursprung förlagdt till
tiden närmast efter denne konungs död, alltså på
1O3O-talet, en åsikt, som är allmän på platsen,
men skulle detta dock endast gälla koret. Kyrkan
är byggd af gråsten i spetsbågsstil, med pelare
och takhvalf af tegel, samt består i sin helhet
af ett två-kvadratiskt skepp med sex stjärnhvalf,
koret med två stjärnhvalf, ett högt vapenhus vid
södra ingången samt en tillbyggnad vid korets östra
gafvel (sakristian). Hela byggnaden är synnerligen
omsorgsfullt och skickligt uppförd. Yttermurarna
i skeppet äro något öfver en meter tjocka samt
förstärkas dessutom af sträfpelare i yttre hörnen af
västra gafvelmuren samt å båda långsidorna. Skeppets
sydvästliga hörn har en mycket grof sträfpelare och
däruti finns en spiraltrappa, som leder upp till
takhvalfvcn. En tiokantig och en rund pelare uppbära
dessa sex hvalf med sina kors och stjärnbågar. Af de
många fönsteröppningarna till ljusets insläppande
äro endast de två å västra gafvelmuren bibehållna
i sin ursprungliga smakfulla skepnad. Denna gafvel
prydes äfven af nisch- och cirkelfördjupningar. Det
vid södra ingången belägna höga vapenhuset, i hvars
öfre afdelning klockorna äro inrymda, är något yngre
än kyrkan. Dörren, som leder från detta vapenhus till
skeppet, är däremot af lika hög ålder som koret. Den
består af tre ekplankor och är utvändigt beslagen
med randade järnskenor, som bilda rutor och prydas
med runda, ögleförsedda järnbucklor.

Å korets östra gafvel märkas afsatser för de katolska
prästernas handtvagnings- och vigvattenskärl samt
en inmurad brädbit af något mycket hårdt träslag,
antagligen användt till lamp- eller ljushållare.

Jag sade, att kyrkan var rik på altaren och
bildverk från äldre tider. Vid första inträdet i
den gamla helgedomen med dess fina belysning fästes
ovillkorligen genast blicken på det å högaltaret
befintliga härliga altarskåpet, som numera alltid
står öppet och hvars like, i dess ursprungliga skick,
väl knappast funnits här i landet. Det är ungefär

<images> S:T OLOFS KYRKA.

Fot. af H. Rosencrantz.

3 meter bredt och 2 meter högt samt försedt med
dubbla flygeldörrar. Skåpets midt föreställer scenen
omedelbart efter korsfästelsen å Golgata. De inre
flygeldörrarna prydas af lärjungar och helgon i
rader öfver hvarandra. De yttre innehålla bilder ur
passionshistorien. Allt är snidadt i ek, figurerna
å det inre skåpet i helupphöjdt arbete, bilderna
å flygeldörrarna i halfrelief. De förra bilderna
äro hållna i bjärta färger, men de yttre ha tyvärr
i en senare tid blifvit öfverstrukna med gråhvit
oljefärg. Denna sköna altarprydnad har visst icke
lämnats i fred för vandalism. Kolonner och baldakiner,
som förut utgjort infattningen, äro bortslagna, och
i deras ställe har den moderna yrkesmålarkonsten
draperat den på ett sätt, som kommer älskaren af
den gamla konstskickligheten att fälla heta tårar.

Midt i kyrkan står Trefaldighetens altare. På detta
tronar Gud Fader i människostorlek, sittande i ett
skåp, med krona och mantel samt hållande i sina armar
korset med den fastnaglade Sonen. I Faderns vänstra
hand hvilar världsklotet och bakom honom sväfva två
änglar i halfrelief. Den tredje personen i gudomen,
den Helige Ande, sitter på korsets spets i skepnad af
en hvit dufva. Altaret liknar för öfrigt en upp- och
nedvänd trappa, betecknande svårigheten för den utom
den allena saliggörande kyrkan stående att inkomma
i de himmelska boningarna, hvilka utmärkas genom en
del smårum bakom trappan.

<image> ALTARSKÅPET PÅ HÖGALTARET I S:T OLOFS KYRKA.

Fot. af H. Rosencrantz.

Vid södra ingången befinner sig S:t Annas altare. S:t
Anna sitter i en karmstol under en baldakin med
jungfru Maria och barnet i sitt knä,

I skeppets nordöstra hörn har S:t Mariæ altare fått
sin plats. Den heliga jungfrun, bärande krona och
mantel samt hållande Kristusbarnet i sitt sköte,
sitter i ett skåp med flygeldörrar, sirade med
bilder, hvilka föreställa kvinnliga martyrer. Under
katolska tiden öppnades detta skåp endast på Mariæ
Bebådelsedag. Dessa 4 altaren äro de enda, som
återstå, men enligt sägnen skulle i kyrkan funnits
inalles 11 altare. Faktiskt är emellertid, att 3
blifvit nedrifna under detta tidehvarf.

S:t Olofs bild, snidad i trä, är uppsatt i
korets norra del. Den helige konungen sitter i
en hög karmstol, i likhet med hufvudfigurerna

på altarena, iförd krona och mantel, denna senare
högblå. Han håller en silfveryxa i ena handen och en
kalk i den andra, och med sin ena fot trampar han
på ett vidunderligt odjur (hedendomen). Alla dessa
bildverk äro hållna i lysande färger och afteckna
sig skarpt mot hvalfvens och väggarnas snöhvita
kalklimning. Bredvid jungfru Mariæ altare hänger
att krucifix och i sakristian förvaras ett gammalt
rökelsekar,
<image>
båda från katolska tiden. Som pendant till
nyssnämnda altare hänger i sydvästra hörnet en gammal
egendomlig målning af okänd ålder. Den föreställer
de tolf apostlarnas dödssätt och är delad i tolf
ovala afdelningar. Å den likaledes från medeltiden
härstammande kyrkklockan synes konung Olof ingraverad,
sittande på tronen med liljekrönt hjässa, omgifven
af måne och stjärnor. Bredvid finnes en inskrift så
lydande: »O rex gloriæ Christe veni cum pace anno
MCCCXLIIII. En hederig man Martin Tvst lodh stvbe
tenna kloka god til log ok heder oc sancte Olavs
kirka i Lonkinna. Magister Hermanvs.» -- Lonkinna
lika med Lunkinde, platsens gamla namn, innan den
nuvarande kyrkan uppfördes. Dessförinnan ägde socknen
ett kapell, af hvilket ännu några lämningar finnas
kvar ungefär 200
meter norr om kyrkan.

S:T OLOFS BILD.

Fot. af H. Rosencrantz.

Man har benämnt
denna helgedom en offerkyrka. Detta har sin
grund i den omständigheten, att ända från medeltiden
stora människoskaror, hufvudsakligen bland allmogen,
å S:t Olofs dag den 29 juli vallfärdat till denna
plats för att genom offer och allehanda mystiska
gärningar söka bota sina krämpor och afvärja
olyckor. Synnerligen har S:t Olofs yxa därvid blifvit
flitigt använd. Vid foten af Trefaldighetens altare
står en mycket gammal offerkista, hvars lock har en
viss likhet med den ofvanbeskrifna dörren. Genom en
öppning i detta lock nedlade den besökande sin skärf,
och att det ej var ringa summor, som på S:t Olofs dag
hamnade där, kan man förstå af gamle kyrkvaktaren
Fogelberg, som förmälde, att under en af de stora
marknader som till och med år 1799 på denna dag höllos
i byn, icke mindre än 900 daler s. m. följande morgon
funnits i offerkistan.

Dessa marknader blefvo år 1800 flyttade till Ystad,
och sedan har offertributen stadigt nedgått. Den
utgör nu omkring 30 kronor årligen och tillfaller
kyrkvaktaren.

Ett litet stycke väg söder om kyrkan vid S:t Olofs
gård, lydande under Kronvalls gods, upprinner en
källa, hvilken äfven anlitats såsom helbrägdagörande,
och vid företagna bottenskrapningar och rensningar
ha äfven här anträffats gamla mynt, offrade åt
helgonet.

<image> KRONVALLS SLOTT.

Fot. af H. Rosencrantz.

För att numera få skåda S:t Olof äro fotvandringar
ej alldeles nödvändiga, ehuru de ju alltid äro att
rekommendera. För ett par år sedan öppnades nämligen
järnväg från Tomelilla station vid Ystad-Eslöf och
Malmö-Simrishamns järnvägar till Brösarps station å
Östra Skånebanan. Midtemellan dessa båda stationer
ligger S:t Olof, och har platsen fått en station med
samma namn. Därifrån går en järnväg förbi Gyllebo
natursköna herrgård till Gärsnäs station å Malmö-Simrishamnsbanan.

Tidsenliga kommunikationer saknas således ej för den
som har endast en begränsad tid till sin disposition
och vill på några timmar göra ett besök på den
minnesrika orten.

<i>A. Arndt.</i>

*

<b>Kolerakyrkogård l yttre hafsbandet utanför Oxelösund.</b>
Det är
icke någon för traktens inbyggare eller dess
många tillfälliga sommargäster obekant plats,
som är aftecknad i vidstående bild. Tvärtom,
stället lockar med sin stilla frid till många gånger
upprepadt besök. Belägen å ett smalt näs mellan det
höga, svårtillgängliga berget Högsten å ena sidan
och tätvuxen granskog å den andra, har den lilla
kyrkogården ett ovanligt vackert läge. När man en
klar afton står på

<image> KOLERAKYRKOGÅRD I YTTERSTA HAFSBANDET. OXELÖSUNDS SKÄRGÅRD.

Fot. af Karl Sohlberg.

dess tysta rum, som utmärkes af några nu i den
mjuka gräsbevuxna marken insjunkna stenar, ser man
hafvet glimta fram å ömse sidor om näset, medan den
dalande solen genom en öppning i den mörka granskogen
sänder in ett rikt ljusknippe öfver de två enkla
grafkorsen, hvilkas konstlösa, nästan utplånade
inskrifter förtälja om unge sjömän, som, bärgade från
hafvets stormar, dukade under för farsotens hemska
påhälsningar. -- Man finner sällan ett mera fridfullt
ställe.

<i>H. Sbg.</i>

<b>En hittills obekant turisttrakt i Södermanland.</b> Man
skulle icke tro på möjligheten, att det inom ett
afstånd af blott 4 å 5 mil från hufvudstadens hank
och stör skulle kunna finnas en <i>terra incognita</i> för
herrar turister, ett gömdt och otillgängligt stycke
skön natur, som till på köpet innesluter bergshöjder,
som utan tvifvel tillhöra Södermanlands allra högsta
punkter. Och dock är det så. Mellan de stora sjöarna
<i>Klemmingen</i> och <i>Yngen</i>, en eller annan mil norr om
Gnesta, utbreder sig ett af skogar, sjöar, berg och
dalar uppfylldt landskap,

<image> DJUPVIK VID SJÖN MED SAMMA NAMN.

Fot. af Karl Sohlberg.

som sällan besökes af någon främling och aldrig
af någon velocipedåkande turist, af det naturliga
skäl, att dessa vackra nejder sakna alla moderna
kommunikationsmedel, ja till och med vanliga simpla
landsvägar. Tager man fram Generalstabens karta,
bladet Trosa, och betraktar dess nordvästra hörn, så
får man se en vidsträckt komplex af starkt kuperade
skogsmarker, där högslätter och bergstoppar höja sig
70 à 80 meter eller mer (<i>Högtorn</i> 84 m.) öfver den
nedanför liggande Klemmingens vattenspegel. Icke
mindre än omkring 50 småsjöar och tjärnar ligga i
sänkorna, mer eller mindre högt (<i>St. Enveten</i> ej mindre
än 52 m. öfver Klemmingen), många med hvar sitt lilla
»egna hem» på dess strand, och öfver alltsamman är
utbredt ett täcke af skog och åter skog, där och hvar
prydt af björkars och andra löfträds lummiga

partier. Men ingenstädes står en landsväg att
upptäcka; blott gångstigar finnas eller små gårdsvägar, 
på hvilka ett hyggligt åkdon icke kan komma
fram utan fara att skramla sönder.

Trakten är i själfva verket ett Norrland i miniatyr,
men med det blidare skaplynne, som betingas af dess
sydligare läge, och åt den, som med sinne för denna
trakts särskildt egendomliga naturskönhet vill lära
känna den, vilja vi här gifva en kort vägledning.

Två vägar erbjuda sig. Den ena går öfver Nykvarn,
station vid Norra Södermanlands järnväg. Far dit en
lördagsförmiddag på 

<image> PARTI AF STORA KVARNSJÖN.

Fot. af Karl Sohlberg.

sommaren och hör efter hos handlanden Jurell, hvarest
smörbudet från <i>Guldsmedsmora</i> eller <i>Skien</i> (läs: Schin)
-- ett par centralt liggande punkter i den nejd vi
vilja undersöka -- äro till finnandes. På en höflig
anhållan får man nog följa med, låt oss antaga,
den välfraktade hemmansägaren Johan Andersson från
Guldsmedsmora, och så kommer man sjöledes efter 1 1/2
timmes kraftig rodd öfver den vidsträckta Yngen och
den långa och smala Guldsmedsmorasjön till det fordom,
som det säges, af finnar upptagna skogshemmanet af
samma namn. Här får man ett godt härbärge och kan
sedan, till en början med biträde af en vägvisare,
göra utflykter åt olika håll enligt kartan.

Främst då till den ofvannämnda högsta bergstoppen
<i>Högtorn</i><footnote>Högtorn kan, något bekvämare, äfven nås
med Dillnäs kvarn såsom utgångspunkt.</footnote>
(af befolkningen kallad <i>Fräkensjöberget</i>) som
fullständigt dominerar omgifningarna. Från Högtorns
högsta platå har man sålunda ett sannskyldigt haf af
skog att öfverskåda, så långt ögat når. I söder,
i fjärran, ser man äfven Gnestas många på ett berg
uppstaplade byggnader, och långt bort åt Björnlunda
kan man se bantågen teckna sin väg med ånghvisslans
hvita rök.

Vidare bör <i>Djupvik</i> vid sitt höga berg och sin vackra
sjö besökas (en ansenlig gammal borg i närheten,
på »Slottsberget»), likaså 

<image> PARTI AF KLEMMINGEN.

Fot. af Karl Sohlberg.

<i>Mårtenslund</i> och <i>Källstugan</i> med ståtlig utsikt öfver den
nedanför liggande djupa dalen. Men framför allt
bör en färd företagas förbi Tells soldattorp eller
»Lindgrens» -- omgifningarna här för närvarande
något kala på grund af trakthuggning -- dels till fots
dels öfver den greniga <i>Stora Kvarnsjön</i> i båt till det
i bergsluttningen mot Klemmingen vackert belägna <i>Dillbo</i>
eller <i>Dillnäs kvarn</i>, som för sin tillkomst haft att
tacka det forsande utlopp, som nämnda sjö här har i
Klemmingen

med mer än 100 fots fall på föga mer än ett bösshålls
afstånd mellan de båda sjöarna.

Vid Dillnäs kvarn ser man de stora odlade bygderna
utbreda sig på andra sidan om Klemmingens ståtliga
vattenspegel, och här träffar man äfven en något mera
modern kommunikationslinje, i det att hvarje lördags
morgon omkring kl. 5 en liten ångslup passerar förbi
på väg till torgdag i Gnesta, och så kan man på en
timme eller något mer -- märk på vägen det ståtliga
sundet vid <i>Skyndersdal</i> -- komma ned till de stora
kommunikationslederna och det 

<image> DILLNÄS KVARN.

Fot. af Karl Sohlberg.

enerverande järnvägsbullret, som tyvärr hastigt utplånar
de stilla, rogifvande intrycken från skogens tysta
nejder.

Men det var sant, vi nämnde, att man äfven på en
andra väg kunde inkomma i dessa trakter. Det sker just
med anlitande af nyssnämnda samma ångbåt, som hvarje
lördagsmiddag under sommaren återvänder från Gnesta
uppåt Klemmingen. Man kan då medfölja den antingen
till Dillnäs kvarn eller, dessförinnan, landstiga
vid det välbyggda <i>Kvarntorp</i> (= »Kattnäs kvarna»
på folkspråket), där också en bäck porlande kastar
sig ned från branterna med ett fall så högt, att den
först drifver en mjölkvarn och så rätt nedanför denna
en såg.

Från Kvarntorp kan man sedan från en annan sida
begifva sig in i det fridfulla skogslandskapet
med de höga branterna och de många tysta
skogssjöarna. Försiktigt, med kompass och karta till
ledning. Ty äfven traktens inbyggare gå lätt vilse
i dessa vidsträckta, glest bebodda marker.

Högtorn den 5 juni 1904.

<i>H. Sbg.</i>

*

<b>Helsingborgs Skolresebyrå.</b> I syfte att arbeta för
främjandet af skolresor till Helsingborg och omnejd
bildades Helsingborgs Skolresebyrå efter initiativ
af folkskollärar Nils Krok i februari 1903.

Byråns första omsorg blef att utverka nedsättning af
biljettpriset å järnvägs- och ångbåtslinjer samt att
iordningställa logi.

Järnvägsstyrelserna visade byrån stort
tillmötesgående, så att, när skolresorna den 5 juni
togo sin början, färdades skolresedeltagare å de
flesta enskilda järnvägar inom Skåne på samma villkor,
som sedan 1897 äro gällande å statens järnvägar
(1 1/2 öre pr person och km., två barn under 12 års
ålder räknas som en person).

Vid färd å Danmarks statsbanor betalade hvarje
barn half afgift och rederiet för ångbåtslinjen
Helsingborg-Köpenhamn hade nedsatt afgiften till 50
öre.

Sedan erforderliga medel till logemang tecknats på
utsända listor, anordnades sofrum i trenne salar å
Slottsvåugaskolan. Dessa sofrum ha användts äfven
i år. I närheten af sofrummen är kalldusch anordnad.

Hvarje resenär erhåller en tältsäng med kudde och
filtar. 32 dylika sängar ha anskaffats. Lakan och
handdukar böra af de besökande medtagas.

Borstar, tvål, blanksvärta m. m. tillhandahållas,
likaså knifvar, skedar, glas och koppar.

Vaktmästaren i skolan tillhandahåller kaffe, mjölk,
smör och bröd m. m. till billigt pris.

Middag kan erhållas från 20 öre.

Som dagligrum användes skolkökets matsal, där de
besökande kunna intaga måltider.

Afgiften för logi utgör 30 öre pr person och dygn.

Ett tryckt »Meddelande från Helsingborgs
Skolresebyrå», upptagande bland annat »Råd för
skolresedeltagare», »Plan för vandring genom
Helsingborg» och »Utflykter från Helsingborg»,
tillhandahålles skolresedeltagare.

För dem, som besöka Kullen, äro logier tillgängliga
i Gylleröd vid Mölle.

Under sommaren 1903 besöktes Helsingborg af 72
kontingenter skolresedeltagare, upptagande ett antal
af 3,089 barn och 118 ledare, tillsammans 3,207
personer. Af dessa besökte 3,181 utställningen och
719 Helsingör. Blott få kontingenter utsträckte resan
till Köpenhamn och Kullen.

*

Skolresebyrån har under 1904 arbetat efter samma
plan som förut. Dess sträfvanden att undanröja
de svårigheter, som uppstått vid företagandet af
skolresa till Köpenhamn, lyckades, och resorna
till den danska hufvudstaden äro nu synnerligen
instruktiva och billiga. Härför har byrån att tacka
det tillmötesgående, som kommit densamma till del af
Föreningen for Skolebörns Ferieophold i Köpenhamn.

Tillträdet till museer och sevärdheter i den danska
hufvudstaden är å de flesta ställen gratis. Lägsta
afgift, som förekommer, är 2 öre och högsta 15 öre.

Skolresedeltagare, som besöka Helsingör, erhålla
tillträde till sevärdheterna å Kronborgs slott för
half afgift.

Tillträde till grufvorna i Höganäs, Bjuf och
Billesholm erhålles af skolresedeltagare: i Höganäs
mot en afgift af 25 eller 10 öre, beroende på antalet,
i Bjuf och Billesholm utan afgift.

Fabrikerna för papperstillverkning i Klippan äro
tillgängliga utan afgift.

*

<b>Arbetsstugorna i Norrbotten.</b> Turisternas förlofvade
land är en karg moder för många af sina hemfödda
barn. Detta sakförhållande är allmänt bekant och
behöfver ej här med bevis styrkas.

Men månne det är lika väl kändt, att människovänner
därstädes upprättat åtta arbetsstugor för fattiga
barn, i afsikt att under någon del af dessas
uppväxtålder bereda dem en ljusare och bättre tillvaro
i fysiskt och andligt hänseende samt därjämte sätta
dem i händerna vapen (här = verktyg) för att hos dem
grundlägga förmåga att med större framgång taga sig
fram under torftiga lifsvillkor?

Vi hafva velat för det betydande antal landsmän,
som läsa vår årsskrift, påpeka tillvaron af dessa
arbetsstugor. För hvad ändamål? -- Kort och godt, på
det att många måtte känna sig manade att ekonomiskt
stödja dem, hvilket de för sin fortvaro behöfva.

Ett sådant behof uppvisa åtskilliga för Norrbottens
län intresserade män och kvinnor, hvilka tagit
initiativ till detta företags understödjande, bland
dem landshöfdingen Bergström, förre landshöfdingen
Berg och statsrådet Husberg. Turistvänner! Tanken
på framtidslandets vanlottade barn och sänden
arbetsstugorna penninggåfvor genom landshöfdingen
L. Berg, Stockholm, hvilken mottager och redovisar
dem samt jämväl meddelar närmare underrättelser
och på begäran sänder teckningslistor.

<i>L. L-th.</i>

<chapter name="Litteratur.">
Litteratur.

<b>Grängshammars och Ulfshyttans Bruksegendom.</b>
<i>Anteckningar af C. S.</i> Stockholm 1904. 118 sidd.

Det var en tid, då lokalhistorien hade blifvit
urmodig, då den egna bygdens historia och minnen
ansågos mindre värda att befatta sig med. Den tiden
synes nu snart dess bättre vara förbi. Det nekas ej
längre, att de mäns och kvinnors gärning, som trampat
samma jord som den jag själf trampar och den jag ägnar
min bästa kraft och mitt varmaste intresse, är väl
värd att ihågkommas, äfven om de icke med dessa sina
gärningar länkat fosterlandets öde. Därför börja ock
allt flera boksynta män i våra dagar skänka oss än
en, än en annan bok, som sammanfattar årslånga studier
till en angenäm läsning för alla för vår lokalhistoria
intresserade och en nyttig kunskap för dem, som bygga
och bo på de platser, hvilka i dem afhandlas.

Om några bygder i vårt land äga en i bästa mening
svensk lokalhistoria, så är det de gamla minnesrika
bergslagsbygderna, kärnan i Svea välde, då det
vacklade som aldrig förr eller sedan, och fråga
torde väl vara, om ej bergslagernas malmrikedom
och den redan under medeltiden ur dem härstammande
rikedomen och själfkänslan varit den kraft, som
räddade vårt land i den kritiska brytningstid, då
det streds om Sveriges vara eller icke vara. Bland
kännarna af Bergslagens historia torde disponenten
Sahlin på Laxå intaga ett synnerligen framstående
rum. Historikern af facket synes mig svårligen
kunna blifva dessa trakters verkliga historiograf,
ty därtill fordras geologisk och naturvetenskaplig
beläsenhet och stor teknisk kunskap. Dessa förenas
emellertid sällan med gedigen humanistisk bildning,
arkivforskarens noggrannhet och personhistorikerns
uthålliga flit. När denna lyckliga kombination någon
gång förenas på en hand, uppstå arbeten af det slag
som det jag här har nöjet omnämna.

I detsamma följas de gamla Silfbergsverkens,
Grängshammars, Ulfshyttans, Knutshyttans
m. fl. historia från midten af 1500-talet till våra
dagar. Den långa raden af ägare, bland dem Gustaf I,
manas fram den ena efter den andra, deras bilder
pryda mestadels boken, deras

öden skildras, liksom ock deras arbete och dettas
resultat genom skiftande konjunkturer och metoder. Men
det är ej blott ett stycke svensk personhistoria,
det är också en del af den svenska järnhandteringens
historia, som här framlägges i en form som väl pryder
sitt ämne.

Hvarje vän af dessa trakters historia må lifligt
hoppas, att disponenten Sahlin måtte få tillfälle
gifva vår litteratur flera sådana monografier af
gamla bergslagsverk och till sist en Bergslagens
historia. Af omtanke för kommande tiders läsare må
han emellertid ej låta trycka sina arbeten på det
visserligen vackra, men helt säkert efter ett par
årtionden sönderfallande kritpapperet, på hvilket
detta arbete mångfaldigats, utan på papper, som
kan stå tiderna igenom, ty äfven »sena tiders barn»
komma att med glädje läsa hans arbeten.

<i>G. A.</i>

*

<b>Cecilia Bååth-Holmberg</b>: <i>Västmanland. Intryck och
bilder</i>. Aktiebolaget Ljus, Stockholm 1904.

Landskapsbeskrifningen har i vårt land varit mycket
omtyckt och framalstrat en rik litteratur. Till en
stor del är dock denna litteratur föråldrad och
ganska okritisk till sitt innehåll, oftast äfven
lidande af torrhet i framställningen. Emellertid
har man åter börjat ägna sig häråt, och en ny mycket
olikartad litteratur af detta slag har uppstått. Dels
har man såsom i det stort anlagda verket »Uppland»
velat gifva en strängt vetenskaplig behandling af
ämnet. Dels har man såsom i arbetet »Öfre Dalarna»
lämnat en populär-vetenskaplig nutidsskildring. En
landskapsbeskrifning af en annan art är det
emellertid, som den från andra områden så väl kända
författarinnan nu erbjuder i sin bok om Västmanland.

För den svenska turisten, som genomreser våra
bygder med känsligt öga för naturens skönhet och med
fosterlandsvännens vakna intresse för det lif, som där
lefves, för forntida minnen och nutida pulserande
verksamhetsdrift, för honom erbjudes föga af
litteratur till ledning på färden. Det är emellertid
just en sådan författarinnan velat gifva i boken om
Västmanland. Ett annat syfte skimrar ock klart igenom
hela framställningen, det är att hos Västmanlands
egna inbyggare väcka denna starka hemortskänsla och
kärlek till hembygden, som är den säkraste grunden
för den kärlek, som omfattar hela fosterlandet. Från
dessa synpunkter är det ock hennes bok bör bedömas,
och så vilja vi ock se dess innehåll.

Det hvilar en sällsamt betagande stämning och ett
egendomligt intresse öfver fagra mälarstränder
och de gamla orter, som uppstått på desamma:
Birka (försvunnet redan i historiens gryning),
Sigtuna, Uppsala, Gripsholm, Strängnäs, Västerås
och Arboga. Med sina tillflöden var en gång Mälaren
den stora pulsådern i Svea rike och sammanknöt dess
äldsta landskap, På stränderna uppväxte dessa orter,
i dem 

spirade och frodades Svea lands första kulturlif, det
andliga såväl som det merkantila och industriella. Så
smiddes låset till kedjan af mälarstäder, Stockholm,
som blef deras värn men som ock drog nästan allt
till sig. Åt de gamla städerna lämnades då kvar kring
åldriga domer och katedraler minnen och sägner från
fordomtima, och mälarnaturen väfde kring dem sin skrud
af idyllisk fägring. Den nyaste tidens storindustri
har visserligen här och hvar slagit rot, men sin
prägel bära de ännu kvar, som där åt nutidslifvet
ger liksom en mjukare förtonande färgton.

Sådan är den stämning, som griper oss, när vi läsa
denna bok, i synnerhet dess första afdelning,
»Vid Mälarens stränder». Därför följa vi ock
med stigande intresse förf. på besök i slott och
herrgårdar, i städer och på minnesrika platser. Läs
t. ex. skildringen af Arboga, öfver hvilket
ännu hvilar något visst förnämt från förgången
storhetstid, då det var Sveriges tredje stad, dit
oupphörligt landets konungar och styresmän kommo --
ej mindre än 39 riksmöten hafva där hållits -- som en
gång var den genomkatolska rika klosterstaden, och
där bergslagshandeln florerade. Och herresätena,
den mäktige rikskansleren Axel Oxenstiernas
Tidö, det åldriga Ängsö, Fullerö med sina vackra
konstsamlingar, Hedensberg med ännu rikhaltigare
konst- och fornsakssamlingar m. fl., de träda oss så
inbjudande till mötes inhöljda af mälarnaturens rika
växtlighet. Karolinska tidens skapelser, vare sig de
ligga i grus och spillror såsom Karl XI:s kungshus
i det lilla idylliska Kungsör, eller ännu resa sina
vackra barockfasader såsom Strömsholms slott, eller
djärft sträckande den smäckra spiran mot höjden såsom
tornet på Västerås' dom, alla träda de skildrade med
mästarhand oss till mötes, täljande sin saga från
svunnen stormaktstid.

Men nutidslifvet tränger sig med sina starka kraf
alltjämt på oss, och härför visar ock förf. en
ständigt vaken blick och ett djupt inträngande
intresse. Detta gäller såväl, den moderna
storindustriens storartade anläggningar, elektriska
verkstäder, järnverk, masugnar m. m., som slöjden
och landtbruket. Det senare får i synnerhet sin
skildring i den afdelning, som kallas »Där säden
växer», de västmanländska slätternas bygder,
där ett förstående öga ock kan finna naturens
skönhetsdrag. Där göra vi äfven bekantskap med
en burgen och upplyst, politiskt och kommunalt
högst betydande landtmannaklass. Där ligger ock på
Salaslätten ett bildningshem, Tärna folkhögskola,
hvarifrån tusende unga män och kvinnor ur denna
klass utgått med en vidgad syn på lifvet och sin
verksamhet. Ja, må, för att begagna författarinnans
egna ord, hvarje svensksinnad med ärlig glädje skåda
landets, det är dess folks, framåtskridande både i
yttre välstånd och inre intelligens. För småbrukets
utveckling i dessa bygder synes oss författarinnan
fått den riktiga uppfattningen. Hvarför draga våra
unga mäns och kvinnors tankar och arbetshåg till
Norrland? Innan först

det södra Sverige blifvit befolkadt med så många goda
små hem, som det kan bära? Exempelvis just Västmanland
har alla förutsättningar för ett sundt och välordnadt
småbruk i närheten till hufvudstaden och andra stora
afsättningsorter, en uppdrifven mejerirörelse, en
mängd järnvägar, en väntande ypperlig jord och ett
klimat ofantligt mycket blidare än Norrlands. Detta
är obestridligen den rätta synen för tingen.

Så föras vi till »Malmernas bygd», såsom den tredje
afdelningen af boken kallas. Det är det stora gamla
bergslagsområdet, som sträcker sig från öster till
väster genom hela norra delen af landskapet, med en
rikedom af malmer, ej blott järn utan ock koppar,
zink, bly och silfver. Vi föras ned i grufvornas
dunkla djup, se de moderna anordningarna för malmernas
uppfodring, skrädning, krossning m. m. Vi följa med
till flammande masugnar, till järnverkens hamrar,
valsar, smedjor och gjuterier. Och vi erfara härunder
ett mäktigt intryck af den starka lifskraft, som
brutit dessa bygder och alltjämt lefver kvar för att
sätta dem i stånd till täflingskamp med den moderna
storindustrien.

Denna bok är värd att läsas af en hvar på sin kammare,
men skall bli till ännu större glädje och nytta för
den, som vill begagna lediga sommardagar att göra en
tur till detta landskaps så olika och därför ock så
tilldragande bygder. En bättre ledsagare kan han ej
få med på färden.

<i>Arvid Kempe.</i>

*

<b>Oscar Almgren</b>: <i>Sveriges fasta fornlämningar från
hednatiden</i>. Aktiebolaget Ljus, Stockholm 1904.

När turisten på längre eller kortare turer färdas
genom gamla kulturbygder i vårt land, fästes
hans uppmärksamhet ovillkorligen vid de många
fornlämningar, som hans öga möter. Ofta är han
utrustad med en fotografiapparat eller har han
med sin skissbok, och han känner lust att afbilda
det egendomliga han ser. Men hvad betyda de resta
stenarna, de inhuggna hällristningarna, de sällsamt
formade stensättningarna? Från hvad tid härstamma de,
huru skola de bäst beskrifvas? Detta är frågor han
vid första eftertanke gör sig själf. En kortfattad
tillförlitlig ledning till dessa frågors besvarande
söker han då.

Det är just en sådan ledning, som han kan erhålla i
föreliggande lilla arbete och som därför är vardt en
kort redogörelse.

Föreningen Urel i Uppsala har med biträde af
några bland Sv. Fornminnesföreningens medlemmar i
Stockholm med denna bok börjat en serie skrifter i
svensk kulturhistoria. Utom den samtidigt utkomna
S. Ambrosianis »Medeltida kyrklig byggnadskonst
i Sverige» äro följande ämnen på förslag för
kommande skrifter: Det svenska allmogehuset, Äldre
byförhållanden i Västergötland, Julfirandet, Svensk
dräkthistoria, Runlära m. fl. I en form lämpad såväl
för den begynnande fackmannen som för den intresserade
allmänheten äro dessa skrifter

afsedda att gifva korta och öfversiktliga, rikt
illustrerade sammanfattningar af vårt nuvarande
vetande inom olika områden af svensk kulturhistoria.

I O. Almgrens arbete finna vi bland annat en kort
skildring af huru fornforskningen uppstod och tog
fart i vårt land. Det var under vår storhetstid. Det
svenska folket fann sig då till sin egen häpnad
erkändt som en bland Europas stormakter. Med
själfkänslan öfver denna ställning uppstod hos vårt
folk en stark åtrå att lära känna sin forntid, sitt
ursprung. Olof Rudbeck och hans skola uppbyggde sina
stolta fantastiska läror om »de yfverborne Svear och
Götar». Denna forskning begagnade sig med ifver af
fornlämningarna, särskildt runstenarna, och gjorde,
oaktadt sina öfverdrifter i slutsatser, stor nytta
genom insamlande af materialet. Magnus Gabriel
de la Gardies ingripande bildar i detta hänseende
epok. Vi få vidare läsa en historik öfver fortgången
af fornforskningen och en redogörelse för den tryckta
och otryckta litteraturen om våra fornlämningar.

Hufvuddelen af framställningen är emellertid ägnad
åt beskrifningen af de fasta fornlämningarna,
af deras olika former och af deras förekomst i
de särskilda landskapen. Sålunda redogöres för
de fornlämningar, hvilka bestå i anordningar
för det dagliga lifvets behof, såsom boplatser
(»kulturlager») grundvalar och andra husrester,
odlingar, vägar och verkstadsplatser. Följande
afdelning behandlar befästningar, en annan grafvar
och minnesvårdar, en tredje bilder och inskrifter
på stenar och berghällar, en fjärde offerställen
och församlingsplatser. Intressanta jämförelser i
ord och bild göras. Huru belysande äro ej t. ex. de
båda skeppsbilderna å sid. 39, där vi kunna jämföra
en hällristning vid Gisslegärde i Bohuslän med
ristningen å en grafsten från bronsåldern vid Novilora
i Italien? Eller jämförelsen sid. 54 mellan labyrinten
norr om Visby med en bild å ett etruskiskt kärl? Den
senare bär till och med i bakvänd skrift namnet
Truia, och under namnet Trojeborg äro de för folket
välbekanta, dessa många egendomliga stensättningar
i vårt land.

Så öfvergår författaren till beskrifning af de
särskilda landskapens fornlämningar, frambärande
det karakteristiska i afseende på fornminnen för
hvarje område. För den Bohuslänska landskapsbilden
äro ju de ärevördiga stenkumlen något utmärkande,
och hällristningarna tälja där sina dunkla sagor om
forntida bragd och id. I Västergötland framträder
i synnerhet Falbygden med sina talrika monumentala
gånggrifter. Öland, liksom de två andra Östersjööarna
Gottland och Bornholm, hade under järnåldern
en synnerligen rik kultur. Ön är öfversållad af
fornlämningar från denna tid, på västra sidan i nästan
oafbruten följd liggande på den s. k. landborgen. På
Gottland tilldraga sig, utom allt annat, stenålderns
boplatser ett stort intresse. De tre mälarlandskapen
Södermanland, Uppland och Vestmanland bilda i 

arkeologiskt hänseende en utpräglad
enhet. Stenåldersgrafvar saknas här. Men så mycket
rikligare förekomma stenkummel, högar och alla
slags stensättningar, bautastenar, runstenar och
borgar. Uppland är särskildt rikt på runstenar. I
dess södra och mellersta delar har synbarligen under
ett par tre generationer, från något före midten af
1000-talet räknadt, rådt en formlig täflan mellan
storbondesläkterna att resa runstenar öfver döda
anhöriga. Man kan sålunda ur en trakts runstenar få
fram hela släkttaflor öfver framstående ätter.

Efter den lifliga verksamhet, som på fornforskningens
område utvecklades på 1860- och 70-talet under
K. Vitterhets Historie och Antikvitets Akademiens
ledning, har man ej från de sista 25 åren att
nämna så många forskare, som sysselsatt sig med
det systematiska beskrifvandet af en viss trakts
fornlämningar. Ett lysande undantag utgör dock
Eckhoffs och Gustafssons arbete öfver åtskilliga af
mellersta Bohusläns härader. För närvarande bedrifvas
sådana arbeten systematiskt på Öland och Gottland,
i Bohuslän samt i samband med ortnamnskommitténs
arbeten inom Älfsborgs län. Mest framgångsrikt
har under allra sista tiden detta arbete fortgått i
Bohuslän under docenten Almgrens ledning. Ej mindre än
700 fasta fornlämningar inom Tanum ha därvid blifvit
funna och beskrifna.

Det finnes alltså på detta område ännu ett rikt
arbetsfält. De i denna lilla ypperliga skrift
meddelade anvisningarna för beskrifning, kartläggning
och afbildning af fornlämningar böra, utom den ledning
boken i öfrigt gifver, vara synnerligen välkomna för
frivilliga krafter, hvilka vilja ställa sig i den
fosterländska kulturhistoriens tjänst.

Arbetet med 68 utmärkta illustrationer kostar i
kr. 75 öre

<i>Arvid Kempe.</i>

*

<b>Ny karta öfver Norrbottens län</b>. Med statsunderstöd och
anslag från K. Hushållningssällskapet i Norrbottens
län är vid <i>Generalstabens litografiska anstalt</i> af
major Byström utarbetad en karta öfver Norrbottens
län i skalan 1:400,000, fördelad på 4 blad. Kartan
är förutom de å länskartor vanliga ytfärger och
beteckningssätt försedd med terräng, barrskogsgräns
och odlingsgräns m. m. Den är synnerligen
innehållsrik och torde blifva välkommen för såväl
länets inbyggare som alla dem, som hafva intresse och
behof af goda kartor öfver landet eller delar däraf.

<i>-s.</i>
</chapter>

<chapter name="Svenska Turistföreningens fotografiska stipendier.">
SVENSKA TURISTFÖRENINGENS FOTOGRAFISKA STIPENDIER.

För att främja ett planmässigt afbildande af Sverige
och dess folk har Svenska Turistföreningen under
år 1904 utdelat och kommer äfven under 1905 att
fortfarande utdela <i>fotografiska stipendier</i>, hvilka
kunna sökas af såväl amatörer som yrkesmän före den
i maj 1905. Villkoren för erhållande af stipendium
äro följande:

1. Till Turistföreningens styrelse ingifves en
ansökan, innehållande en kortfattad plan för resan,
uppgift om hvad den sökande särskildt ärnar
ägna sin uppmärksamhet åt samt det belopp,
som önskas. Ansökan bör vara åtföljd af några
af den sökande tagna bilder för att visa hans
fotografiska kompetens.

2. Stipendiat åligger att, om ej annat
aftal träffats, senast den 1 oktober 1905
till Turistföreningen aflämna vid format 18 X 24
och därutöfver <i>minst</i> 20 bilder, vid mindre format
<i>minst</i> 30 bilder. Dessa skola vara försedda
med noggran uppgift om hvad de föreställa,
tiden för fotograferingen jämte andra uppgifter,
som kunna belysa bilden. Till alla de sålunda
aflämnade fotografierna äger Svenska Turistföreningen
reproduktionsrätt.

Då Föreningen önskar att såvidt möjligt erhålla alla
landets delar så likformigt som möjligt representerade
i sin fotografisamling, är det önskvärdt, att
personer, som äro hugade att erhålla stipendier,
på förhand sätta sig i förbindelse med Föreningen,
på det att eventuellt modifikationer må kunna göras
i tilltänkta resplaner.

Äfvenledes önskas <i>vinterbilder</i> visande svensk natur
och svenskt vinterlif.

Föreningen inköper äfvenledes bilder ägnade att
komplettera dess fotografisamlingar.
</chapter>

<chapter name="Årsberättelse för 1904">
<img>
<h1>Årsberättelse för 1904</h1>

jämte en återblick på arbetet 1884-1904.

Sedan Svenska Turistföreningens styrelse för
första gången hade att inför Föreningen afgifva
berättelse om sin förvaltning, ha snart två årtionden
förflutit. Under denna tid har Föreningen vuxit från
den lilla för resor och studier inom särskildt vårt
land varmt intresserade skara, som i Uppsala den
27 februari 1885 bildade Svenska Turistföreningen,
till den omfattande organisation, hvars ledamöter
vid årsskiftet utgjorde 33,528.

När en gång Svenska Turistföreningens historia kommer
att skrifvas, skall helt visst dess främsta berömmelse
ligga däri att den i så hög grad bidragit att göra
Sverige kändt af svenskarna, och då styrelsen, jämte
det den redogör för åtgärder och arbeten företagna
under 1904, riktar blicken bakåt och tänker på
det gångnas samband med det nuvarande, finner den
hurusom alla de skilda åtgärderna, alla de många årens
sträfvanden så godt som uteslutande samla sig kring
detta nyssnämnda stora mål: mångsidig kunskap om,
allsidigt förstående af och kärlek till det gemensamma
fosterlandet!

<b><i>1. Allmänna åtgärder i Föreningens syften.</i></b>

Det är därför att arbetet alltid bedrifvits i ofvan
antydda planmässiga riktning, som det för hvart år
knappast kan blifva så talrika

nya uppslag att omtala i styrelsens berättelse. Det
trägnaste arbete erfordras för att vidmakthålla
och ytterligare utveckla de uppgifter, som under
årens lopp blifvit allt flera. Så har i de senare
årsberättelserna styrelsen ständigt återkommit
till Föreningens åtgärder för underlättandet af
färder inom nordligaste Lapplands, genom järnvägen
Gellivara-Narvik öppnade storartade, natursköna
nejder.

Det som här särskildt varit föremål för styrelsens
uppmärksamhet har varit att dels på så talrika
punkter som möjligt skaffa tak öfver hufvudet
för den besökande, dels underlätta resorna genom
väganläggningar, spångningar, utprickning af
stigar. Det förra hufvudmålet, hvilket, såsom af
föregående berättelse synes, i hög grad främjats genom
upprättande af de trenne rymliga turiststugorna vid
Kalixfors, Abisko och Vassijaure, har under året
med ledning af de erfarenheter som vunnits förts
vidare. De nämnda stugorna ha ytterligare förbättrats,
mathållning har anordnats vid de tvenne förstnämnda
och särskildt Abisko synes bli en turistplats af
allra första ordningen, hvadan styrelsen är betänkt på
att uppföra ännu en stuga därstädes. Här finnas ock,
såsom af flera af de i 1905 års årsskrift ingående
uppsatserna synes, stora möjligheter att njuta af
nordligaste Lapplands egenartade och storslagna
skönhet. Att uppmärksamma är särskildt det mäktiga
fjällmassivet söderut från Abisko till Kebnekaise. Med
understöd af Föreningen har ock under 1904 års
sommar undersökningar angående detsamma utförts dels
af fil. kand. O. Sjögren, som norrifrån inträngt i
detsamma, dels ock af bergsingenjören C. J. Asplund
och fotografen Borg Mesch, hvilka från SO. genomrest
en viktig del däraf. I samband med dessa resor ha ock
primitiva bostäder uppförts eller plats för sådana
utvalts på lämpliga punkter af massivet. Den från norr
kommande skall sålunda finna en stenhydda i dalen
ett stycke söder om Abiskojaure mellan Kartimavare
och Kierona (afses att byggas försommaren 1905), en
torfkåta i Vistesavagge (byggd 1904) och en inredd
grotta på sluttningen af Kebnevare. Till tjänst för
dem, som från någon af stationerna mellan Kiruna och
Torneträsk vill intränga i fjällen, är båt insatt i
Rautasjärvi, vid hvilken sjös bägge ändar torfkåtor
finnas. Jfr. kartan sid. 323 i 1905 års årsskrift.

Under året har äfven den sedan flera år behandlade
frågan om en infartsväg från Gellivara till fjällen
kring Lulevattnens öfre del vunnit sin lösning. På
Föreningens föranstaltande hade genom K. Väg- och
Vattenbyggnadsstyrelsen förslag uppgjorts till allmän
väg mellan de bägge nämnda punkterna, gående från
Gellivara kyrkby 45.2 km. till Sjaunjaviken vid
St. Lule vatten. Vid en vägbredd af 3.6 m. skulle
denna väg draga en anläggningskostnad af 228,000
kr., af hvilken summa högst 2/3 vore att påräkna af
allmänna medel. Denna utredning styrkte styrelsen i
dess redan i föregående berättelse uttalade åsikt,
att det ännu rätt länge borde anstå med anläggningen
af körväg

i dessa trakter. Desto mera angeläget blef det då
att ordna turisttrafiken på ett för en rätt lång
framtid tillfredsställande sätt. Sedan Föreningens
skattmästare för studier häraf aflagt ett personligt
besök i ifrågavarande trakter och framlagt utarbetade
förslag, beslöt styrelsen vid sammanträde i augusti
att omedelbart skrida till anläggande af en <i>rid- och
klöfjeväg mellan Gellivara och Porjus</i>, en sträcka
af omkr. 49 km., där sammanlagdt 10,386 m. måste
spångas; spången lägges 5 stockar i bredd. Genom
denna anordning vinnes en relativt lätt förbindelse
mellan Gellivara och en <i>ständigt bebodd plats</i>, Porjus,
som bör blifva en centralpunkt, hvarifrån å ena sidan
färden mot NV. till St. Lule vatten, St. Sjöfallet och
fjällen kan företagas, å andra den i årets årsskrift
(sidd. 281 o. 294) närmare beskrifna färden åt SO.,
utför Lule älf eller eventuellt åt SV. (Jokkmokk
m. fl. st.) kan göras. -- Väganläggningen till Porjus
påbörjades redan i höstas och har hela tiden drifvits
med en afsevärd arbetsstyrka. Att Föreningen härvid
icke blott tjänar turistintresset utan äfven i hög
grad ortintresset framgår af den beredvillighet,
med hvilken såväl staten som de enskilda stödt dessa
arbeten, hvilka emellertid det oaktadt draga betydande
kostnader.

Vid Packoselet i Lule älf och på Anajaur å leden
Harsprånget-Jokkmokk insättas till turistsäsongen
1905 4 nya båtar, 2 på hvartdera stället. I öfrigt ha
underhåll och förbättring af redan anlagda stugor,
utsatta båtar m. m. erfordrat rätt mycken omsorg
och kostnad. <i>Styrelsen måste alltjämt vidhålla sin
förut uttalade uppmaning till allmänheten att med
varsamhet och omsorg handhafva dessa i vildmarken för
de resandes egen tjänst åstadkomna bekvämligheter</i>. Ej
alla uppföra sig härutinnan så som man kunde fordra!

Det hos allmänheten efter mellanriksbanans öppnande
ökade intresset för öfre Lappland har otvifvelaktigt
visat sig medföra en viss afmattning i det egentliga
turistlifvet inom våra södra fjälltrakter. Fasta
sommargäster slå sig nog i allt större antal ned inom
de lättare tillgängliga platserna såsom i Åredalen,
i Bydalen m. fl., men någon större ökning i besöken
å svårtillgängligare platser såsom inom Sylmassivet
förmärkes knappast. Föreningens stora och präktiga
station i därvarande högfjäll, Sylstugan, hvilken
från sin anläggning 1897 till 1903 kostat Föreningen
i allt 12,896.75 kr., torde emellertid vara en plats
väl värd talrikare besök än som hittills kommit henne
till del.

I sydligare delarna af vårt land, där de uppoffringar,
som den enskilda företagsamheten nedlägger på
turistväsendet, i allmänhet väl ersättas, kommer
Föreningen naturligen att mera sällan direkt
ingripa. En plats där dock detta i stor omfattning
skett är Trollhättan, till hvars kretsförening under
de senare åren lämnats Kr. 7,204 för väganläggningar
och andra anordningar till trafikens förbättrande. Det
planlagda vägnätet är nu nästan färdigt och styrelsen
kan endast uttala den önskan, att vid en blifvande
användning af 

vattenkraften här all möjlig hänsyn måtte tagas till bevarande
af platsens naturskönhet.

Såsom ofvan i korthet är angifvet ter sig årets
arbete för underlättande af färder inom landet. Det är
blott en länk till de 19 föregående i samma syften,
och söker man i några korta satser öfverblicka den
tjuguåriga verksamheten i denna riktning, skall
man finna, hurusom under denna tid Föreningen i
första rummet varit vägbrytaren och först i andra
förbättraren.

Redan då Föreningen var så ung och ekonomiskt svag,
att hon residerade som inneboende hos sin ordförande,
uppstod tanken på att bereda dess ledamöter
och andra tak öfver hufvudet i vildmarken. Så
förmäler årsberättelsen för 1889, att styrelsen 1888
»beslutit att teckna fem aktier å hvardera 20 kr. i
en påtänkt fjällstuga, som är afsedd att uppföras i
den vackra Bydalen i Jämtland», och våren samma år
uppförde Föreningen sin första blygsamma hydda vid
Varvekälfven. Denna efterföljdes snart nog af nya
stugor af olika typ och ändamål. I närvarande stund
äger Föreningen tillsammans 15 sådana.

Lika gammalt på Föreningens program som stugbyggandet
är <i>vägrödjandet</i> och vägmarkerandet. Äfven i detta
afseende var det på vägen mellan Bodö och Kvikkjokk
som den första början gjordes: Varvekälfven spångades
1888 och samma år upptogs på »Föreningens bekostnad en
bekväm väg, uppröjd och utstakad ända upp till toppen
af det bekanta fjället Snjärak». Det skulle vara af
intresse att kunna meddela huru många tiotal km. väg,
som sedan dess är uppröjd, spångad eller förbättrad
på Föreningens bekostnad, men uppgiften står dess
värre knappast att erhålla. Ej ringa är emellertid den
sträckan. -- Likaså är antalet af de båtar Föreningen
utsatt särskildt å de nordsvenska vattnen stort.

Under de första åren tog Föreningen ock initiativ
till eller medverkade vid byggandet af utsiktstorn på
lämpliga punkter. Erfarenheten har emellertid visat,
att hon härvid måste gå ytterligt varsamt fram, i det
att sedan ett sådant torn väl är byggdt lokalintresset
snart nog slappas, om man får öfverlåta detsammas
underhåll och vård till Föreningen. Sådan kan dock
aldrig med framgång af någon annan än de närboende
handhafvas.

Lägga vi härtill placerandet af <i>tält</i> och <i>kartor</i>
på lämpliga ställen att till turister för billig
afgift uthyras, <i>subventionerande af ångbåtar och
turiststugor</i>, äro de medel å korthet antydda, genom
hvilka Föreningen så att säga ute i fältet sökt
möjliggöra eller underlätta färder inom landets mera
eller mest svårtillgängliga delar.

Men äfven den enskilda, mindre penningstarke turistens
rörelsemöjlighet har Föreningen från sina första
år varit betänkt att underhjälpa. Härtill syftade
grundläggandet 1887 af <i>rabattsystemet</i> för Föreningens
ledamöter; olika bedömdt och visserligen ägande
både 

nackdelar och fördelar, har det dock otvifvelaktigt
för mången haft sin obestridliga nytta såväl genom
prislindringen som ock genom att lämna anvisningar
å lämpliga hotell och firmor.

Mest af allt har väl dock <i>antagandet af ombud</i> på
de skilda platserna gagnat såväl mången resande som
ock Föreningen. De första ombuden trädde till 1887,
sedan har deras antal jämt vuxit, så att inom Sverige
vid 1904 års slut funnos ej mindre än 857. Genom dem
kan Föreningen på ett säkert och tillfredsställande
sätt från så godt som hvarje punkt af landet erhålla
alla uppgifter och upplysningar, som för densamma
och dess arbete äro af nöden.

Mindre lyckligt har däremot systemet med
kretsföreningar slagit ut. Dessa liksom de lokala
turistföreningar, som här och hvar bildats, ha på få
undantag snart nog somnat af.

Detsamma var förhållandet med det efter utländskt
mönster under 1890-talet försökta systemet
med officiella förare. En viss fördel äger det
otvifvelaktigt att om man så vill ha till hands en
person, som man kan fullt förlita sig på, men under
våra förhållanden och med vårt lynne synas -- och det
kanske dess bättre -- yrkesmessiga förare ha svårt
att uppstå.

Äfven exkursioner i samlad trupp för intresserade
äro under olika förhållanden försökta; så gjordes
1896 en lappmarksfärd till St. Sjöfallet för att
se solförmörkelsen, och under de senaste åren ha
gemensamma velocipedturer försökts, allt med växlande
framgång.

Obestridlig har denna däremot varit beträffande
Föreningens omfattande sträfvanden att föra ungdomen
ut i hemlandets natur. År 1895 gjordes det första
trefvande försöket, i det att 100 kr. anslogos till en
sommarvandring. Resultatet blef det bästa, och sedan
ha tack vare Föreningens initiativ och understöd
tusentals ungdomar ur allmänna och enskilda goss-,
flick- och samskolor, seminarier och folkskolor vinter
som sommar förts ut i naturen. Föreningen har under
åren 1895-1904 härför sammanlagdt utgifvit 16,850 kr.,
däraf under 1904 3,200 kr.

Många medel ha sålunda försökts för realiserande
af den del af Föreningens uppgift, som gäller att
möjliggöra och underlätta resor, men ej ringare
har arbetet varit för att »väcka den håg och lust
för resor», hvarom redan den första egentliga
årsberättelsen af 1889 talar.

*

Det är genom den förbindelse, det tryckta ordet skapat
mellan allmänheten och Föreningen, hon verkat mest
och vunnit sina flesta vänner.

Under året har denna förbindelse varit lifligare än
någonsin förut. Bortse vi från årsskriften, hvilken
i år utgått i 35,000 exemplar, ha vi först att fästa
oss vid resehandböckerna. Den för ett par år sedan
fastställda definitiva planen för resehandboksarbetet
har under året till

sin första del kommit till utförande, i det att ett
enskildt eller flera närliggande landskap behandlats
utförligt i böcker af ungefär likartad storlek,
hvilka alla äro tillgängliga för ett pris af 2 kr. pr
ex., medan hela landet öfversiktligt behandlas
i en något större bok, lämpad för dem, som befara
större delar af detsamma. Af de förra ha 1904 5 band
utkommit, beskrifvande Norrland (3 band), Dalarna och
Stockholm. Resehandboken »Sverige» har det däremot
på grund af vidriga omständigheter, hvilka styrelsen
ej förmått bemästra, ej varit möjligt under året få
färdig. Styrelsen har emellertid grundadt hopp, att
den skall föreligga till turistsäsongens början 1905.

En ny gren inom Föreningens litterära verksamhet
betecknar utgifvandet (1904) af broschyren »Hvilo-
och kurorter». I den har samlats en öfversiktlig
redogörelse för hvad Sverige har att bjuda i den
riktning namnet anger. Från olika håll har detta
arbete mottagits med det största erkännande. Att det
fyller ett behof framgår däraf att tvenne upplagor
under vårens lopp måst uppläggas å tillsammans 8,000
ex.

Utaf de i föregående årsberättelse omnämnda
illustrerade ortbeskrifningarna har 1904 en,
behandlande Älfdalen, utkommit, liksom ock en
turistkarta öfver Siljanstrakten.

Äfvenledes har styrelsen låtit utgifva ett antal
vackra vybrefkort, visande Föreningens stugor och
deras omgifningar samt afsedda att försäljas inom
dessa.

*

Visserligen har Föreningens litterära verksamhet under
1904 varit mera omfattande än något föregående år,
men vid detta tillfälle bör särskildt ihågkommas,
att detta liksom ock de utgifna publikationernas
allt högre värde och pålitlighet ha sin grund i de
föregående årens arbete och omsorg. Hvilken serie af
publikationerna man än betraktar, framgår detta.

Så var <i>årsskriften</i> i början ett litet oillustreradt
häfte i minsta oktav; och ändock var det djärft af
den tidens styrelse att med de små resurser, som då
stodo till buds, våga sig på utgifvandet. År 1888
blef årsskriften illustrerad med i allt 8 bilder i
den 112 sidor starka volymen, hvilken då fick det
nuvarande formatet. I sidoomfång hade årsskriften
redan för 10 år sedan nått sitt maximum, kring
hvilket den dock alltjämt hålles. Hvad som däremot
stegrats är fordringarna på bidragens kvalitet
samt på illustrationerna. Dessa senare ha årligen
blifvit allt flera. Så voro de 1895 79, 1900 169
och 1904 241. I allt utgöra Föreningens årskrifter,
ledamotsförteckningarna oberäknade, ej mindre än 5,850
trycksidor med 1,689 bilder och kartor! Då den under
de 20 åren utgått i sammanlagdt 317,550 exemplar,
är det ju knappast underligt, att den är känd från
slott till koja och blifvit ett kärt 

sällskap ej blott för dem som få resa utan äfven för
dem som sakna tillfälle därtill.

Likartad är utvecklingen med hänsyn till
<i>resehandböckerna</i>, på hvilka arbetet började omkring
1894. Om de skilda upplagorna medräknas, ha utgifvits
ii stycken i tillsammans 32,500 exemplar.

Huru fordringarna stigit och materialet vuxit äfven
på detta område belyses exempelvis af storleken af
Föreningens resehandbok öfver Lappland, Norr- och
Västerbotten.

<quote>
1:sta upplagan 1896 omfattade 128 sid. 
2:dra     »    1899     »     171  »
3:dje     »    1904     »     195  »
</quote>

Af stor nytta torde ock de för turiständamål
utarbetade kartor öfver i detta afseende
vanlottade delar af landet varit, som 1897 började
utgifvas. Hittills ha 8 nummer utkommit i tillsammans
14,800 exemplar.

Föreningens <i>resplaner</i>, lämnande mindre resvana en
kortfattad öfversikt öfver priser, tider m. m. för
en del viktiga resrouter, ha utkommit i 11 nummer och
4,300 exemplar samt varit till stor nytta för många.

Af broschyrer på olika främmande tungomål ha under
de 20 åren 136,200 exemplar af Föreningen spridts
rundt jorden, lockande främlingen till våra kuster.

Äfven andra medel ha därför användts. Så har
Föreningen med framgång deltagit i talrika
utställningar, där Sverige representerats; första
gången i Köpenhamn 1888, sedan i Chicago 1893,
Antwerpen 1895, Stockholm 1897 m. fl. Vid årets
utställning i St. Louis var den svenska villans stora
sal dekorerad med svenska landskapsvyer, bekostade af
Föreningen. I samband härmed kan nämnas, att under
de senare åren mycket arbete nedlagts på att knyta
svensk-amerikanarna till Föreningen. Resultatet af
arbetet har dock varit förvånansvärdt ringa, i det
att nuvarande ledamotsnumerären i Förenta staterna
endast uppgår till 186.

Under Föreningens första tillvaro arbetades med mycken
entusiasm för att draga den utländska turistströmmen
till Sverige. Medlen voro företrädesvis inledande
af bytesförbindelser med utländska föreningar af med
vår likartadt syfte, utläggande af album å ångbåtar,
konsulat m. fl. ställen, utställande af fotografier å
mera besökta ställen, föredrag samt i främsta rummet
utgifvande af broschyrer. I årsberättelsen 1899
uppskattas kostnaderna för den dittills af Föreningen
i utlandet gjorda reklamen för Sverige till c:a 80,000
kr.

Under 1904 är att anteckna att publikationer
kostnadsfritt utlämnats i stort antal utgörande 3,449
olika poster och med ett sammanlagdt bokhandelsvärde
af 15,863 kr., däri inberäknade 1,137 exemplar af
årsskrifter, utlämnade till läroverk och folkskolor.


Under det senaste årtiondet har den reklamverksamhet,
som afser att väcka den stora utländska
turistpublikens uppmärksamhet på olika länder
och platser, oerhördt uppdrifvits. Det erfordras
därför mycket stora belopp och kanske ock en från
öfverdrifter ej fullt fri reklam för den som vill
göra sig fullt gällande i striden om resepublikens
guld. Att deltaga med alla medel i denna har
Svenska Turistföreningen aldrig funnit med sitt
ändamål fullt öfverensstämmande och har därför med
tillfredsställelse sett, att andra sammanslutningar
af mera direkt intresserade öfvertagit den mera
affärsmässiga delen af uppgifterna, medan hon själf
arbetat vidare på den mera ideella sidan. Så har
hon under år 1904 med ett belopp understödt öfverste
V. Balcks föreläsningsresa i England samt låtit sig
representera af sin styrelseledamot dr. M. Boheman
vid den internationella kongress, som i juni 1904 i
Wien hölls mellan representanter för de till Ligue
internationale des associations touristes hörande
ledande turist- och cykelklubbarna i Europa. Hon har
vidare inbjudit den framstående tyske författaren och
publicisten hr V. Ottman att göra en ny studieresa
i Sverige, och hon har äfven, med hänsyn till
den betydelse de Nordiska spelen uppgifvas ha för
ledande af den utländska turisttrafiken till landet,
för dessa garanterat en summa af 2,000 kr.

Från den tid, då de nya kemigrafiska metoderna nått
den utbildning, att bilder genom dem väl och billigt
kunde mångfaldigas, har Föreningens styrelse haft
sin uppmärksamhet riktad på nödvändigheten att samla
ett stort och fullständigt bildmaterial från landets
alla delar. Den första tiden rekryterades samlingen
väsentligen med gåfvor, men från 1892 ha årligen
allt större belopp offrats på fotografisamlingen,
dels under form af direkta fotografiinköp, dels
under form af flera fotografiska pristäflingar
och stipendier. Under 1904 utdelades härtill
1,000 kr. medan fotografier därutöfver inköpts
för 618.65 kr. -- Fotografisamlingen angifves i
1890 års berättelse utgöra omkring 850 nummer, i
1894 års 2,200. Den sedan mera än ett år pågående
tidsödande och omsorgsfulla katalogiseringen har ännu
ej afslutats, men för närvarande äro öfver 8,000
bilder katalogiserade. Hela samlingen torde utgöra
omkring 11,000 nummer, af hvilka 1,197 förvärfvats
under 1904, däribland 192 såsom gåfva. Föreningens
samling torde vara den fullständigaste och dyrbaraste
af svenska landskapsbilder, som öfver hufvud finnes.

För att göra densamma på ännu ett sätt fruktbar har
styrelsen beslutit låta utarbeta föredrag, behandlande
olika delar af landet och belysta af skioptikonbilder,
tagna efter original i samlingen. Dessa föredrag och
bildserier skola ställas till Folkbildningsförbundets
förfogande och blifva därigenom tillgängliga för
samtliga föreläsningsföreningar.

Styrelsen har ock haft sin uppmärksamhet fäst på den
rörelse, som med utgångspunkt i prof. H. Conwentz'
arbete för skydd af 

naturens minnesmärken under sistlidna år hos oss
uppstått. Då emellertid saken tagits om hand af
statsmakterna, har styrelsen velat afvakta däraf
härflytande åtgärder, innan densamma ånyo upptar
frågan.

Dagen innan nästa årsmöte har styrelsen sammankallat
Föreningens ombud till ett möte i Grand Hôtel i
Stockholm för att gemensamt med styrelsen rådgöra
om huru Föreningens verksamhet ytterligare må på ett
för landet gagneligt sätt kunna utvecklas.


<i><b>Statistiska uppgifter angående Föreningens verksamhet
under år 1904.</b></i>

<b><i>Ledamotsantal och ombudens verksamhet</i></b>. Ledamöternas
antal utgjorde den 31 dec. 1904 33,528, hvadan
tillväxten i Föreningens numerär under året utgjort
2,115. Af ledamöterna voro 192 ständiga, däraf
12 under året nytillträdda, nämligen agronomen,
fil. kand. C. J. Rosenswärd, Lång, Grums; friherre
Victor Fock, London; Turisttrafikförbundet,
Stockholm; teknologen Adolf Kjellberg, Stockholm;
godsägaren Alb. Hagströmer, Töfversta, Skebokvarn;
öfverstelöjtnanten Axel Ribbing, Strömsholm; fru
Signe Anderson, född Cederblom, Stockholm; herr
Pontus Palmén, Borås; köpmannen Erik Anker, Hamburg;
hertiginnan Mary Bedford, London; typografen Robert
Capeder, Stockholm; fru Emily Frances Beverley,
Gatchina. Föreningens ständiga ledamot, generalkonsul
J. W. Smitt har under året aflidit.

Ombuden voro vid 1904 års slut 902, däraf 857 inom
och 45 utom landet.

I år har Föreningen genom döden förlorat tre af sina
mångåriga, om Föreningens framgång högt förtjänta
ombud, nämligen kamreraren Axel Heurlin, Avesta,
fabrikören Peter Wide, Sundsvall och verkmästaren
H. Ström, Bofors.

Såsom exempel på huru äfven å en mindre ort
ett nitiskt och intresseradt ombud kan uppdrifva
ledamotsnumerären framstår stationsinspektören Per
Granberg (Kattarp), Kil, hvilken i trakten samlat
ej mindre än 80 ledamöter. Till honom såväl som till
nedannämnda ombud, hvilka af skilda anledningar sett
sig nödsakade att i andra händer öfverlämna arbetet
som Föreningens ombud och bland hvilka Föreningen med
saknad förlorar några af sina trognaste förkämpar,
uttalar Föreningen härmed ett hjärtligt tack:

Skeppsklareraren Axel Roselius, Skutskär; bokhandlaren
C. Hygrell, Kristinehamn; kronolänsmannen
G. A. Welander, Ragunda; banktjänstemannen Hugo
Hedberg, Örebro; stationsinspektoren H. A. Dahl,
Orsa; stationsmästaren S. A. Grahn, Strångsjö;
andre assistenten W. Gellerstedt, Göteborg;
handelsföreståndaren Ä. Pettersson, Forsbacka;
postexpeditören Nath. Setterberg, Arvika; bokhållaren
R. A:son Ahn, Oxsjö, Sillre; stationsskrifvaren Brik
W. Kull, Malmö.


Följande 121 ombud ha under 1904 förmedlat
Föreningens förbindelse med minst 50 af dess ledamöter
(titlar m. m. återfinnes i cirkuläret):

Wettergren & Kerber,   Göteborg...... 706

Frans Ekroth, Gäfle  ........................ 673

Hugo Hedberg, Örebro..................... 472

C. J. Lundström,   Uppsala   ............... 372

Konrad Andersson,   Borås  ............... 312

Gustaf Hellstrand, Hernösand ......... 268

G. Johansson,   Linköping  ............... 254

Emil Bergman, Jönköping............... 243

Axel Sjöberg, Malmö........................ 240

V. Högberg, Falun........................... 233

Arvid Kempe, Wästerås   .................. 233

Otto Killberg, Helsingborg............... 220

Ossian Humbla, Norrköping ............ 216

Gust. Billing, Lund........................... 210

J. Wallin, Eskilstuna....................... 206

Wisénska bokhand., Östersund......... 192

J. Valentin, Marieberg,..................... 191

Erik  Setterberg, Karlstad  ............... 173

K. F. Appeltofft, Norrköping............ 155

N. P. Pehrson, Göteborg.................. 146

C.   G. Pramberg, Ljusdal.................. 133

C. H. Tidelius, Stockholm ............... 133

Arvid Bauth, Engelholm.................. 125

A. E. Abrahamsson, Gellivara ......... 117

J. Sunesson, Sundsvall..................... 115

Torsten Magnuson, Köping   ............ 113

Ph. Lindstedts Univ. bokhandel, Lund 113

V. Pagels, Arvika.............................. 112

C. A. Svahn, Karlskrona .................. 112

L. F. Haglund, Söderhamn ............ no

C. A. H. Bergman, Luleå ................ 109

Aug. Rietz, Stockholm..................... 107

Axel Quiding, Växjö ........................ 104

Bernh. Petersson, Kalmar   ............... 101

Axel Bronell, Filipstad.....................    96

C. O. Stenqvist, Arbrå .....................    95

Alfred Johansson, Kristinehamn.......    92

Hj. Möllers   bokhandel, Kristianstad    90

O. Friberg, Uddevalla.....................    88

E. G. Lindahl, Umeå........................    90

Hugo Brusevitz, Göteborg ...............    90

C. A. Winblad, Nyköping  ...............    89

V. Ahlberg, Halmstad  .....................    88

O. Strömberg, Ånge   .......................    85

Z. Nettelbladt, Rånäs........................    83

C. Wiberg, Hudiksvall .....................    82

W. Winnberg, Nordmaling...............    81

A. E. H. Åkerborg, Falk., Ranten ...    80

Per Granberg, Kattarp....................    80

N. J. Gumperts bokhandel, Göteborg   80

Ad. Landahl, Kinna   .......................    80

Per Söderlund, Umeå....................    79

Anton Pettersson, Visby ..................    79

Borg Mesch, Kiruna ........................    78

Richard Ericsson, Ystad ................    78

Edv. Svedmark, Malmö   ..................    77

J. C. Kiörkanders bokhandel, Arboga    76

C. J. Appeltofft, Landskrona............    75

M. Falkmans bokhandel, Malmö......    77

V. Nilsson, Motala...........................    75

Alf. B. Nilson, Hälsingborg   ............    75

C. Lundqvist, Älfdalen....................    75

Otto Fröman, Fellingsbro   ...............   75

Henning Johanson, Varberg ............    75

Axel Lundmark, Södertälje..............    73

C. O. F. Severin, Oskarshamn .........    73

Alfr. Jonsson, Boxholm   .................    73

Karl Trotzig, Hedemora ..................    72

O. Fischerström, Trollhättan ..........    70

Anna Gahm, Stockholm  .................    70

M. Lindegren, Falkenberg ...............    69

G. A. Welander,  Ragunda ...............    67

Fredr. Häggander, Älfkarleö............    67

K. Appelbom, Sköfde   .....................    66

P. J. Löf, Tidaholm   ........................    66

B.  Lagergren, Skellefteå ..................    65

W. Ström, Bofors..............................    65

Hj. Peterson & Comp, Karlstad  ......    64

Th. Palmquist, Piteå........................    65

Carl Lundquisth, Lidköping ............    64

O. Lindgren, Karlshamn ..................    63

Axel Meurlin,  Avesta........................    63

N. Engelbrektsson, Hallviken .........    63

C.  Rundberg, Skara,  ........................    62

J. L.  Törnqvists  bokhandel,
Landskrona..........................................
61

Hj. Appeltofft, Kalmar.....................    61

B.  Sollén, Stockholm........................    60

J. E:son Lundén, Ludvika ...............    60

P. E. Olsson, Nora...........................    60

P. Dillner, Örnsköldsvik ..................    60

Alfr. Sjöberg, Karlsborg ..................    60

Zach. Åslund, Strömsund..................    59

Reinh. Larsson, Eksjö .....................    58

Emil Ekbom, Sala ...........................    58

Fridolf Nilson. Haparanda...............    58

C.  E. Fritzes bokhandel,  Stockholm   58

Nils Rutberg, Boden.......................    57

P. W. Karlströms bokhandel, Mariestad
............................................    56

J.   Fr.   Hallmans  bokhandel, Uddevalla
.............................................    56

Evert Husberg, Vaxholm..................    55

Otto W.  Lundkvist, Vänersborg ......    55

F.   Gram, Köpenhamn .....................    55

Joh. Haglund, Grängesberg   ............    54

Wilh. Andersson, Mjölby .................    54

Ernst Gustafsson, Hallsberg   ............    55

J. A. W. Hartelius, Göteborg............    52

G.   A.   Malmström,  Likanå, Likenäs    52

S. Beckquist, Trelleborg ..................    51

Elisabeth Bennet, Stockholm............    51

V. Flodman, Uppsala........................    51

J. Åkerblom, Umeå...........................    51

Georg Clarin, Sollefteå....................    50

O. A. Dahlin, Hörby........................    50

Hj. Kjellin, Degerhamn  ..................    50

Gustaf Larsson, Eds Bruk ...............    50

K. Lilliedahl, Eslöf..........................    50

C. E. Lindqvist,  Vernamo   ...............    50

Karl Mattson, Ronneby.....................    50

Aug. Pehrson, Torsby   ....................    50

L. Sandström, Kramfors ..................    50

E. D. Stolpe, Hagfors   .....................    50

<b><i>Styrelse, tjänstemän, byrå och samlingar</i></b>. I styrelsen
och dess nämnders sammansättning har under året
ingen förändring skett, äfvenledes ha samma
personer som föregående år innehaft Föreningens
förtroendeuppdrag. Jfr föregående års berättelse.


Herr H. Hoffström, som under 8 år på ett särdeles
exemplariskt sätt i egenskap af biträde å byrån
och sedan såsom bokhållare arbetat i Föreningens
tjänst, har från den 15 juni lämnat densamma, och har
styrelsen å Föreningens vägnar såsom minnesgåfva till
honom öfverlämnat ett guldur med inskription.

Såsom förste bokhållare har anställts herr Hjalmar
Klingberg och såsom andre herr H. Nilsson.

Under året ha 16 extra biträden användts, däraf 7
packare.

Besöken å Föreningens byrå ha äfven i år varit
synnerligen talrika, deras fördelning på årets olika
månader framgår af nedanstående tabell.

Månad       Summa  Svenskar  Utlänningar

Oktober .....  58        56            2
November ....  93        93            -
December .... 114       112            2
Januari ..... 230       230            -
Februari .... 177       177            -
Mars ........ 284       283            1
April ....... 497       493            4
Maj ......... 710       701            9
Juni ........ 993       904           89
Juli ........ 658       445          213
Augusti ..... 497       225          272
September ... 125        97           28

<b><i>Publikationer utgifna 1904</i></b>. Sammanlagdt ha 113,300
exemplar af publikationerna under året tryckts
nämligen:

Svenska Turistföreningens Årsskrift 1904
..................   35,000 ex.

Cirkulär n:o 23 (1904)
................................................
35,000    »

Resehandbok n:o 5, Stockholm och dess omgifningar
2,200    » 

Resehandbok  n:o   9,   Lappland samt
öfriga delar af Väster- och
Norrbotten.......................................
2,200 »

Resehandbok n:o 10, Jämtland och Härjedalen .........
2,200 »

Resehandbok  n:o 11,  Norrlands södra kustlandskap
2,200 »

Resehandbok n:o 12, Dalarne
....................................    2,200 »

Karta n:o 8, Siljanstrakten
.......................................        800 »

Broschyr n:o 19, Älfdalen
..........................................    2,500 »

Broschyr  n:o   20,   Hvilo-  och Kurorter
i Sverige 1904    8,000 »

Vybrefkort öfver
Turistföreningens stugor med omgifningar
............................................................
21,000    »

<b><i>Stugor och hyddor</i></b>. Sylstugan. som hålles öppen fyra
dagar under påsken samt under juli och augusti,
besöktes under tiden 30/3-31/8 af 59 personer, däraf
9 utlänningar. Besökande vid stationen:

                 1884-1896  1897  1898  1899  1900  1901       1902  1903  1904 
Antal besökande      85      89    81    59    62    91           38     66    59
Inkomst af
försåld 
proviant             -     160:23 242:69 327:68 347:47 358:55 263:75 259:11 226:55 
Inkomst af 
logiafgifter ...     -     120:75 151:35 219:75 163:- 239:50   111:50 161:50 181:50


Mathållningen har föreståtts af fröken M. Eriksson
och förare har varit L. Stugudal.

<i>Kalixforsstugan</i> har under tiden 24/6-9/9 besökts af
25 personer, 24 svenska och en utlänning, däraf 18
nattgäster, hvilka i logiafgifter erlade kr. 93.50,
mot resp. 38 personer och kr. 88.50 år 1903. Fru Anna
Högberg har ombesörjt städning och mat. Banmästaren
F. O. Persson har haft vård och tillsyn öfver
byggnaderna.

<i>Abiskostugan</i>, den mest besökta af Föreningens
stugor, mottog under tiden 6/4~26/8 186 gäster, 150
svenskar och 36 utlänningar, däraf 122 nattgäster,
hvilka i logiafgifter erlade kr. 569.50 mot resp. 46
personer och kr. 294.50 år 1903. Ombudet i Abisko,
stationsföreståndaren J. E. Danielsson, har på det
utmärktaste sätt tillhandagått allmänheten vid besök
i stugan och haft tillsyn öfver denna. Fröken Ada
Gustafsson har på ett särdeles förtjänstfullt sätt
under säsongen förestått mathållningen i stugan. Hon
kommer sannolikt att äfven sommaren 1905 få sig denna
anförtrodd.

Hufvudbyggnaden har reparerats och den mindre
byggnaden, hvilken inrymmer spisrum, kök och skafferi,
ändrats och utvidgats.

<i>Vassijaurestugan</i> besöktes under tiden 26/4-4/9 af 47
personer, 35 svenskar och 12 utlänningar, däraf 40
nattgäster, hvilka i logiafgifter erlade kr. 102 emot
resp. 46 besökande och kr. 66 under 1903. Tillsynen
öfver stationen har på ett utmärkt sätt besörjts af
banmästaren och fru Elof Carlsson i Riksgränsen.

Den präktiga hyddan vid Harsprånget har under
året reparerats och försetts med en del nya
inventarier. Det ena rummet är låst (jfr cirkuläret).

<b><i>Anslag och stipendier.</i></b> Sådana ha under 1904 utdelats
med 3,175 kr. för färder med skolungdom, dels med 800
kr. till vetenskapliga undersökningar inom Sverige
af turistiskt intresse och dels med 1,000 kr. för
fotografiska studieresor.

Anslag till skolungdomens sommarvandringar:

Karlskrona h. allm. läroverk ................... Kr. 100:-

Luleå h. allm. läroverk ........................ »   100:-

Hedemora samskola .............................. »    75:-

Nyköpings h. allm. läroverk .................... »    75:-

Värnamo privata elementarläroverk .............. »    75:-

Västerviks h. allm. läroverk ................... »    75:-

Åmåls allm. läroverk ........................... »    75:-

Eslöfs enskilda elementarskola för gossar ...... »    50:-

Hvetlanda femklassiga samskola ................. »    50:-

Mönsterås samskola ............................. »    50:-

Brummerska skolan i Stockholm .................. »   100:-

Linköpings elementarläroverk f. flickor ........ »   100:-

Nyköpings elementarskola f. flickor ............ »   100:-

Realskolan för flickor, Stockholm .............. »    75:-

Hernösands folkskolelärareseminarium ........... »   100:-

Kalmar folkskolelärarinneseminarium ............ »   100:-

Adolf Fredriks folkskola (J. A. Loqvist) ....... »    60:-

Maria              »     (Amanda Danielsson) ... »    60:-

Kungsholms   folkskola (Axel K. Blomqvist) ....... Kr. 50:-

Kungsholms        »    (John Olsson) .............. »  70:-

Jakobs            »    (Emelie Andersson)  ........ »  50:-

Gålö              »    (And. Ingelström) .......... »  40:-

Kasterna          »    (Gunnar Norlin) ............ »  40:-

Angelstad         »    (Otto Videll) .............. »  50:-

Växiö             »    (Frans Berggreu) ........... »  50:-

Kalmar            »    (Gunnar Schantz) ........... »  50:-

Billesholins      »    (A. Lundahl) ............... »  50:-

Helsingborgs      »    (Ellida Persson) ........... »  50:-

Hvalinge          »    (G. Lenberg) ............... »  50:-

Göteborgs         »    (Hanna och Klara Jonsson) .. »  60:-

Alingsås          »    (P. A. Loocrantz) .......... »  40:-

Börstigs          »    (K. E. Håkansson) .......... »  50:-

Munkfors          »    (J. Stenbäck) .............. »  40:-

Hallsbergs        »    (O. Palmberg & Th. Eklund) . »  60:-

Hällefors         »    (V. Lundberg & H. Blixt) ... »  50:-

Kumla             »    (H. Andrén & E. Aspling) ... »  50:-

Örebro            »    (Alfr. Fridén) ............. »  50:-

Falun             »    (Elin Lundevall) ........... »  50:-

Bollsta bruks     »    (Sixten J. Mogren) ......... »  60:-

Umeå              »    (Sven Lilja) ............... »  50:-

Kuivakangas       »    (Hilda Strandell) .......... »  70:-


Anslag för skolungdomens skidfärder:

Västerås h. allm. läroverk
.....................................................................
Kr.  100:-

Piteå allm.
läroverk.................................................................................
»     100:-

Karlstads h. allm.
läroverk.....................................................................
»      75:-

Nyköpings h. allm. läroverk (skidlöpningsföreningen
Bore) ..................      »      50:-

Nyköpings h. allm. löroverks idrottsförening
......................................   »
50:-

Söderhamns allm. läroverk (gen. K. F. U. M.) .......................................      »
100:-

Lesjöfors skidklubb (folkskolebarn)
......................................................
»     100:-


Anslag för vetenskapliga undersökningar af turistiskt
intresse:

Fil.  Kand.   <i>O. Sjögren</i>,   Uppsala,   för   en
geografisk  undersökning   af
Tornedalen
.......................................................................................
Kr.  175:-

Fil.   Kand.   <i>Joh. Boëthius</i>,   Orsa, för  studier
öfver fäbodväsendet inom
öfre Dalarna
....................................................................................
»     100:-

Docenten <i>O. von Friesen</i>,   Uppsala,   för
undersökning af runinskrifter
inom Östergötland, Södermanland, Närke och Västmanland
.........      »     200:-

Fil. Kand. <i>Per Stolpe</i>, Uppsala, för en geografisk
undersökning af norra
Halland
.............................................................................................
»     125:-

Fil.   Kand. <i>J. Ljungqvist</i>,  Uppsala,
för undersökning af en typisk gotländsk myr
.......................................................................................
»     200:-

Därjämte har Föreningen ställt till
Ortnamnskommittéens förfogande för utförande af
arkeologiska undersökningar belysande ortnamnen
inom Redvägs härad i
Västergötland................................................
»     300:-


Anslag för fotografiska studieresor:

Herr <i>E. Asp</i>, Tärendö, för resa i fotografiskt syfte
inom nordostligaste
Lappland
..........................................................................................
Kr.  100:-

Fotografen <i>N. Thomasson</i>, Köfra, för resa inom
nordvästra Jämtland i
fotografiskt
syfte................................................................................
»    100:-

Fotografen <i>Erik Persson</i>, Stafre, för fotografiska
studier öfver fäbodlifvet och näfverindustri inom östra Jämtland
....................................      »      50:-

Kemigrafen <i>Gunnar Malmberg</i>, Stockholm, för resa inom
Söderhamns
skärgård i fotografiskt
syfte...............................................................
»     80:-

Fotografen <i>Thorvald Gehrman</i>, Hedemora, för
fotografiska studier inom
Floda socken i Dalarna
.....................................................................
»    100:-

Fotografen <i>Per Winbergh</i>, Orsa, för fotografiska
studier öfver fäbodlifvet inom de norra Dalsocknarna
......................................................
»     80:-

Fotografen <i>Karl Nyström</i>, Karlstad, för fotografiska
studier inom Näs
härad i
Värmland..............................................................................
»     80:-

Fotografen <i>Olof Ekstrand</i>, Örebro, för resa till
Dalsland och fotografiska
studier
därstädes.................................................................................
»    100:-

Fotografen <i>A. A. Karlsson</i>, Stockholm, för fotografiska
studier inom
Västmanlands bergslag
.....................................................................
»     85:-

Friherre <i>E. Åkerhielm</i>, Jönköping, för fotografiska
studier inom Gotlands
kusttrakter..............................................................................;...........
»    100:-


Fotografen <i>Joh. E.  Thorin</i>, Åtvidaberg, för samma
studier i Blekinge ...    Kr. 125:- 

hvarjämte för 75 kr. inlösts af honom utöfver det stadgade antalet tagna bilder.

Till fotografen <i>Borg Mesch</i> och ingenjören
<i>C. J. Asplund</i> har beviljats 500 kr. för fotografiska
och andra arbeten inom Jukkasjärvi sockens
fjälltrakter.

<b><i>Gåfvor</i></b>. Herr O. Åhlström, Östersund, en låda
porslin till Arådalshyddan.

<i>Böcker och tidningar</i> af Nordiska museet,
Kgl. Generalpoststyrelsen genom aktuarien R. Lundgren,
med. kand. Selim Birger, jägmästaren H. Samzelius,
fanjunkaren I. Valentin, Marieberg samt redaktionerna
af Göteborgs Aftonblad, Helsingborgs Dagblad,
Svensk Kommunaltidning, Ny Ecklesiastiktidning och
Aktiebolaget Ljus.

<i>Fotografier</i> af ingeniören E. Albert, Trollhättan,
kanslisekreteraren E. K. Almqvist, Stockholm,
e. jägmästaren E. Asker, Stockholm, herr P. A. Bowin,
Högfors, kanslisekreteraren E. Bäcklin, Stockholm,
doktor Emil Bäcklin, Göteborg, herr Sven Carlsson,
Stockholm, fru Hedda Ekman, Göteborg, fotografiska
föreningen, fotografen Th. Gehrman, Hedemora,
herr Gunnar A:son Golje, Stockholm, fotografen
J. A. Kindblom, Vernamo, distriktsveterinären
C. Lundquist, Älfdalen, fru v. Oesterzee, Rijswik,
fotografen Alfr. Sjöberg, Karlsborg, fotografen
Axel Sjöberg, Malmö, lektor H. Sohlberg, Strängnäs,
fotografen A. Sundien, Lillherrdal, fanjunkaren
I. Valentin, Marieberg och fröken Wickbom, Gränsbo.

Stockholm i februari 1905.

HANS HILDEBRAND.

GUNNAR ANDERSSON.            FOLKE WANCKE.
MAURITZ BOHEMAN.

LOUIS AMÉEN.                   V. G. BALCK.
OTTO BERGSTRÖM.

EMIL ECKHOFF.                O. F. HEDBORG.
LUDVIG LINDROTH.

JOHN LUNDBERG.              RICHARD MELANDER.
FREDRIK SVENONIUS.

P. K. WAHLSTRÖM.
</chapter>

<h1>Revisionsberättelse.</h1>

Undertecknade, af Svenska Turistföreningen utsedda
att revidera dess räkenskaper för 1904, få efter
verkställd granskning afgifva följande berättelse:

<b>Tillgångar vid årets början.</b>

Inventarier ......................................      5:-

Biblioteket: böcker och planschverk samt kartor ..      5:-

Klichésamlingen ..................................      5:-

Fotografisamlingen................................      5:-

Graverade kartstenar .............................      5:-

Inneliggande publikationer .......................      5:-

22 st. båtar .....................................      5:-

15 st. turisthyddor och 2 st. utsiktstorn à 5 ....     85:-

Förlagsrätt till »Husaby kyrka, källa och ruin» ..      5:-

Förlagsrätt till Kjellströms atlas ...............      5:-

Turistknappar, 9 st ..............................     15:75

Räntefordringar hos banker .......................  1,376:40

Osäkra fordringar ................................      1:-

Innestående i banker ............................. 93,400:-

Obligationer .....................................  5,000:-

Aktier ...........................................  7,810:-

Fordringar samt förskotterade utgifter för 1904 ..  6,805:80

Kassabehållning ..................................  1,903:07

                                        Summa Kr. 116,442:02

<b>Skulder vid årets början.</b>

Ständiga ledamöters fond .............. 14,050:-

Reserverade räntemedels fond .......... 15,438:33

Cyklistsektionens fond ................    110:52  29,598:85

Kapital-konto .................................... 86,843:17

                                       Summa Kr. 116,44.2:02


<b>Inkomster under 19O4.</b>

Ständiga ledamöters afgifter,  12 st...............................          600:-

Årsafgifter för 1904, 33,336
st.....................................    100,008:-

Försålda
publikationer................................................
7,618:23

Försålda vybrefkort
..................................................
88:50

Försålda klichéer
......................................................
334:67

Annonser i
årspublikationerna.......................................
3,125:-

Afgift för illustrationer i
broschyr N:o 20,  Hvilo- & Kurorter
.....................................................................
1,140:-

Stationen Sylstugan.   Försåld proviant............
226:65

Logisafg. af 59 besökande        181: 50         408:15 

Kalixforsstugan.    Restitution   å inköpssumman
116:67

logisafgifter af 18 besökande         93:50      210:17 

Abiskostugan.    Restitution å
inköpssumman ...        116:67

Logisafgifter af  122 besökande       569:50     686:17 

Vassijaurestugan.   Restitution å
inköpssumman       116:66

Logisafgifter af 40 besökande       102:-
218:66

Utsiktstornet på Frösön.    Inträdesafgifter
.....................          153:40

Turistknappar:
försålda................................         54:25

inköpta.................................         43:75           10:50

Räntor
................................................................
4,936:73

119,538:18

Influtna
fordringar......................................................
1,896:60

Influtna osäkra (afskrifna)
fordringar..............................          22:67

Uttagit ur diverse banker:

från Depositionsräkning   ........................
20,000:-

från Sparkasseräkning ...........................
34,000:-

från Folioräkning   .................................
121,354:21    175,354:21

Kassabehållning 1/1 1904
.............................................
1903:07

Summa Kr.    298,714:73


<b>Utgifter under 19O4.</b>

Inköpta inventarier
...................................................
1,640:59

Biblioteket: inköp af böcker och kartor samt
bindning...          241:95

Fotografisamlingen: inköp af
fotografier........................          598:65

Fotografisamlingens ordnande
....................................          300:-

Stationen Sylstugan.    Ved, transporter, omkostn.
291:- 
Aflöning till personalen ..     397:-

Inköpt proviant ............      169:36
857:36

Transport       3,638:55

Transport       3,638:55

Kalixforsstugan.    Reparation,  inventarier,
omkostnader...          216: 10

Abiskostugan.    Ombyggnad, inventarier
........................          522:94

Vassijaurestugan.
Omkostnader....................................
47:71

Båtar.    Inköp af ny båt till Anajaure...............
40:-

Reparation och underhåll af diverse båtar

i Lappland   ....................................
135:-          175:-

Arådalshyddan.
Ved...................................................
17:90

Hällingsåhyddan.
Omkostnader....................................
10:-

Harsprångshyddan.    Reparation, inventarier
..................            87:53

Utsiktstornet på Frösön.   Aflöning till väktaren,
reparation,
brandförsäkring......................................................
164:40

Inköpta
klichéer.........................................................
179:94

Inköpta uppsatser för blifvande publikationer
...............          115:-

Namnböcker...............................................................
26:63

Vägvisartaflor...........................................................
26:25

Föreningens vybrefkort, 21,000
st..............................          378:-

Rabatter till återförsäljare af vybrefkort
........................            36:66

Resehandbok N:o 5, 2,200
ex.........................................
3,179:97

»                »    9, 2,200   »
.......................................        3,305:89

»                »   10, 2,200   »
.......................................       2,773:71

»                 »11,  2,200   »
.......................................         2,389:50

»                      »    12,   2,20O    »
.......................................         1,767:52

»               »    8, (under
utgifning)...........................        1,784:77

»                »   13, (            d:o
)...........................          208:-

Broschyr N:o 18, Lule-Ofotbanan (under utgifning)
......          205:15

»          »    19, Älfdalen, 2,500
ex...............................          478:17

»           »    20, Hvilo- & Kurorter, 8,000
ex................        1,904:76

Karta N:o 1, Stockholm,
häftning................................          182:62

»         »     8, Siljan, 800
ex........................................
622:90

Årsskrift 1904, 35,000
ex..............................................
30,164:95

Cirkulär 1904, 35,000
ex...........................................
2,338:66

Nya
matrikeln............................................................
67:50

Anslag till vägen Gellivara-Porjus
.............................       4,185:-

»         »   vägförbättring Kvickjock-Aktse
..................            16:-

»         »   S:t Louisutställningeii
.................................        1,060:65

»         »   fotografiutställningen i Malmö
................. ...            42:73

»         »   tidn. Sveriges Kommunikationer
................          200:-

»         »   sommarvandringar för skolungdomen   vid
elementarläroverken......................................
1,100:-

»        »   sommarvandringar
för skolungdomen vid folkskolorna
...................................................
1,240:-

Transport     64,861:06

Transport     64,861:06

Anslag till sommarvandringar
för skolungdomen vid seminarierna
..................................................
200:-

»         »    fotografiska stipendier
.................................        1,000:-

»         »   vetenskapliga forskningsfärder
.....................          800:-

»         »
Ortnamnskommittén....................................
300:-

»         »   undersökningar i Kebnekaiseområdet
............          500:-

»         »    Sällskapet  för Säterdalens
vård.....................          150:-

»         »   Trollhättans
kretsförening...........................       2,000:-

»         »   hembygdsfesten i Jönköping
........................          200:-

»        »   ångbåtstrafiken å Hornafvan
........................          500:-

Rabatt å publikationer, försålda å
byrån........................          391:51

Bokhandelsprovisioner för försålda publikationer
............        2,563:26

Förlust å bokhandlare
................................................
77:50

Utrikes åtgärder
.........................................................
648:36

Annonser
..................................................................
396:84

Prenumeration å tidningar och kalendrar
...................            92:18

Telefonerna
...............................................................
188:55

Årsmötet 1904
............................................................
165:-

Årskort
1904...............................................................
697:50

Resekostnader
...........................................................
307:34

Hyra, belysning, värme, städning och
rengöring............       2,982:49

Allmänna omkostnader
...............................................
1,744:70

Tryckningskostnader..................................................
1,123:55

Revisorernas
arfvode..................................................
150:-

Räkenskapsböcker, papper,
kuvert.................................          937:65

Annonsprovision
.........................................................
36:50

Porto och frakter
......................................................
4,362:32

Inkasso- &
distributionskostnader.................................
8,482:27

Aflöning till ordinarie personal, 8
personer.....................      12,754:10

»          »   extra personal, 16 personer, samt
gratifikationer       1,882:25

110,494:93 

Insatt i diverse banker:

på Depositionsräkning..........................
49,000:-

på Sparkasseräkning ..............................
21,000:-

på Folioräkning....................................
115,454:21    185,454:21

Inköpt obligation
.....................................................
1,000:-

Fordringar och
förskotter.............................................
1,111:22

Kassabehållning 31/12
1904.............................................
654:37

Summa Kr.    298,714:73

Tillgångar vid årets slut.

(<i>Afskrifvet.</i>}

Inventarier
................................................
(11.301:-)            5:-

Biblioteket:  böcker,   planschverk   samt   kartor
(2,944:45)            5:-

Klichésamlingen........................................
(11,979:64)            5: -

Fotografisamlingen
................................... (10,762:35)
5:-

Graverade
kartstenar................................... (2,570:-)            5:-

Inneliggande publikationer (bokhandelsvärde kr. 85,866:95)           5:-

Båtar, 23
st................................................ (
1,888:20)            5:-

Stationen
Sylstugan................................... (12,891:75)            5:-

Kalixforsstugan
.......................................... (1,740:93)            5:-

Abiskostugan
............................................. (1,116:44)           5:-

Vassijaurestugan..........................................
(1,113:40)            5:-

Arådalshyddan.............................................
(1,745:16)            5:-

Helagshyddan.............................................
(1,780:90)            5:-

Storulfåhyddan..........................................
(560:20)            5:-

Hällingsåhyddan..........................................
(95:29)            5:-

Harsprångshyddan
....................................... (688:38)           5:-

Sjöfallshyddan.............................................
(645:72)            5:-

Sitojaurhyddan
.........................................  (620:66)            5:-

Pårtehyddan................................................
(571:82)            5:-

Tarrasjöhyddan
.......................................... (306:36)            5:-

Tarraälfshyddan
..........................................  (281:88)            5:-

Varvekhyddan.............................................
(1,204:24)            5:-

Frösötoruet
................................................ (2,464:79)            5:-

Svartötornet................................................
(28:05)            5:-

Förlagsrätt till »Husaby kyrka, källa och ruin»
(95:-)            5:-

»             »    Kjellströms atlas
.................. (1,195:-)            5:-

Turistknappar, 3 st.
.....................................................
5:25

Osäkra fordringar
......................................  (1,127:71)
1:-

Aktier,    1 Skandinaviska Kredit Aktiebolagets...
400:- 
15 Stockholms Intecknings Garanti
Aktiebolags..........................................
7,410:-      7,810:-

Obligationer.   Fagersta Bruks Aktiebolags 5
1/2 %     2,000:- 
Jönköpings    &    Vulcans
Tändsticksfabriks Aktiebolags 5 %......    3,000:-

Stockholms   Intecknings   Garanti
Aktiebolags 5  %.....................     1,000:-
6,000:-

Innestående i banker:

på Depositionsräkning   .............................
70,000:-

på Sparkasseräkning .................................
8,000:-

Transport 78,000:-    13,946:25

Transport 78,000:-    13,946:25

på Kapitalräkning ...................................
25,000:-

på Folioräkning
.......................................        500:-
103,500:-

Fordringar samt förskotterade utgifter  för
1905...............     10,080:14

Kassabehållning 31/12
1904............................................ 654:37

Summa Kr. 128,180:76


<b>Skulder vid årets slut.</b>

Ständiga ledamöters fond
..............................  14,650:-

Reserverade räntemedels fond
.......................  20,375:06

Cyklistsektionens
fond....................................        110:52    35,135:58

Kapital-konto...............................................................
93,045:18

Summa Kr. 128,180:76

Räkenskaperna äro förda med synnerlig omsorg och
noggrannhet samt försedda med nödiga verifikationer.

Föreningens värdehandlingar och brandförsäkringsbref
hafva företetts och befunnits vara i behörig
ordning. Kassabehållningen denna dag, kr. 1,517:33,
har för oss företetts dels kontant kr. 117:33 dels
enligt bankbesked denna dag innestående å folioräkning
kr. 1,400. Af styrelsens protokoll under år 1904 hafva
vi tagit del. Medlemsantalet har äfven under detta
revisionsår visat sig vara i fortsatt framåtskridande
och uppgår nu till 33,528 personer, hvaraf 192
ständiga och 33,336 årligen betalande ledamöter.

Med vitsordande af den insikt och det synbara
intresse, hvarmed Föreningens angelägenheter handhafts
af dess styrelse och tjänstemän, få revisorerna
hemställa, att full och tacksam ansvarsfrihet för år
1904 måtte beviljas.

Stockholm den 7 februari 1905.

<b><i>John Öberg. C. J. Otto Kjellström. Axel Bergström.</i></b>

<i>Protokoll, hållet vid Svenska Turistföreningens
årsmöte i hörsalen Birger Jarlsgatan 35 i Stockholm
den 13 februari 1904.</i>

§ 1.

Föreningens ordförande, herr riksantikvarien
H. Hildebrand förklarade mötet öppnadt.

§ 2.

Att jämte ordföranden justera dagens protokoll utsågos
rådman N. G. Nyström och ingeniör Th. Rosendahl.

§ 3.

Utdelades styrelsens årsberättelse i tryck och
förklarade sig mötet icke påkalla dess uppläsande.

§ 4.

Föredrogs i erforderliga delar den af revisorerna
afgifna, likaledes i tryck utdelade, berättelsen öfver
granskning af 1903 års räkenskaper och förvaltning.

§ 5.

Beviljades styrelsen och skattmästaren full
ansvarsfrihet för sistförflutna års förvaltning.

§ 6.

På förslag af styrelsen beslöts att de ordinarie
tjänstemännens löner skola för arbetsåret utgå med
samma belopp och under samma betingelser, som vid
1903 års årsmöte fastställdes.

§ 7.

Till ordförande i Föreningen för en tid af tre
år utsågs riksantikvarien H. Hildebrad samt till
v. ordförande fil. dr Ludv. Lindroth, bägge omvalda.

§ 8.

Företogs val af 4 styrelseledamöter för tiden intill
årsmötet 1907 efter revisionssekreteraren L. Améen,
docenten Gunnar Andersson, öfverstelöjtnanten V. Balck
och dr E. Ekhoff, hvilka voro i tur att afgå och
blefvo därvid nämnda styrelseledamöter återvalda med
samtliga afgifna röster.


§ 9.

Företogs val af revisorer och deras suppleanter för
innevarande år och utsagos till revisorer direktören
John Öberg och löjtnanten C. J. O. Kjellström samt
till revisorssuppleanter kamreraren Axel Bergström
och kontorschefen Hans T. Naess.

§ 10.

Föreningens sekreterare förevisade ett antal
skioptikonbilder från järnvägen Gellivara-Riksgränsen  och kringliggande trakter.

§ 11.

Professor J. Thyrén höll föredrag om »konsten att
resa».

§ 12.

Förklarade ordföranden mötet afslutadt.

Som ofvan 
<b><i>Gunnar Andersson.</i></b>

Justeradt:
<b><i>Hans Hildebrand
N. G. Nyström. 
Th. Rosendahl.</i></b>


<b>Utdrag ur Svenska Turistföreningens stadgar:</b>

§ 1. Svenska Turistföreningens <i>ändamål</i> är att
i fosterlandets intresse utveckla och underlätta
turistväsendet inom Sverige samt arbeta för spridandet
af kännedomen om land och folk.

§ 2. <i>Ledamot af föreningen</i> är hvarje välkänd man
eller kvinna, svensk eller utländsk, som därtill
anmält sig hos föreningen eller något dess ombud och
erlagt ledamotsafgift.

§ 3. Föreningens ledamöter äro antingen <i>ständiga</i>
eller <i>årligt</i> betalande.

De förra erlägga en gång för alla till föreningens
kassa <i>femtio</i> kronor. De senare erlägga en årlig afgift
af <i>tre</i> kronor. Denna afgift skall före februari
månads utgång hvarje år insändas till föreningens
kassa. Underlåtes detta, uppbäres årsafgiften genom
postförskott på vederbörande ledamots bekostnad.

§ 4. Ledamot erhåller kostnadsfritt de föreningens
ordinarie publikationer, som utkomma under den tid
han tillhör föreningen.

*

Stadgar erhållas afgiftsfritt vid rekvisition från
Föreningens byrå, Stockholm.

<i>Till Svenska Turistföreningens årsskrift finnas
välgjorda pärmar att tillgå, dels i klot à l kr.,
dels af papp med klotrygg -- s. k. välskt band --
à 75 öre. Årg. 1889, 1890, 1891 och 1893, 1894 äro
sammanförda i 2 band.

Ifyll hvad som önskas samt urklipp och insänd
nedanstående beställningssedel till närmaste bokhandel
(icke till S. T.-F:s byrå) eller direkt till

Wahlström & Widstrand,

6 Brunnsgatan, Stockholm.

Undertecknad beställer genom
.............. bokhandel

- direkt på postförskott - pr järnvägsefterkraf
- (det försändelsesätt som ej önskas torde
öfverstrykas).

... Pärm till S. T.-F:s årsskrift 1889/91 -- 1892 -- 1893/94
-- 1895 -- 1896 -- 1897 -- 1898 -- 1899 -- 1900 -- 1901 -- 1902 --
1903 -- 1904 à 1 kr.

... d:o     »           d:o           1889/91 --
1892 -- 1893/94 --
1895 -- 1896 -- 1897 -- 1898 -- 1899 -- 1900 -- 1901 -- 1902 --
1903 -- 1904 à 75 öre. (öfverstryk hvad som ej
önskas).

(tydligt namn och tydlig adress).
</i>
