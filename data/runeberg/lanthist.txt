<h2>LANTBRUKETS</h2>
<h1>HISTORIA</h1>

<table o>
<td c>VÄRLDSHISTORISK ÖVERSIKT AV LANTBRUKETS
OCH LANTMANNALIVETS UTVECKLING
<td c><i>av</i>
<td c><i>H. JUHLIN-DANNFELT</i>
<td c><small><i>PROFESSOR</i></small>
<td>
<td c>UTGIVEN MED STATSBIDRAG
</table>
<img></img>
<table o>
<td c>STOCKHOLM 1925<br>J. BECKMANS BOKFÖRLAG
</table>


<table o>
<td c>*
<td c>STOCKHOLM 1925<br>K. L. BECKMANS BOKTRYCKERI
<td c>*
</table>
<chapter name="Förord">
<h1>FÖRORD</h1>

<b>U</b>nder det att kulturhistorien i senare tid varit föremål för mycken
uppmärksamhet och talrika skildringar från detta område sett dagen,
så råder särskilt inom den svenska litteraturen ett motsatt förhållande
beträffande den gren av kulturhistorien, som avhandlar jordbrukets utveckling.
Vi sakna ännu fullständigt en sammanfattande framställning av detta ämne.

Denna brist framträdde för mig starkt under min verksamhet som lärare,
och jag började därför för länge sedan samla material till en svenska
jordbrukets historia. Det visade sig emellertid därvid, att det svenska
jordbrukets utveckling så nära sammanhänger med och varit så beroende av
motsvarande förhållanden i andra länder, att det ofta blev nödvändigt att
redogöra även för dessa. Så växte arbetet småningom ut till en allmän
jordbrukshistoria.

Då nu detta arbete, som skänkt sin författare många års i hög grad
intresserande sysselsättning, utlämnas till allmänheten, är jag väl medveten
om företagets vansklighet, särdeles för en på historiens område föga
bevandrad författare. Den uppenbara bristen, som saknaden av en
framställning av jordbrukets historia utgör i Sverige, där jordbruket haft och
har så stor betydelse och så många utövare, i förening med den erfarenhet,
jag själv haft under mitt arbete, om svårigheten att samla upplysningar i
detta ämne i en oerhört vidlyftig och delvis svåråtkomlig litteratur, hava
givit mig den vissa tron, att mitt arbete, trots sina otvivelaktigt stora
brister, dock skall kunna bliva till gagn.

En svårighet vid arbetets slutliga avfattning för offentliggörande har varit
tvånget att så mycket som möjligt sammanpressa framställningen till ett
omfång, som möjliggjorde arbetets utgivande och spridning. Detta har
naturligtvis haft till följd, att arbetet blivit mer tungläst, än det med en
bredare framställning kunde hava blivit. Tillika har härav
nödvändiggjorts att undvika i enskildheter gående redogörelser och jämförande
översikter över särskilda förhållandens utveckling i olika länder. Bristen i
dessa avseenden har jag sökt fylla dels genom talrika hänvisningar till
arbeten, där detaljuppgifter kunna hämtas, dels genom ett utförligt
sakregister, med vars hjälp läsaren kan finna material för jämförelser mellan
utvecklingen i olika tider och länder.

<i>FÖRFATTAREN</i>
</chapter>


<chapter name="Innehållsförteckning">
<h1>INNEHÅLLSFÖRTECKNING</h1>

<table>
<td 2><td r>Sid.
<td 2>INLEDNING<td r>1
<td>HUSDJURS OCH ODLADE VÄXTERS HÄRKOMST<td><tab><td r>3
<td 2><tab>Husdjur<td r>4
<td 2><tab>Odlade växter<td r>11
<td 2>LANTBRUKETS UTVECKLING I SKILDA LÄNDER<td r>25
<td 2>I. Forntiden och den gamla tiden<td r>25
<td 2><tab>Ostasien<td r>25
<td 2><tab><tab>Kina<td r>25
<td 2><tab><tab>Japan<td r>30
<td 2><tab>Egypten<td r>34
<td 2><tab>De semitiska folken. Babylonien. Kaldéen, Assyrien .......................<td r>39
<td 2><tab>Syrien och Palestina<td r>43
<td 2><tab>Arabien<td r>46
<td 2><tab>Karthago<td r>46
<td 2><tab>De indoeuropeiska folken<td r>47
<td 2><tab><tab>Ostindien<td r>47
<td 2><tab><tab>Medien. Persien<td r>49
<td 2><tab><tab>Grekland<td r>51
<td 2><tab><tab>Italien<td r>59
<td 2><tab><tab>Mellan-Europa i förhistorisk tid<td r>83
<td 2><tab><tab>Gallien<td r>85
<td 2><tab><tab>Germanien<td r>88
<td 2><tab><tab>Spanien<td r>92
<td 2><tab><tab>Brittannien<td r>93
<td 2><tab><tab>Öst-Europa<td r>94
<td 2><tab><tab>De skandinaviska länderna<td r>96
<td 2>II. Medeltiden<td r>105
<td 2><tab>Italien<td r>107
<td 2><tab>Det östromerska riket<td r>113
<td 2><tab>Den pyreneiska halvön<td r>114
<td 2><tab>Det frankiska riket<td r>116
<td 2><tab>Frankrike<td r>135
<td 2><tab>Tyskland<td r>145
<td 2><tab>Brittannien<td r>161
<td 2><tab>Östeuropeiska folk<td r>173
<td 2><tab>Finland<td r>178
<td 2><tab>De skandinaviska länderna<td r>180
</table>


<table>
<td>III. Den nyare tiden. 1500—1815<td r>219
<td><tab>Italien<td r>224
<td><tab>Spanien<td r>233
<td><tab>Frankrike<td r>236
<td><tab>Tyskland<td r>262
<td><tab>Schweiz<td r>287
<td><tab>Nederländerna<td r>295
<td><tab>Storbrittannien och Irland<td r>305
<td><tab>Ryssland<td r>333
<td><tab>Danmark<td r>341
<td><tab>Norge<td r>360
<td><tab>Sverige<td r>377
<td><tab>Finland<td r>426
<td><tab>Nordamerika<td r>437
<td>IV. Det rationella jordbrukets period. Efter den franska revolutionstiden .<td r>451
<td><tab>Italien<td r>474
<td><tab>Spanien och Portugal<td r>486
<td><tab>Frankrike<td r>491
<td><tab>Tyskland och Österrike<td r>515
<td><tab>Schweiz<td r>557
<td><tab>Nederländerna och Belgien<td r>573
<td><tab>Storbrittannien och Irland<td r>595
<td><tab>Ryssland<td r>632
<td><tab>Balkanländerna<td r>650
<td><tab>Danmark<td r>655
<td><tab>Island<td r>691
<td><tab>Norge<td r>692
<td><tab>Sverige<td r>714
<td><tab>Finland<td r>791
<td><tab>Nordamerikas Förenta Stater<td r>809
<td><tab>Canada<td r>831
<td><tab>Argentina<td r>837
<td><tab>Uruguai<td r>843
<td><tab>Peru<td r>845
<td><tab>Chile<td r>848
<td><tab>Brasilien<td r>850
<td><tab>Australien<td r>853
<td><tab>Nya Zeeland<td r>857
</table>

*
</chapter>



<chapter name="Illustrationer">
<h1>ILLUSTRATIONER.</h1>
<table>
<td r>Fig.<td><td r>Sid.
<td r>1.<td>Häst i spanska grottmålningar<td r>5
<td r>2.<td>Skalle av korthornad boskap<td r>6
<td r>3.<td>Skalle av korthuvad boskap<td r>6
<td r>4.<td>Skalle av uroxe<td r>6
<td r>5.<td>Skalle av bredpannig boskap<td r>6
<td r>6.<td>Skalle av obehornad boskap<td r>7
<td r>7.<td>Gammalkinesisk plog<td r>28
<td r>8.<td>Gammalegyptiskt krokårder<td r>35
<td r>9.<td>Hackning och årderkörning i Egypten<td r>35
<td r>10.<td>Egyptisk skära<td r>35
<td r>11.<td>Toppning av säd i Egypten<td r>36
<td r>12.<td>Egyptisk boskap, 2500 f. Kr.<td r>37
<td r>13.<td>Oxar av Zebutyp<td r>37
<td r>14.<td>Obehornad ko från Gammalegypten<td r>37
<td r>15.<td>Manfår från Gammalegypten<td r>38
<td r>16.<td>Svin från Gammelegypten<td r>38
<td r>17.<td>Vinthundar från Gammalegypten<td r>38
<td r>18.<td>Tax från Gammalegypten<td r>39
<td r>19.<td>Babylonisk såningsplog<td r>40
<td r>20.<td>Assyriska ryttare<td r>42
<td r>21.<td>Assyriska får<td r>42
<td r>22.<td>Assyriska getter<td r>43
<td r>23.<td>Ostindiskt krokårder<td r>48
<td r>24.<td>Gammalgrekiskt årder<td r>54
<td r>25.<td>Gammalgrekisk plog<td r>54
<td r>26.<td>Gammalgrekiskt kärrårder<td r>54
<td r>27.<td>Grekisk spetshund<td r>57
<td r>28.<td>Husurna från bronsåldern<td r>59
<td r>29.<td>Plöjning. Italiensk hällristning<td r>60
<td r>30.<td>Syditalienskt handårder<td r>61
<td r>31.<td>Romerskt sulårder (aratrum)<td r>69
<td r>32.<td>Romerskt krokårder<td r>69
<td r>33.<td>Peristylträdgård i Pompeji<td r>73
<td r>34.<td>Romerskt triumftåg<td r>76
<td r>35.<td>Svenskt krokårder från stenåldern<td r>97
<td r>36.<td>Plöjning med krok. Hällristning i Bohuslän<td r>98
<td r>37.<td>Plöjning med sulårder. Hällristning i Bohuslän.....<td r>98
<td r>38.<td>Husurna från bronsåldern i Skåne<td r>101
<td r>39.<td>Nordisk gästabudssal<td r>102
<td r>40.<td>Jordhacka av trä <td r>102
<td r>41.<td>Skära av brons<td r>102
<td r>42.<td>Skära av järn<td r>102
<td r>43.<td>Billspets av järn<td r>103
<td r>44.<td>Lie av järn<td r>103
<td r>45.<td>Medeltida slättby i Sachsen<td r>123
<td r>46.<td>Medeltida skogsby i Sachsen<td r>124
<td r>47.<td>Medeltida by i marsken<td r>125
<td r>48.<td>Medeltida vendisk rundby<td r>150
<td r>49.<td>Gammalsachsisk hjulplog<td r>154
<td r>50.<td>Gammalsachsiskt krokårder<td r>154
<td r>51.<td>Åkerjordens bearbetning. Olaus Magnus<tab><td r>209
<td r>52.<td>Sädesskörd. Olaus Magnus<td r>209
<td r>53.<td>Duhamel Dumonceau<td r>240
<td r>54.<td>Fransk växelplog i 18:e årh.<td r>248
<td r>55.<td>Franskt sulårder (araire) i 18:e årh.<td r>248
<td r>56.<td>Fransk rullharv i 18:e årh.<td r>249
<td r>57.<td>Chateauvieux såningsmaskin<td r>251
<td r>58.<td>Tegblandad by i Göttingen<td r>269
<td r>59.<td>Tyskt åkerbruk omkring 1700<td r>273
<td r>60.<td>Frankisk plog<td r>276
<td r>61.<td>Haken från Mecklenburg<td r>276
<td r>62.<td>Schweiziskt mejeri år 1705<td r>294
<td r>63.<td>Brabantsk plog före 17:e årh.<td r>300
<td r>64.<td>Jethro Tull<td r>314
<td r>65.<td>Th. W. Coke of Holkham<td r>315
<td r>66.<td>Arthur Young<td r>316
<td r>67.<td>John Sinclair<td r>317
<td r>68.<td>Rotherham plog<td r>319
<td r>69.<td>Bailey's plog<td r>319
<td r>70.<td>Cookes såningsmaskin<td r>320
<td r>71.<td>Cookes hästhacka<td r>320
<td r>72.<td>Fullers extirpator<td r>321
<td r>73.<td>Essex harv<td r>321
<td r>71.<td>Rob. Bakewell<td r>325
<td r>75.<td>Bröderna Colling<td r>330
<td r>76.<td>Rysk gaffelplog<td r>339
<td r>77.<td>Danska bondefrigörelsens män<td r>345
<td r>78.<td>Krokårder från Sjælland<td r>352
<td r>79.<td>Kärrplog från Jylland<td r>353
<td r>80.<td>Frederiksborgshäst<td r>355
<td r>81.<td>Norsk vestlandsby<td r>367
<td r>82.<td>Norskt sulårder<td r>368
<td r>83.<td>Norsk träplog<td r>368
<td r>84.<td>Falkenstens plog<td r>369
<td r>85.<td>Länkharv från Söndmör<td r>369
<td r>86.<td>Jonas Alströmer<td r>383
<td r>87.<td>Jacob Faggot<td r>394
<td r>88.<td>Brauners dikesplog<td r>401
<td r>90.<td>Dalaplog. 1747<td r>401
<td r>91.<td>Uppländsk stångplog<td r>402
<td r>92.<td>Finsk stockplog. 18:e årh.<td r>432
<td r>93.<td>Finsk kvistharv<td r>432
</table>



<table>
<td r>94.<td>Nordamerikansk indianby. 16:e årh.<td r>437
<td r>95.<td>Nordamerikanska kolonisters redskap.............<td r>444
<td r>96.<td>Websters nyodlingsplog<td r>448
<td r>97.<td>Louis Pasteur<td r>471
<td r>98.<td>Lombardisk plog. Början av 19:e årh.<td r>480
<td r>99.<td>Louis Grandeau<td r>500
<td r>100.<td>Percheron häst<td r>508
<td r>101.<td>Albrecht Thaer<td r>532
<td r>102.<td>Justus v. Liebig<td r>533
<td r>103.<td>Emil v. Wolff<td r>534
<td r>104.<td>Julius Kühn<td r>535
<td r>105.<td>Oscar Kellner<td r>535
<td r>105.<td>Hohenheim plog<td r>538
<td r>107.<td>Modern Ruchadloplog<td r>538
<td r>108.<td>Treskärig plog<td r>539
<td r>109.<td>Tysk kärrplog<td r>539
<td r>110.<td>Elektoral-merinobagge<td r>549
<td r>111.<td>Holsteinskt mejeri<td r>552
<td r>112.<td>Holsteinsk kärna<td r>552
<td r>113.<td>Ernst Laur<td r>560
<td r>114.<td>Edw. v. Freudenrcich<td r>563
<td r>115.<td> Rudolf Schatzmann<td r>566
<td r>116.<td>Nutida schweiziskt mejeri<td r>570
<td r>117.<td>Frisisk ko<td r>588
<td r>118.<td>Groninger ko<td r>589
<td r>119.<td>John B. Lawes<td r>605
<td r>120.<td>Henry Gilbert<td r>605
<td r>121.<td>Howards plog<td r>611
<td r>122.<td>Engelsk växelplog<td r>611
<td r>123.<td>Tennants grubber<td r>612
<td r>124.<td>Howards sicksackharv<td r>612
<td r>125.<td>Howards kedjeharv<td r>612
<td r>126.<td>Smiths hästhacka<td r>612
<td r>127.<td>Garrets hästhacka<td r>613
<td r>128.<td>Smiths hästräfsa<td r>613
<td r>129.<td>Crosskills vält<td r>613
<td r>130.<td>Cambridge vält<td r>613
<td r>131.<td>Garrets såningsmaskin<td r>614
<td r>132.<td>Hornsbys kastmaskin<td r>614
<td r>133.<td>Fowlers ångplog<td r>614
<td r>134.<td>Hackney 1900<td r>620
<td r>135.<td>Clydesdale-hingst 1900<td r>620
<td r>136.<td>Pedigree korthorn. 1900<td r>621
<td r>137.<td>Herefordko. 1900<td r>621
<td r>138.<td>Aberdeen-Angus tjur. 1900<td r>622
<td r>139.<td>Ayrshireko 1890<td r>622
<td r>140.<td>Jersey-ko 1900<td r>623
<td r>141.<td>Dishley får<td r>625
<td r>142.<td>Cheviot får<td r>625
<td r>143.<td>Shropshire får<td r>626
<td r>144.<td>Berkshiresvin<td r>627
<td r>145.<td>Stor-Yorkshirerassvin<td r>627
<td r>146.<td>Plan av by i nv. Ryssland<td r>635
<td r>147.<td>Plan av by i nv. Ukraina<td r>636
<td r>148.<td>E. Dalgas<td r>661
<td r>149.<td> N. J. Fjord<td r>668
<td r>150.<td>Bernh. Bang<td r>670
<td r>151.<td>Peter Nielsen<td r>676
<td r>152.<td>Angler kviga<td r>681
<td r>153.<td>Röd dansk mjölkboskap<td r>682
<td r>154.<td>Äldre dansk lantsvinras<td r>684
<td r>155.<td>Jutskt lantsvin. 1890-talet<td r>685
<td r>156.<td>Th. R. Segelcke<td r>687
<td r>157.<td>Jakob Sverdrup<td r>702
<td r>158.<td>Norsk östlandshäst 1901<td r>707
<td r>159.<td>Abr. N. Edelcrantz<td r>718
<td r>160.<td>Rob. v. Kræmer<td r>722
<td r>161.<td>Edw. Nonnen<td r>725
<td r>162.<td>Joh. Arrhenius<td r>725
<td r>163.<td>Hj. Nathorst<td r>726
<td r>164.<td>I. af Ström<td r>728
<td r>165.<td>Alex. Müller<td r>730
<td r>166.<td>H. v. Post<td r>731
<td r>167.<td>Paul Hellström<td r>732
<td r>168.<td>C. v. Feilitzen<td r>746
<td r>169.<td>Plog enligt Smalls modell<td r>751
<td r>170.<td>Ultuna plog<td r>751
<td r>171.<td>Arvika brytplog<td r>751
<td r>172.<td>Avance motorplog<td r>752
<td r>173.<td>Wibergs sladdharv<td r>752
<td r>174.<td>Självbindande skördemaskin<td r>753
<td r>175.<td>Svensk tröskmaskin omkr. 1800<td r>754
<td r>176.<td>Thermænius tröskverk<td r>754
<td r>177.<td>Thermænius kastmaskin<td r>754
<td r>178.<td>Alfa Laval mjölkningsmaskin<td r>754
<td r>179.<td>N. Hj. Nilsson<td r>757
<td r>180.<td>N. H. Nilsson-Ehle<td r>758
<td r>181.<td>Daniel Müller<td r>764
<td r>182.<td>Olof Eneroth<td r>764
<td r>183.<td>Erik Lindgren<td r>765
<td r>184.<td>Nils Hansson<td r>767
<td r>185.<td>Ardennerhingst. 1901<td r>768
<td r>186.<td>Gotlandsko. 1890<td r>771
<td r>187.<td>Korthornstjur. Import 1864<td r>771
<td r>188.<td>Svensk låglandsko<td r>772
<td r>189.<td>Skånsk Ayrshiretjur<td r>772
<td r>190.<td>R. S. B.-tjur<td r>773
<td r>191.<td>Fjällras-ko<td r>773
<td r>192.<td>Rödkulle-ko<td r>774
<td r>193.<td>Sigge Flach<td r>775
<td r>194.<td>Gotländskt lantfår. 1900 <td r>777
<td r>195.<td>Svenskt skogssvin 1840-talet<td r>778
<td r>196.<td>G. De Laval<td r>782
<td 2>197—198. De Laval separator 1878<td r>782
<td r>199.<td>Alfa Laval separator 1890<td r>783
</table>



<table>
<td r>200.<td>De Laval handseparator<td r>783
<td r>201.<td>Andelsmejeri 1920<td r>783
<td r>202.<td>Nils Engström <td r>784
<td r>203.<td>L. F. Rosengren<td r>784
<td r>201.<td>Chr. Barthel<td r>785
<td r>205.<td>H. Gebhard<td r>795
<td r>206.<td>H. P. Armsby<td r>817
<td r>207.<td>Oliver plog<td r>818
<td r>208.<td>Tallriksharv<td r>818
<td r>209.<td>Fjäderharv<td r>819
<td r>210.<td>Fjäderkultivator<td r>819
<td r>211.<td>Såningsmaskin<td r>819
<td r>212.<td>Husseys skördemaskin<td r>820
<td r>213.<td>Mc Cormicks skördemaskin<td r>820
<td r>214.<td>Självavläggande skördemaskin ........................<td r>821
<td r>215.<td>Slåttermaskin<td r>821
<td r>216.<td>Australisk merinobagge<td r>823
</table>

*
</chapter>



<chapter name="Inledning">
<h1>INLEDNING.</h1>

<b>C</b>ivilisationens utveckling har överallt i stora drag varit densamma.
Först hämtade människan sitt uppehälle uteslutande av de naturens
alster, som stodo henne till buds utan annat arbete än deras insamlande
eller fångst. Genom tämjande och skötsel av det ena djurslaget efter det
andra samt genom jordens bearbetning och odling av förut endast vilt
förekommande växter lärde hon sig sedan att skaffa sig en säkrare och
vanligen rikare tillgång på livsförnödenheter av allt mer ökad mångfald.
Härmed övergick hon från vildens till nomadens eller jordbrukarens
ståndpunkt. Det vanliga antagandet, att utvecklingen alltid gått över nomad- till 
åkerbrukare-ståndpunkten, är knappt riktigt, utan i många fall synes
bofasthet och jordens odling hava börjat lika tidigt som husdjursskötseln,
så att vissa folkstammar aldrig fört nomadens liv med ständigt fortgående
flyttning med sina hjordar.

Denna utveckling möjliggjorde en talrikare folkmängds uppehälle på ett
visst jordområde, ty »den mark, som kan föda en man på jakt, kan giva
hundra uppehälle genom beteshjordar och tusen som åkerbrukare». En
stadigvarande bosättning i grannlag och ett fast jordbruk äro också genom
de behov, de skapa, och de möjligheter, de bereda till deras tillfredsställande, 
särskilt behovet av gemensamma åtgärder för ägornas fredande och
stadganden om grannförhållanden, en förutsättning för en högre
civilisation. Jordbruket kan därför med skäl betecknas som civilisationens
moder.

Om denna utveckling har man från de avlägsna tider, dit historiens
ljus ej tränger, hämtat upplysning av sakliga och språkliga fornlämningar.

Beträffande jordbruket har forn- och språkforskningen sålunda lämnat
en mer eller mindre noggrann och i enskildheter gående kännedom ej blott
om denna närings ståndpunkt hos olika folk i olika tider utan även i många
fall om husdjurens och de odlade växternas slag och om det sätt, varpå
jorden bereddes för de senares odling.

Källorna för kunskapen om jordbruksnäringen i förhistorisk tid hava
i första rummet varit i jorden bevarade lämningar av människor, deras
bostäder, husgeråd och redskap, av deras husdjur och av växter, som de
odlat och använt till föda eller till beredande av sin klädnad.

De biologiska vetenskaperna ha härvid icke blott möjliggjort bestämmandet 
av de växt- och djurarter, av vilka lämningar påträffats, utan även
givit ledning för slutsatser angående de odlade växtformernas och de
tämda djurrasernas släktskap med varandra och härledning från vilda
former.

Den jämförande språkforskningen kan på samma sätt från ordrötter och
ordstammar hos besläktade folk såsom från språkliga fornlämningar 
möjliggöra slutsatser beträffande de föremål eller de verksamheter, orden 
beteckna. Då nämligen ett begrepp eller ord svårligen kan vara äldre än
den sak eller den verksamhet, som därmed betecknas, måste således ett
redskap, ett husdjur eller ett arbetssätt varit använt eller åtminstone känt
före särflyttningen av grenar av en folkstam, vilka hava samma ordstam
för att beteckna ifrågavarande begrepp.

Då sålunda språkforskningen visat, att de indoeuropeiska språken
innehålla ett avsevärt antal ord av samma rot betecknande jordens bearbetning, 
vissa odlade växter och husdjur, är man berättigad att därav draga
den slutsatsen, att det urfolk, varur dessa nu skilda nationer framgått, före
sin utgrening idkat åkerbruk och haft ifrågavarande växter och djur i
odling och som husdjur.<footnote>Beträffande de på den jämförande språkforskningen grundade slutsatser om olika 
folkstammars kulturs ålder och utveckling hänvisas till <sp>O. Schrader</sp>, Sprachvergleichung und 
Urgeschichte. Ed. 3 Jena 1907.</footnote>

Likaså då t. ex. samma redskapstyp, kroken eller spadplogen, som
bearbetade jorden med spetsen av en starkt lutande del, funnits hos alla
indoeuropeiska folk, såväl romare och greker, kelter och germaner som
hos de slaviska och iranska folken<footnote><sp>Braungardt</sp>. Die Urheimat der Landwirtschaft. Heidelberg 1912. Sid. 91, 212, 230.</footnote>, kan väl vara möjligt, att samma
behov hos olika folk framkallat samma medel för dess fyllande, men man
kan med stor sannolikhet häri se ett bevis för att den indoeuropeiska
folkstammen före sin splittring haft denna redskapstyp utbildad och sålunda
bedrivit ett, om ock ofullkomligt åkerbruk.

Genom sammanställning av de slutsatser, man kunnat draga av dylika sakliga
och språkliga fornlämningar samt av uppgifter i bevarade skrifter
från äldsta historiska tid, har man kunnat följa jordbrukets utveckling
tillbaka till tider, från vilka direkta skriftliga meddelanden om detsamma
saknas.

Från senare tider äro de litterära källorna till kunskap om jordbruket
mycket olika rikhaltiga och lättillgängliga beträffande olika folk och tider,
och en jämförande framställning av jordbrukets utveckling måste därför
bliva ojämn och delvis fragmentarisk.

*

</chapter>



möjliggöra slutsatser beträffande de föremål eller de verksamheter, orden 
beteckna. Då nämligen ett begrepp eller ord svårligen kan vara äldre än
den sak eller den verksamhet, som därmed betecknas, måste således ett
redskap, ett husdjur eller ett arbetssätt varit använt eller åtminstone känt
före särflyttningen av grenar av en folkstam, vilka hava samma ordstam
för att beteckna ifrågavarande begrepp.

Då sålunda språkforskningen visat, att de indoeuropeiska språken
innehålla ett avsevärt antal ord av samma rot betecknande jordens bearbetning, 
vissa odlade växter och husdjur, är man berättigad att därav draga
den slutsatsen, att det urfolk, varur dessa nu skilda nationer framgått, före
sin utgrening idkat åkerbruk och haft ifrågavarande växter och djur i
odling och som husdjur.<footnote>Beträffande de på den jämförande språkforskningen grundade slutsatser om olika 
folkstammars kulturs ålder och utveckling hänvisas till <sp>O. Schrader</sp>, Sprachvergleichung und 
Urgeschichte. Ed. 3 Jena 1907.</footnote>

Likaså då t. ex. samma redskapstyp, kroken eller spadplogen, som
bearbetade jorden med spetsen av en starkt lutande del, funnits hos alla
indoeuropeiska folk, såväl romare och greker, kelter och germaner som
hos de slaviska och iranska folken<footnote><sp>Braungardt</sp>. Die Urheimat der Landwirtschaft. Heidelberg 1912. Sid. 91, 212, 230.</footnote>, kan väl vara möjligt, att samma
behov hos olika folk framkallat samma medel för dess fyllande, men man
kan med stor sannolikhet häri se ett bevis för att den indoeuropeiska
folkstammen före sin splittring haft denna redskapstyp utbildad och sålunda
bedrivit ett, om ock ofullkomligt åkerbruk.

Genom sammanställning av de slutsatser, man kunnat draga av dylika sakliga
och språkliga fornlämningar samt av uppgifter i bevarade skrifter
från äldsta historiska tid, har man kunnat följa jordbrukets utveckling
tillbaka till tider, från vilka direkta skriftliga meddelanden om detsamma
saknas.

Från senare tider äro de litterära källorna till kunskap om jordbruket
mycket olika rikhaltiga och lättillgängliga beträffande olika folk och tider,
och en jämförande framställning av jordbrukets utveckling måste därför
bliva ojämn och delvis fragmentarisk.

*
</chapter>



<chapter name="Husdjurs och odlade växters härkomst">
<h1>HUSDJURS OCH ODLADE VÄXTERS HÄRKOMST.</h1>

<table>
<td c><i>Litteratur.</i>
<td><sp>Buschan, Georg.</sp> Vorgeschichtliche Botanik der Kultur- und Nutzpflanzen der alten Welt auf Grund prähistorischer Funde. Breslau 1895.
<td><sp>Braungardt, R.</sp> Die Urheimat der Landwirtsctiaft aller indogermanischer Völker an der Geschichte der Kulturpflanzen und Ackergeräthe nachgewiesen.
<td><tab>Heidelberg 1912.
<td><sp>De Candolle, Alph.</sp> L'origine des plantés cultivées. Paris 1883.
<td><sp>Hehn, V</sp>. Kulturpflanzen und Haustiere in ihrem Ubergang aus Asien nach Griechenland und Italien. 8. Aufl. Berlin 1911.
<td><sp>Keller, C.</sp> Die Abstammung der älteren Haustiere. Zurich 1902.
<td><sp>Pira, Ad.</sp> Studien zur Geschichte der Schweinerassen ins besondere derjenigen Schwedens. Inaug. Diss. Abdr. Zoolog. Jahrbiicher. Supplem. 10. Heft. 2.
<td><tab>Jena 1909.
<td><sp>Reinhardt, Ludw.</sp> Kulturgeschichte der Kulturpflanzen. Munchen 1911.
<td><sp>Schultz, Aug.</sp> Die Geschichte der Kultivierten Getreide I. Halle 1913.
</table>

<b>I</b>nom de stora skeden, vari man plägar indela kulturens utveckling, den
äldre och yngre stenåldern, bronsåldern och järnåldern, visas
lantbrukets utveckling tydligast genom de särskilda djur- och växtslagens
småningom skeende framträdande som husdjur och odlade växter samt i olika
kulturformer.

För den förhistoriska tiden har man att i främsta rummet hålla sig till
fornfynden, de vid boplatserna funna lämningarna, men därjämte även,
som ovan antytts, till förekomsten i olika språk av samma ordrot för
husdjur och odlade växtarter.

Att lämningar av ett visst husdjursslag eller en odlad växtart påträffats
vid en forntida boplats eller en beteckning för dem i ett folks äldsta
ordförråd, är dock intet bevis för att det folk, som använt boplatsen eller
språket, redan haft växten som odlad eller djuret som husdjur, utan det
är rätt vanligt, att man bland de äldsta lämningarna av människans
tillvaro funnit ben av djur, som då jagats som villebråd och först senare
tämts. Likaså kunna vid boplatserna funna frukter eller lämningar av
sådana hava insamlats från vildväxande plantor. Även kunna naturligtvis
namn för ett djur- eller växtslag hava funnits i språket, innan det blivit
tamt eller odlat, ehuru detta dock är föga antagligt beträffande växter,
vilka såsom sädesslagen i sitt vilda tillstånd icke äro särskilt
anmärkningsvärda  genom  sitt utseende  eller  nyttig  användning.

I en del äldre kulturlager har man sålunda påträffat ben av hästar, som
uppenbarligen äro lämningar av jaktbyte, och likaså synes antagligt, att
äpplen och andra frukter, som man funnit vid sten- och
bronsåldersboplatser, härröra från vilda träd och ej från odlade.



Först den regelbundna och talrika förekomsten av ben av en husdjurart
vid boplatser från en viss tidsålder kan tagas som bevis för att den hållits
som husdjur, och att så varit förhållandet, är påtagligt då, såsom vid
schweiziska pålbyggnader, man vid boplatserna påträffat även högar av djurets
träck.

Fynd av lämningar av husdjur och odlade växter vid gamla boplatser
visa också stundom, vilken sort, ras eller typ av djur- eller växtarten det
varit, och kunna sålunda lämna upplysning om dessa formers
härstamning och utveckling. Viktiga bidrag till denna kunskap hava även de
bilder lämnat, som finnas i gamla egyptiska, assyriska, romerska m. fl.
skulpturverk.

Man har varit benägen att förlägga husdjurens och de odlade växternas
likasom människornas ursprung till Asien, varifrån de ansetts hava spritt
sig till Europa.<footnote>Se t. ex. <sp>O. Montelius</sp>. Orienten och Europa, i Antikvar. Tidskr, för Sverige. 1905.</footnote> Detta är dock mindre antagligt i de fall, då en art
förekommit vild i Europa redan tidigare, än den börjat att hållas tam eller
odlas därstädes, särskilt då de äldsta fynden i Europa närmare
överensstämma med de europeiska vilda stammarna än med de asiatiska, såsom
förhållandet är med de flesta av våra husdjur. Det sätt, varpå de äldsta
lämningarna av husdjuren förekomma, i det att de, då de börja förekomma
på en viss antikvarisk nivå, först äro jämförelsevis fåtaliga och sedan
förekomma talrikare i ju yngre lager de nåträffas, talar också mer för, att man
småningom tamt djuret och allt mer allmänt hållit det som husdjur, än
för att det som tamdjur medförts av ett invandrande folk.

Antagligen ba våra husdjur tämts i olika länder, där de funnits vilda,
och att ett djurslag uppträder tidigare som husdjur i ett land än ett annat,
bevisar ej, att det förra är dess första urhem, likasom ej heller djurets vilda
förekomst i ett land, att djurslaget i fråga ej införts från ett annat som
tamdjur. — Detsamma  gäller  även om  kulturväxterna.

Då samma arter och former av husdjur och odlade växter förekomma
i olika länder, skall först lämnas en samlad framställning av de viktigare
husdjurens och kulturväxternas härkomst, innan jordbruket i de särskilda
länderna avhandlas.
</chapter>

<chapter name="Husdjurens härkomst och utveckling">
<h2>Husdjurens härkomst och utveckling.</h2>

<b>H</b>ÄSTEN. Massor av hästben, som påträffats i diluviala jordlager, visa,
att hästen i tiden närmast efter istiden förekom i stora skaror i
västra Europa. Teckningar av hästar (fig. 1) på väggarna i de märkliga
grottorna i Frankrike och Spanien, vilka anses härröra från samma tid, äro
också ojävaktiga vittnesbörd om att hästen var känd för de människor, som
då levde i sydvästra Europa. Troligen föreställa dessa bilder vilda hästar, ty
allt tyder på att grottornas bebyggare voro ett jägarefolk, som icke hade
några husdjur.

Förekomsten av samma ordstam för häst i de iranska och åtskilliga av
de europeiska språken (dock ej de slaviska) tyda på att hästen var känd







för den indoeuropeiska folkstammen före dess delning, och antagligen fanns
han vild även i Asien, vars ännu kvarlevande vilda häst, <i>Eqvus Przewalski,</i>
anses vara den vilda stamformen till de ponyartade hästslagen.

<img>Fig. 1. Häst i spanska grottmålningar.</img>
Antagligen har hästen
förekommit ursprungligt vild i större delen
av både Europa och Asien och tagits
i bruk som husdjur av olika folk
oberoende av varandra. De äldsta
lämningarna i forntida lager av
otvivelaktigt tama hästar uppträda senare
än sådana av övriga större husdjur
och härröra från senare delen av den
yngre stenåldern. Hos germanerna,
vilka voro rörliga och krigiska folk,
var hästen redan i äldsta tid, från
vilka säkra fornlämningar eller meddelanden finnas, ett viktigt husdjur, och
det samma var förhållandet med de folk, som i äldsta historiska tid levde i
trakterna mellan Kaspiska havet, Aral- och Balkasj-sjöarna, samt de i främre
Asiens bergstrakter levande assyrierna, under det att de sydligare boende
semitiska folkslagen först långt in i historisk tid synas hava börjat hålla
honom som husdjur.

<sp>A. Nehring</sp> har i Europas diluviala hästlämningar urskilt två olika
typer, en grövre, var. <i>robusta,</i> intill 155 cm. hög, med anlag för konvex
ansiktslinje (»ramskopf») samt en redan förut av <sp>Sanson</sp> uppställd, mindre
och spädare ras med rak ansiktslinje, båda med kraftiga ansiktsben samt
hög och bred panna. Därjämte har <sp>Nehring</sp> i hästben, funna i gravar från
brons- eller möjligen järnåldern trott sig finna en tredje typ, vilken varit
finare bygd, med långsträckt, smalt huvud och höga bakben. Denna typ
överensstämmer med de gamla folkens hästar i främre Asien och sydöstra
Europa, sådana de visas i bilder på forntida skulpturverk, varför han
betecknat den som den ariska typen.

Den grova diluviala typen anses vara ursprunget till nordvästra Europas
tunga låglandsraser, den småvuxna diluvialhästen, varav Przewalskis häst
möjligen är en vild kvarleva, till Europas olika småvuxna, rundformade
bergs- och ponyraser, och den ariska stepphästen till de orientaliska och
från dem härledda, "varmblodiga", hästarna.

ÅSNAN anses härstamma från vildåsnan i det inre Asiens stepptrakter
eller, den europeiska rasen, kanske från den afrikanska steppåsnan.<footnote><sp>Brehm</sp>, Thierleben. Säugethiere III,sid.59.</footnote>
Hon har sedan äldsta tid hållits som husdjur av egypterna och alla från
Asien härstammande folk, såväl semitiska som turkotatariska. Att döma
därav, att de indogermanska folken hava samhöriga ord för detta djur,
synas även de före sin uppdelning hava haft åsnan som husdjur.

Korsning av häst och åsna för avel av <i>muldjur</i> är känd från den äldsta
historiska tiden och bedrevs i synnerhet i Mindre Asien.

NÖTBOSKAP. Den tama nötboskapen synes efter de bevarade






fornlämningarna av densamma att döma hava tillhört flera olika typer, till vilka
de nutida raserna kunna hänföras.
<table o>
<td 2 c><big><b>SKALLAR AV NÖTBOSKAPSTYPER.</b></big>
<td><img>Fig. 2. Korthornad boskap enligt <sp>Keller</sp>.</img><td><img>Fig. 3. Korthuvad boskap enligt <sp>Keller</sp>.</img>
</table>

I de äldre lagren av de schweiziska pålbyggnaderna har man påträffat
ben av en späd boskap, med över ögonen bred panna, uppstående nackkam
och små, fina uppåtböjda horn. Denna typ, på grund av denna förekomst
betecknad som torvboskap, har man även trott sig igenkänna i från istiden
härrörande teckningar i grottor i södra Frankrike och Spanien. Den kallas
korthornad boskap, <i>Bos taurus brachyceros</i> (fig. 2), och anses hava varit
sydvästeuropas äldsta boskap och kvarleva i den nutida gråbruna
alpboskapen och Jerseyboskapen. Den närstående korthuvade boskapen,
<i>B. t. brachycephalus,</i> (fig. 3) vartill några enstaka alpraser föras, anses vara en
variation av den förra rastypen, uppkommen i Italien och därifrån spridd
till landet norr om alperna och den iberiska halvön (Keller).
<table o>
<td><img>Fig. 4. Uroxe enligt <sp>Keller</sp>.</img><td><img>Fig. 5. Bredpannig boskap enligt <sp>Keller</sp>.</img>
</table>

I något yngre lager i pålbyggnaderna och i lämningar från yngre
stenåldern i andra delar av Europa hava ben påträffats av den storvuxna, av
plan, rektangulär panna och rak nacklinje samt utåt-uppåt riktade horn
utmärkta uroxen, <i>B. t. primigenius,</i> (fig. 4) vilken fanns kvar vild i Europa


ända in i nyare tiden och anses kvarleva i sydöstra Europas steppboskap
och norra Europas behornade boskap.

I Skandinavien och England funna benlämningar av en grovvuxen
boskap, som till skillnad från den förra hade över ögonen bred, välvd panna
och något plattade, utåt-nedåt böjda horn med uppböjd spets, har betecknats
som bredpannig boskap, <i>B. t. frontosus</i> (fig. 5), och ansetts fortleva i de
storvuxna brokiga alpraserna.

<img>Fig. 6. Obehornad boskap enligt <sp>Arenander</sp>.</img>

Hornlös boskap finnes avbildad på gamla egyptiska minnesmärken och
omtalas av gamla tidens grekiska författare såsom förefintlig hos folken
kring Svarta havet. Skallar av dylik boskap ha också påträffats i en
egyptisk grav från 2150 år f. Kr., i stenålderslager av ett
schweiziskt pålbyggnadsfynd och i gamla boplatser
(Terpen) i Holland. Typen har uppställts som egen art,
<i>B. akeratos</i> (fig. 6), vilken t. o. m. förmodats vara Europas
ursprungliga boskap.<footnote><sp>Arenander, E. O.</sp> Studien über das ungehörnte Rindvieh., Inaugural Diss. Halle 1896 och Redogörelse för Ultuna lantbruksinstitut 1918 och 1923.</footnote> <sp>Nehring</sp> antager dock, att alla
dessa raser tillhöra uroxboskapen, varav de övriga skulle
vara genom domesticeringen förändrade former.

Zebu-boskap, <i>B. indicus</i>, även kallad puckeloxen på
grund av sin puckelartat upphöjda manke, har från äldsta
tid funnits i södra Asien, varifrån han spritt sig till
angränsande länder, och tros härstamma från den å
Sundaöarna viltlevande banteng, <i>B. sondaicus.</i> Det har
ifrågasatts, att den givit upphov till den ovan nämnda
torvboskapen.

BUFFELN, <i>B. bubalus,</i> har redan i förhistorisk tid
varit husdjur i södra och sydöstra Asien och infördes i
historisk tid till Europa, först till nedre Donauländerna
och därifrån av Longobarderna till Italien.

FÅR. Det tama fårets många former, vilka pläga sammanfattas under
namnet <i>Ovis aries</i> L., anses härstamma från flera olika vilda stamformer.

De äldsta europeiska lämningarna av får, påträffade i diluviala
jordlager och i sydeuropeiska stenåldersgrottor, synas överensstämma med den
i Medelhavsländerna hemmahörande, ännu på Sardinien kvarlevande
mufflon, <i>O. musimon.</i> Från detsamma anses det lilla kortsvansade
nordiska fåret härstamma.

I mellersta Europa uppträda tama får först under den yngre stenåldern,
men då ännu tämligen sparsamt, ett tecken till att de folk, som höllo dem,
ej voro nomader, vilka vanligen hava större hjordar. I bronsåldersfynd
äro de däremot talrikare. Dessa får, varav lämningar funnits såväl i
alptrakternas pålbyggnadslager som i grottfynd och i de boplatser i
Nordsjötrakterna, vilka kallas terpen, voro små, med getliknande skalle och horn
samt lång svans. Denna typ, som betecknats som torvfår, <i>O. aries palustris</i>
och anses kvarleva i Schweiz' Bündner-ras, skulle enligt <sp>Keller</sp> ha
uppstått genom korsning mellan en europeisk ras och det afrikanska

manfåret, vilket senare man trott vissa bilder i franska stenåldersgrottor
föreställa, ett antagande som dock synes föga troligt.

I från bronsåldern härrörande pålbyggnadslager i mellersta Europa
uppträder utan alla övergångar från det föregående en storvuxen, hornlös ras,
som kallats bronsfår, <i>O. aries Studeri,</i> från vilket det nordeuropeiska
marskfåret möjligen härstammar.

Mer sällsynt hava även påträffats lämningar av ett om merinofåren
erinrande slag med grova horn, vilket romarne senare införde till
Germanien i större antal. Denna ras liksom Sydeuropas Bergamofår och norra
Europas langsvansade lantfår har <sp>Keller</sp> velat föra tillbaka till västra
Asiens ännu vilt förekommande arkal-får, <i>O. Arkal.</i> I detta ser han
även stamformen till såväl de får, som finnas återgivna på assyriska
skulpturer (fig. 21) och antagligen voro husdjur hos de västasiatiska kulturfolken,
som också till de i Asien mycket spridda fettsvans- och fettstuss-fåren, <i>O.
steatopyga</i> och <i>platyura,</i> vilka tillhöra Västasiens stepper och höllos som
tamdjur i det gamla Egypten liksom enligt <sp>Herodotos</sp> hos araberna. Denna
ras skulle således enligt <sp>Keller</sp> hava givit upphov till flertalet av nutidens
fårraser, men den storvuxna asiatiska argali, <i>O. Argali,</i> vilken tidigare trotts
vara de europeiska fårens stamform, blott till Asiens övriga storvuxna fårslag.

Nordafrikas manfår, <i>O. tragelephas</i> (fig. 15), anses vara stamformen till
det gamla Egyptens får och några nutida afrikanska slag samt skulle, såsom
nyss antytts, möjligen ha ingått i det europeiska torvfåret.

GETTER. Även av den tama geten, <i>Capra hircus,</i> finnes ett flertal raser,
vilka antagas hava uppkommit av olika vilda arter.

I Europa ha de äldsta lämningarna av getter påträffats i yngre
stenålderslager i de schweiziska pålbyggnaderna. Liksom pålbyggnadsfolkets
övriga husdjur var deras get, kallad torvgeten, <i>C. hircus palustris,</i>
småvuxen, med svärdformiga horn, och synes närmast hava liknat mellersta
och norra Europas nutida småvuxna getslag, av vilka de brungrå
stenbockliknande anses utgöra den ålderdomligaste formen. Av ett mer storvuxet
slag ha ben påträffats i lämningar från den yngre stenålderns senare del
och från kopparåldern norr om alperna och i Medelhavsländerna. Denna
s. k. <i>kopparget</i> anses överensstämma med getbilderna på gammalgrekiska
och romerska mynt, och skall under romaretiden hava allt mer talrikt
spritts från Medelhavsländerna till trakterna norr om alperna.

De europeiska getraserna ha i allmänhet ansetts härstamma från den i
Kaukasusländerna och främre Asien vilt förekommande bezoargeten,
<i>C. œgagrus,</i> vilken även stenålderslämningar i södra Frankrike trotts
tillhöra. Emellertid har <sp>Augst</sp><footnote><sp>Augst, G.</sp> Abstammung und Herkunft d. mitteleuropäischcn Hausziegen. Heidelb. 1920.</footnote> påpekat, att hos europeiska getter finnas 2 i
avseende på hornformen olika typer: med svärdformiga, ej vridna horn,
f. <i>ensicornis,</i> och med snäckformigt vridna, f. <i>strepsicornis,</i> i båda formerna
med utåtböjda spetsar, under det att bezoargetens äro fullt parallella. Då
båda de nämnda formerna gå tillbaka till istiden och finnas, de förra hos
skandinaviska och tyska raser, de med snäckformiga horn hos
mellaneuropas och Medelhavsländernas raser, anser han dem tillhöra
ursprungligen skilda raser, den förra germanernas, den senare kelternas get.


Av utomeuropeiska slag anses Asiens och Afrikas småvuxna getraser
samt Mindre Asiens silkesbåriga Angoraget härstamma från bezoargeten,
den senare dock enligt andra från Himalaya-trakternas vilda skruvget,
<i>C. Falconeri,</i> som också anses som stamformen till de silkeshåriga Kashmir-
och Tibet-getterna.

De i assyriska bilder återgivna getterna (fig. 22) med hängande öron och
vridna horn liksom den i Syrien och Egypten förekommande Mambergeten
hänföras än till bezoar-, än till skruvgeten. Mambergeten och den mer
kortörade Nil-geten, <i>C. œgyptiaca,</i> förekomma avbildade på äldre egyptiska
skulpturer.

Östasiens getraser anses härstamma från den i Himalaya vildlevande,
skägglösa halv- eller får-geten, <i>C. jemlaica,</i> eller av korsning mellan denna
och skruvgeten.

SVIN. De äldsta fynden av ben av tamsvin i Mellaneuropa ha gjorts i
de schweiziska pålbyggnadernas yngsta stenålderslager. De tillhörde ett
småvuxet slag, vilket betecknats som torvsvin, <i>Sus palustris.</i> I något yngre
lager vid samma boplatser ha funnits ben av ett större slag, som kallats
hussvinet, <i>S. domesticus.</i> Av dessa anses det senare avgjort tillhöra det i
Europas skogar in i nutiden kvarlevande vildsvinets, <i>Sus scrofa,</i> typ, och
även ben av ett mindre slag av samma typ ha påträffats i nordtyska
fornlämningar. Torvsvinet anses däremot närmare överensstämma med
tamsvinen i Asien, som föras till en egen art, <i>S. indicus,</i> vilka skilja sig från
det förra bl. a. genom kort, bred, hög skalle och framåt divergerande
kindtandrader.

Då emellertid övergångar finnas mellan dessa olika typer samt
torvsvinets avvikelser från hussvinet äro sådana, som pläga följa med det tama
tillståndet, ha senare forskare ansett dem tillhöra samma art, <i>S. scrofa.</i><footnote><sp>Much</sp>, s. 258. <sp>Nehring</sp> i Zeitschr. f. Ethnologie 1888, s. 181. <sp>Pira</sp> i Zool. Jahrbücher. Supplem. 10, s. 400.</footnote>

Däremot synas det syditalienska eller romerska samt det ungerska
krushåriga svinslaget snarare tillhöra den indiska typen, vilken även
förekommit vild i Afrika. En i Portici funnen antik bronsbild visar denna typs
karaktärer,<footnote><sp>Prosch</sp>, Faarets og Svinets Avl og. Pleie. 1872.</footnote> och även i Egypten och Asien har tamsvinet från förhistorisk tid
tillhört densamma.

Svinet förekom i äldre historisk tid huvudsakligen i skogstrakter men
ej på stepperna och saknades sålunda hos nomadfolken i Osteuropa och
främre Asien samt hölls föga hos de semitiska folken. I norra och
mellersta Europa fanns tamsvin av både torv- och hussvinstypen in i senaste tid,
då den förra undanträngdes dels av storvuxnare lantsvin av den senare, dels av
förädlade slag av hussvinet, uppblandat med romanska och kinesiska svin.

HUND. Stenåldersfolken i Europa hade en hund av spetstyp, vanligen
betecknad som torvhund, <i>Canis familiaris palustris.</i> Den anses av <sp>Keller</sp>
härstamma från den Kaukasiska schakalen, <i>S. aureus,</i> vilken antages
tidigare hava haft stor spridning i Europa. Nutidens spetsar anses också hava
samma härkomst.





I Europas bronsålderslager ha lämningar av en annan hundras,
bronshunden, påträffats, vilken likasom nutidens fårhundar, collies och pudlar,
enligt <sp>Keller</sp>, torde härstamma från Indiens varg eller landga, <i>C. pallipes.</i>

Samme författare hänför de gamle babyloniernas och assyriernas
långhåriga dogg, grekernas berömda molosshund samt nutidens S:t Bernhards-
och New-Foundlands-raser till den i det inre Asien levande Tibetvargen,
<i>C. niger,</i> såsom stamform. Det gamla Egyptens vinthund likasom nutidens
vinthundar, hjort- och varghundar samt taxar (fig. 17, 18) tros hava
uppkommit av den abessiniska vargen eller walgia, <i>C. sinensis,</i> och som den i
Asien spridda pariahundens stamform uppgives Afrikas schakalvarg, <i>C. anthus.</i>

Emellertid har gentemot antagandena om detta olikartade ursprung av
den gamla världens hundar <sp>Th. Studer</sp> antagit dem vara varieteter av
en fordom vida spridd vild art.

De amerikanska indianernas och eskimåernas hundar anses härstamma
från den nya världens prairie-varg eller coyot, <i>C. latrans.</i>

Huru med dessa förmodade härledningar ock må förhålla sig, är
uppenbart, att de talrika nutida hundraserna i regel uppkommit genom upprepade
korsningar.

KANINENS hemland anses vara sydvästra Europa och norra Afrika, och
den omtalas som tam av gamla tidens grekiska och romerska författare.

FJÄDERFÄ. Tamhöns, <i>Gallus domesticus,</i> anses härstamma från de
på Java vilt förekommande bankivahönsen och höllos hos alla asiatiska
och europeiska kulturfolk som husdjur redan i förhistorisk tid, hos de
europeiska från bronsåldern. Av det förhållandet, att de keltiska och
germanska orden för höns äro av annan rot än de grekiska och latinska, har
man dragit den slutsatsen, att tamhönsen kommit till folken norr om
alperna på annan väg än över Medelhavsländerna.

FASANER tillhöra Asien, där 3 arter förekomma: den vanliga fasanen,
<i>Phasianus colchicus,</i> vilken lever vild i Kaukasien och trakterna kring
Kaspiska havet, varifrån den enligt sagan skall hava medförts till Grekland
på argonauternas tåg, guldfasanen, <i>Ph. pictus,</i> samt silverfasanen,
<i>Ph. nychtenterus,</i> båda de senare från Kina, varifrån de införts till Europa.

PÄFÅGEL, <i>Pavo cristatus,</i> härstammar från Indien, varifrån han skall
hava förts till Europa vid Alexander den stores härnadståg.

DUVOR voro vanliga tamdjur hos de gamla semitiska folken, hos vilka
de betraktades som en symbol för naturlivet och fruktbarheten (gudinnan
Istar). Även hos egypter och romare höllos duvor i stort antal. Husduvan,
<i>Columba Palumbus,</i> som först omtalas av <sp>Herodotos</sp>, anses härstamma
från den i gamla världens kontinenter allmänna vilda klippduvan,
<i>C. livia.</i> Även den i gamla världen mycket spridda turturduvan, C. turtur,
hölls av Medelhavsländernas folk tam.

ANKAN, <i>Anas boschas,</i> förekommer vild i Europa och Asien och har
antagligen blivit husfågel hos de flesta bofasta folk vart för sig, när, är
dock ej känt.

GÅSEN, <i>Anser cinereus,</i> härstammar också säkerligen från Europas och
Asiens vildgås och var husfågel redan i förhistorisk tid, långt förr än ankan.


KALKONEN, <i>Meleagris gallopavo,</i> var vid Amerikas upptäckt allmän i
denna världsdels skogar, och infördes till Spanien och Frankrike i början
av  16:e århundradet.

BIET, <i>Apis mellifica,</i> är inhemskt i gamla världens olika delar, och
redan i förhistorisk tid var dess honung en viktig hushållsartikel. När bin
först började hållas tama, är ej känt.

SILKESMASK. Silke begagnades redan av Medelhavsländernas gamla
kulturfolk, men det land varifrån det hämtades, var okänt av de grekiska
och latinska författarna. Det infördes från Ostasien, där silkesodling var
allmän redan i förhistorisk tid.

Enligt sägnen infördes silkesmaskägg och frön av den vita
mullbärsbusken år 551 av två munkar från Indien till Konstantinopel, och härifrån
spreds silkesmask- och mullbärsodlingen vidare i Europa.
</chapter>

<chapter name="De viktigaste odlade växternas härstamning och tidigare odling">
<h2>De viktigaste odlade växternas
härstamning och tidigare odling.</h2>

<b>D</b>e flesta av våra åkerbruksväxter och många av de ekonomiskt viktigare
trädgårdsväxterna hava varit odlade redan i förhistorisk tid, men i
många fall råder ovisshet om vilka deras vilda urformer varit. Då man icke
påträffat någon vild växtform, som med säkerhet kan angivas som
stamform till ett odlat växtslag, kan det bero på, att ursprungsformen är utdöd
eller att den, ehuru förefintlig, dock icke ännu upptäckts av vetenskapen,
men orsaken kan också vara, att arten under årtusendens odling förändrats
så, att dess samhörighet med den vilda stamformen icke utan vidare är
tydlig. Ovissheten kan dock numera ofta tack vare den ökade insikten
om växternas variation och om ärftlighetslagarna mer eller mindre säkert
lösas genom odlings- och korsningsförsök.

VETE har jämte korn och hirs hos flertalet av den gamla världens folk
hört till de första sädesväxterna och i regel varit den förnämsta av dessa.
Kulturspråken hava urgamla ord för vete, vilket plägar särskilt betecknas
som gudarnas gåva, och av dess olika huvudformer går flertalet tillbaka
till förhistorisk tid.

Talrika äldre uppgifter finnas om vildväxande vete. Odysseen omtalar
det från Sicilien, <sp>Herodotos</sp> från Mesopotamien, <sp>Strabon</sp> från Indien,
och <sp>Diodoros</sp> från Sicilien anför en sägen, att <sp>Osiris</sp> funnit det i
Syrien. De gamla hänvisningarna till främre Asien som vetets
ursprungsland hava i senare tid så till vida bekräftats, att två varandra närstående
former av enkornvete, vilka sammanfattats under benämningen <i>Triticum
monococcum œgilopioides</i>, påträffats dels i Mindre Asien, Syrien,
Mesopotamien, Assyrien och Persien (f. <i>thaoudar),</i> dels i Balkanländerna (f.
<i>boeotica).</i> Därjämte har man funnit ett tvåkornvete, <i>Tr. dicoccoides,</i> i Syrien,
Palestina och Persien. Dessa vilda former avvika visserligen från de
odlade en- och två-kornveteformerna genom smärre korn och så bräcklig
axspindel, att axet vid mognaden sönderfaller av sig själv, men dessa
karaktärer äro vanliga hos vilda former och minskas och försvinna vid odling.







Däremot ha inga vilda former påträffats av vare sig egentlig spelt eller
av någon av vetesorterna med naken kärna. Av dessa stå dock hård-,
tjock- och polskt vete så nära till tvàkornvetet, att de med stor sannolikhet
äro kulturformer av detta,<footnote><sp>Aug. Schultz</sp>, anf. arb. s. 15.
</footnote> och då spelt och vanligt vete på grund av
lättheten av fruktbar korsning med tvåkornvete måste anses nära besläktat
med detta, är det icke oantagligt, att de uppkommit genom variation av
denna underart, men långt tillbaka i den förhistoriska tiden, ty såväl
vanligt som tjockvete ha varit i odling redan under denna. Man har sålunda i
mellaneuropeiska och italienska pålbyggnader i yngre stenålderslager
påträffat såväl ett borstlöst vanligt vete, <i>T. antiqvorum,</i> som ett kubb-, ett
tjock- och två- och enkorn-vete. Även i andra europeiska stenåldersfynd
ha vanligt och enkornvete påträffats. Bestämningen av de särskilda
naken-fröiga sorterna är dock ganska oviss. Vanligt och kubb-vete synas hava
varit de allmännast odlade sorterna under den yngre stenåldern, varemot
uppgiften om vetes förekomst i lager från den äldre stenåldern knappt anses
pålitliga.

Enkorn- och tvåkorn-vete ha anträffats i mellaneuropeiska
pålbyggnaders kulturlager från senare delen av den yngre stenåldern men egentlig
spelt först i bronsålderslager och då blott i ett enda ax. Då dess odling i
äldre historisk tid var förhärskande över övriga veteslag i de nedre
Donauländerna och längre norrut väster om Elbe, är troligt, att spelt tidigare
odlats där än i de västra alpländerna, dit allemannerna, vilkas huvudsäde det
var, anses hava medfört det från sitt tidigare hem i östra Europa.<footnote><sp>Aug. Schultz</sp>, ant. arb. I, s. 41.</footnote>

Från den äldsta historiska tiden och övergången till denna finnas talrika
underrättelser om vetes odling. I Kina skall det hava odlats redan före
mitten av 3:e årtusendet f. Kr., och då endast vanligt vete, <i>Tr. vulgare,</i>
förekommer i detta land, synes antagligt, att övriga veteformer ej heller tidigare
odlats där, dit vete antagligen medförts vid invandringen från
Centralasien, där kubbvete odlats sedan äldsta tid.

I främre Indien odlades vete vid tiden för ariernas invandring. I främre
Asien odlades sedan gammalt kubb-, hård- och tjockvete samt en- och
tvåkorn i de varmare, egentlig spelt i de svalare trakterna.

I Egypten går odlingen av såväl vanligt som tjockvete antagligen tillbaka
till 4:e årtusendet f. Kr., och även hårdvete är möjligen här urgammalt. I
övre Egypten odlades ett speltvete, antagligen tvåkorn, mest. Gamla
testamentets kussemet<footnote>II Moseb. IX, 32 Es. XXVIII, 25.</footnote> antages hava varit denna art eller enkorn.<footnote><sp>Buschan</sp>, anf. arb., s. 23, 25.</footnote>

Äldre grekiska författare omtala <i>olyra</i> och <i>zea,</i> vilka båda anses ha varit
sorter av tvåkorn, det i Mindre Asien odlade tiphe, antagligen, enkorn, vilket
också påträffats i fornlager i Troas, samt naket vete, antagligen liksom i
Egypten både vanligt och tjockvete.

Romerska författare omtala också flera vetesorter. <i>Far</i> eller <i>far adoreum,</i>
både rött och vitt, antagligen den äldst förhärskande sorten, <i>arinca,</i> och det



i Campanien odlade zea voro antagligen tvåkorn. Av nakenfröiga sorter
omtalas <i>triticum,</i> ett glasigt borstvete och det borstlösa siligo. Egentlig spelt
synes icke ha odlats i det gamla romerska Italien, men antagligen var det
från Pannonien införda vetet en sådan sort. <sp>Plinius</sp> omtalar även ett
vete med grenigt ax, antagligen det senare s. k. mirakelvetet, <i>Tr. turgidum
composition.</i>

Ingen av de nu nämnda sorterna kan bestämt identifieras som hårdvete,
<i>Tr. durum,</i> men det avviker så föga från övriga sorter med naken kärna, att
det först i senare tid urskilts från dem. <sp>Dodoens</sp> angav i 16:e
århundradet detsamma ss. odlat i Spanien och på Canarieöarna, <sp>Desfontaines</sp>,
(år 1798) vid Nordafrikas atlantkust.

Polskt vete, <i>Tr. polonicum,</i> omtalas först år 1619 av <sp>Bauhin</sp> och
<sp>Cherler</sp> i Historia plantarum universalis och uppgives vara odlat i
Polen, Spanien och Balkanstaterna. Det infördes på 1700-talet i Thüringen
och Schweiz, där dess odling dock  snart övergavs.

RÅG odlades icke i äldre tid hos något av de gamla kulturfolken. Inga
äldre lämningar av detsamma ha påträffats i Ostasien, Egypten, Grekland,
Italien eller västra Europa. De äldsta fornfynden därav ha skett i sydöstra
Europa (Mähren och Schlesien) i kulturlager från övergången mellan brons-
och järnåldern.<footnote><sp>Schultz</sp>,  anf.  arb. I,  s. 75.</footnote> De historiska uppgifterna visa också, att råg tidigast
förekommit i östra Europa (Balkan- och Svartahavsländerna) samt angränsande
delar av Asien. Där förekomma också några vilda rågformer, som pläga
sammanfattas under namnet <i>Secale montanum,</i> och skilja sig från den
odlade rågen huvudsakligen genom smärre korn och vid mognaden
sönderfallande ax. Dessa och särskilt den fleråriga formen S. anatolicum
anses därför som den odlade rågens vilda stamform, och dess odling skulle
då ha från dessa trakter spritt sig väster- och norrut med utvandrande folk
av keltisk, slavisk, finsk och germansk stam.

Denna uppfattning finner även stöd i språkliga förhållanden. Varken
semitiska, sanskrit eller iranska språk hava något ord för råg. Det latinska
secale uppgives vara av keltiskt ursprung (<sp>L. Reynier</sp>). A andra sidan
hava germanska, slaviska och finska språk besläktade ord för råg.

Av allt detta synes antagligt, att rågen först odlats av sydöstra Europas
skytiska och tatariska folk samt genom slaver och kelter spritts till
germanerna. På detta sätt fördes odlingen ut över Europa, och råg var
redan under den romerska kejsartiden en viktig kulturväxt i Centraleuropa
och en exportvara därifrån till andra delar av det romerska riket. Under
medeltiden blev råg Tysklands, Nederländernas och småningom
Skandinaviens  huvudsakliga  brödsäd.

KORN har i allmänhet ansetts härstamma från en i Kaukasustrakterna,
västra Asien och norra Afrika vildväxande, tvåradig form, <i>Hordeum
spontaneum.</i> Mot denna uppfattning talar det förhållandet, att det i äldsta tid
odlade kornet övervägande tillhört de sexradiga formerna.

I senare tid har man påträffat den nämnda formen vild i Palestina
växande i blandning med det ovan (sid. 11) nämnda tvåkornvetet, och då

de dessa båda arter närstående, odlade vete- och kornformerna påträffats
blandade i egyptiska forngravar och de sålunda möjligen i gamla tider odlats
som blandsäd, skulle det ju tyda på antagligheten, att dessa båda vilda
vete- och kornsorter äro stamformerna till de odlade. Man har emellertid
funnit också en kornform, som bildar en övergång mellan två- och sexradigt
korn dels vildväxande i Kurdistan dels sporadiskt förekommande i södra
Frankrike, dit den antages hava inkommit med säd från Asien. Denna
form <i>H. ischnatheram</i> har förmodats vara stamformen till de sexradiga
sorterna.

Huru härmed må förhålla sig, så ligger de odlade kornsorternas
utbildning långt tillbaka i tiden, då redan de äldsta fynden av korn, från den
yngre stenåldern, äro 6-radiga sorter, nära överensstämmande med denna
formgrupps nuvarande  karaktärer.

Samtliga de tre huvudformerna, två-, vanligt sexradigt och stjärnkorn
hava påträffats i de schweiziska pålbyggnaderna i lager från den yngre
stenåldern,<footnote><sp>Lubbock</sp>. L'homme préhistorique I, s. 204. <sp>Schultz</sp>, anf. arb. I, s. 103.</footnote> av tvåradigt dock blott ett enda ax, under det att stjärnkorn
uppträder i två former, en mera storkornig, H. Polystichum f. dcnsum och
en smakornig, tätaxig f. <i>sanctum,</i> som överensstämmer med nutidens
vanliga stjärnkornform, <i>H. Polystichum</i> f. <i>pyramidatum,</i> vilken synes
hava varit det allmännast odlade kornet under äldsta tid även i det övriga
Europa.

Samma stjärnkornform synes också hava varit förhärskande under
brons- och järnåldern liksom under den äldsta historiska tiden. I
egyptiska fornlämningar från 5:te dynastien har såväl stjärn- som vanligt korn
anträffats. Stjärnkorn finnes avbildat å mynt från flera grekiska städer i
Syditalien. <sp>Theofrastos</sp><footnote>Historia plantarum VIII. 4.</footnote> omtalar även tvåradigt samt svart korn. I
Italien odlades i första århundradet efter Kr. enligt <sp>Columella</sp> mest
6-radigt korn men även »hästkorn» <i>(H. canthcridum),</i> vars form är okänd,
och tvåradigt, galatiskt korn.

Småningom synes stjärnkornet allt mer ha undanträngts av vanligt
sexradigt. Tvåradigt spreds av romarne norr om alperna och blev där i
åtskilliga länder det mest odlade. Inom den tvåradiga gruppen kan det
tät-axiga först påvisas hos <sp>Haller</sp> (1776), påfågelskorn <i>(zeocriton)</i> hos
<sp>Bock</sp> (1539). Skallöst korn har sedan gammalt förekommit här och var.

HAVRE har bland våra viktigare sädesslag senast tagits i odling. De
egyptiska och semitiska folken odlade den ej, antagligen ej heller de ariska,
då något ord för havre ej finnes i sanskrit. De grekiska, latinska, keltiska,
germanska och slaviska språken ha särskilda namn-stammar för detsamma,
vilket tyder på, att havres odling börjat självständigt i de mest skilda delar
av Europa.

Grekiska författare (<sp>Theofrastos</sp>, <sp>Dioscorides</sp>, <sp>Galenos</sp><footnote>De aliment. I, 14.</footnote>
omtala <i>bromos,</i> som anses beteckna havre, som odlat i Mindre Asien men ej i
Grekland. <i>Plinius</i> omtalar dock en grekisk havre, vilkens korn icke
avfalla, som odlad i blandning med baljväxter till kreatursfoder. Äldre
latinska författare (<sp>Varro</sp>, <sp>Cato</sp>) omtala ej havre eller blott som ogräs, men
senare synes den enligt <sp>Columella</sp> hava varit en vanlig foderväxt, varav
kärnan användes även till medicinskt bruk.

I länderna norr om alperna har havre påträffats i fornfynd först från
brons- eller järnåldern, men på <sp>Plinii</sp> tid var havregröt en vanlig
folkföda hos germanerna.

De vanliga havresorterna, som plägat uppdelas i risp- och plymhavre,
anses ha uppkommit av den' vildväxande flyghavren, <i>A. fatua.</i> Plymhavre
synes vara en senare form, omtalad först i <sp>Buxbaums</sp> Aufzählung der
Pflanzen der Gegend von Halle (1721). Till samma stamform föres även
den i Kina allmänt odlade skallösa havren, A. nuda, som först omtalas av
<sp>Lobel</sp> och <sp>Dodoens</sp> i 16:e århundradet.

Purrhavre, <i>A. strigosa,</i> och korthavre, <i>A. brevis</i> härledas från de vid
Medelhavets och Atlantens kuster vildväxande <i>A. barbafa.</i> Havren i
Medelhavsländerna anses vara en särskild form, <i>A. byzantina,</i> uppkommen av den i
dessa trakter vildväxande <i>A. sterilis.</i>

HIRS hör jämte vete och korn till de äldsta sädesslagen hos de mest skilda
folk. Då frukterna av de olika arter, som betecknas med detta namn, äro
varandra så snarlika, att arten av de funna lämningarna av hirs ofta ej säkert
kunnat bestämmas, och den ej heller tydligt angives i äldre skriftliga
meddelanden om odling av hirs, råder någon ovisshet i detta avseende.

I de schweiziska pålbyggnaderna har man funnit hirskorn av såväl
vipphirs, <i>Panicum miliaccum,</i> som kolvhirs, <i>P. italicum</i>; i de norditalienska
pålbyggnaderna liksom i skandinaviska fynd från den yngre stenåldern
endast av den förra arten. Hirs synes enligt uppgifter hos äldre
författare hava varit i odling hos alla av dem omtalade folk i Asien, från Kina
till Mindre Asien, Mesopotamien och Syrien, i Egypten, länderna kring
Svarta havet och nedre Donau, Grekland, Italien, Gallien, Iberiska halvön
och Britannien. Mest synes vipphirs hava varit odlad men antagligen även
kolvhirs.

Den vilda stamformen till den förra arten är ej känd; kolvhirs anses
härstamma från <i>Panicum viride,</i> vilken förekommer som ogräs vida kring i
Asien, Europa och Asien, dock ej i Ostindien, varifrån Linné uppgiver
kolvhirs härstamma. Arten anses hava tagits i odling i förhistorisk tid i
östra Asien och Ostindien och odlingen därifrån hava spritts över
Svartahavstrakterna till Europa.

Även morhirs (sorgho, durrah), <i>Sorghum vulgare,</i> som i nutiden odlas
huvudsakligen i Afrika, Ostindien och Kina, men även något i Europa,
anses redan i gammal tid ha odlats i dessa länder och Egypten och vara den
av Plinius<footnote>Hist. nat. XVIII 55.</footnote> omtalade 6 fot höga hirs, som under hans tid skall hava införts
från Indien, liksom den av Hesekiel (IV:9) omtalade hirsen (dochan). Det
har dock framhållits, att möjligen härmed avsetts negerhirs, <i>Pennisetum
spicatum</i> eller sockerhirs, <i>Andropogon saccharatum,</i> om  vilka båda  arters
ursprung från Afrika, Indien eller Kina olika meningar uttalats. Enligt
<sp>Körnicke</sp> och <sp>Werner</sp> (Handb. I, 300) är den i många länder som ogräs
förekommande <i>Andropogon halepensis</i> den vilda stamformen till morhirs.

RIS, <i>Oryza sativa,</i> är ursprungligt vildväxande i södra Asien och odlades
i Indien redan före den ariska invandringen. <sp>Strabon</sp> omtalar det som
odlat även i Baktrien, Babylonien, Susiana och nedre Syrien. Även i Kina
anses det som inhemskt, men då det icke påträffats vildväxande där, är mer
antagligt, att det införts dit från Indien. Det synes ej hava odlats i det gamla
Egypten, men enligt <sp>Strabon</sp> odlades det av garamonterna söder om
Carthago. I Europa har det antagligen införts först av araberna i 8:e
århundradet till Spanien och i det 9:e till Sicilien.

MAJS, <i>Zea Mays,</i> som européerna vid sin ankomst till den nya världen
funno i allmän odling, överfördes år 1520 till Spanien, varifrån den fördes
till Frankrike (1535), Italien (1560), Sydtyskland och Ungern. Dess odling
har sedan spritts till alla delar av jorden, där dess fordran på värme kan
tillfredsställas. Namnet turkiskt vete, som använts i Frankrike och
Tyskland, tyder på ett antagande, att majs kommit från sydöstra Europa, vilket
dock lika som förmodanden, att den i förhistorisk tid oHlats i Egypten,
Ostindien och Ostasien, saknar grund.

ÄRTER. Av släktet <i>Pisum</i> är den brokblommiga, <i>P. arvense,</i> inhemsk i
Medelhavsländerna men odlades ej där i äldre tid, under det att den
vitblommiga, <i>P. sativum,</i> vilken ej är känd som vild, antagligen odlats i Italien,
Grekland och alpländerna redan i förhistorisk tid. Frön av densamma ha
anträffats i bronsålderslager vid pålbyggnader i Schweiz och Savojen.
Likaså ha vitblommiga ärter sedan gammalt odlats i Egypten och Indien, varifrån
de i senare tid torde hava införts i Kina. Däremot synes den icke ha odlats
av gamla tidens semiter.

I den klassiska litteraturen förekommande uppgifter om <i>Pisum</i> och
åtskilliga andra baljväxter äro dock osäkra beträffande den art de avse.

LINSER, <i>Ervum lens,</i> antages vara ursprungligt inhemsk i västra Asien
och Medelhavsländerna, och de gamla namn, med vilka arten betecknas i
semitiska, romanska och slaviska språk, göra det antagligt, att den tidigt
varit i vidsträckt odling. Dess frön ha anträffats i yngre stenålderslager i
Schweiz och Italien och i norditalienska pålbyggnader från bronsåldern.
Linser odlades allmänt i det gamla Egypten, hos de semitiska folken (Esaus
ärtvälling!), i Grekland och Italien.

VICKER, <i>Vicia sativa,</i> anses härstamma från den i Medelhavstrakterna
vildväxande <i>V. angustifolia.</i> Den omtalas som odlad hos romarne först vid
tiden  omkring  Kristi födelse.

KIKÄRT, <i>Cicer arictinum,</i> anses härstamma från orienten, och då den har
namn i sanskrit, har den antagligen varit odlad tidigt hos de ariska folken.
Om den i de homeriska sångerna omtalade erebinthos betecknat denna art
eller vanliga ärter, är ovisst, likaså om den odlades av de semitiska folken
och de gamla egypterna. I Italien och på den iberiska halvön var den tidigt
i  odling.

TRÄDGÄRDSBÖNOR, <i>Phaseolus vulgaris,</i> ha tidigare antagits
härstamma från Ostindien och vara den av greker och romare odlade dolichos

och phaseolus. I senare tid har den uppfattningen gjorts gällande, att denna
art likaväl som rosenbönan, <i>Ph. multiflorus,</i> är kommen från den nya
världen och införd till Europa först under den nyare tiden.

ÅKERBÖNAN, <i>Faba vulgaris,</i> uppgives hava anträffats vildväxande söder
om Kaspiska havet och norra Afrika. Frön av densamma ha funnits i sten-
och bronsålderslämningar i Schweiz, Ungern, Italien, Spanien och Mindre
Asien. Arten odlades i äldsta tid i Syrien, Arabien, Egypten, Grekland, Italien,
Gallien (där den enligt <sp>Plinius</sp> var vardagsmat).

LUPINER härstamma från Orienten (enligt <sp>De Candolle</sp>) eller även
från Medelhavsländerna. Greker och romare odlade allmänt lupiner
(antagligen både <i>L. albus</i> och <i>L. hirsutus)</i> såväl till grönfoder och gröngödsling som
fröna till människo- och djurföda. Den gula lupinen, <i>L. luteus,</i> synes hava
kommit i odling senare.

SOJABÖNAN, <i>Glycine hispida,</i> är inhemsk i Ostasien, där den sedan
gammalt varit en viktig kulturväxt.

BOVETE, såväl vanligt, <i>Fagopyrum esculentum,</i> som det tatariska, <i>F.
emarginatum,</i> härstamma från Sibirien och Ostasien. Den förra arten anses
hava införts till Europa senast på 1500-talet, dels över Turkiet, dels över
Nordafrika och Spanien, varom dess benämningar i olika språk <i>(frumentum
turchicum,</i> grano sarraceno, blé sarrasin, Heidekorn och det finska tattari)
erinra. Det tatariska bovetet infördes på 1700-talet över Ryssland, men har
aldrig fått någon avsevärd spridning i Europa.

SOCKERRÖR, <i>Saccharum officinarum,</i> antages härstamma från sydöstra
Asien. <sp>Herodotos</sp> omtalar saccharum såsom växande i Indien, men det
är ovisst, om därmed syftades på sockerröret. Enligt sägnen skall det hava
blivit bekant för Europa genom Alexander den stores indiska tåg (326 f. Kr.)
och hava införts till Kina i 3:e århundradet e. Kr. Araberna förde odlingen
först till Egypten och sedan vidare till Sicilien och södra Spanien, där
odlingen hade stor betydelse ända tills konkurrensen från de amerikanska
kolonierna gjorde odlingen mindre lönande.

LIN. Alla indoeuropeiska språk hava ordet lin eller härledningar därav,
vilket tyder på, att växten eller spånadsämnet var känt för dem före dessa
folks åtskiljande. Då germanska och skandinaviska språk hava även andra
ord för lin, nämligen flachs (flax), hör (hoar) och tone (gotiska), så har
man gissat, att dessa äro ord bevarade från äldre språk, brukade före
germanernas spridning i Europa. Finnarna hava sina särskilda ord för lin
(peilana, aiwina), vilket anses som bevis för att de kände linet före sin
beröring med sina indoeuropeiska grannar.

Allt detta tyder på lins urgamla odling hos de olika kulturfolken. Fynd
av linfrö ha också gjorts i fornfynd i Egypten från 13:e—14:e århundradet
f. Kr. och i schweiziska och italienska pålbyggnader. I Kina anses lin hava
införts i senare tid.

De i de egyptiska fornfynden påträffade linfröna synas hava tillhört den
i nutiden vanliga, odlade arten, <i>Linum usitatissimum,</i> men de schweiziska
och italienska fynden den i Medelhavsländerna vildväxande <i>L.
angustifolium.</i> Det vanliga linet är ej känt i säkert vilt tillstånd, men då endast

denna art förekommer, vare sig odlad eller förvildad, i sydvästra Asien, där
odlingen  antagligen  varit  äldre  än  i  Medelhavstrakterna,  synes  det
antagligt, att odlingen av denna art är ursprunglig och undanträngt
angustifolium-arten i de trakter, där denna förut varit odlad.

HAMPA, <i>Cannabis sativa,</i> finnes vild i Asien från norra Sibirien till det
Kaspiska havet och omtalas i kinesiska skrifter från äldsta tid. Dess ordrot
finnes i alla indoeuropeiska och semitiska språk. Skyterna<footnote><sp>Herodotos</sp> IV, 73-75.</footnote> odlade den i det
5:e århundradet f. Kr., dock endast för fröens skull, vilka innehålla ett
narkotiskt ämne. Hos romarne odlades den först omkring 100 år f. Kr.,
men den kom ej där i allmän odling. Antagligen har arten först börjat odlas
i Ost- och Centralasien och odlingen därifrån spritts till Europa. I norra
Europa odlades den av slaverna förr än i Tyskland.

BOMULL. Den örtartade <i>Gossypium herbaceum</i> är inhemsk i Indien 
och odlades där, då den genom Alexander den stores tåg dit blev bekant
för Europa. I Palestina odlades den på gamla testamentets tid<footnote>Krön. B. IV. 21.</footnote>, och i
Egypten anses den ha införts under persernas välde (omkr. 525 år f. Kr.). Den
buskartade <i>G. arboreum,</i> vars hemland är Afrikas heta trakter, odlades
enligt <sp>Theofrastos</sp> och <sp>Plinius</sp> i övre Egypten. En tredje art <i>G.
barbadense</i> är inhemsk i norra Amerika.

SESAM, <i>Sesamum orientale,</i> odlades i stor omfattning i det gamla
Babylonien för sina oljerika fröns skull. I Indien, varifrån växten anlses
härstamma, torde den också varit odlad sedan äldsta tid. Däremot är det
tvivelaktigt, om uppgifterna hos <sp>Theofrastos</sp> och <sp>Dioskorides</sp> om
dess odling i Egypten avse denna växt, ty några lämningar av densamma
äro ej påträffade i detta lands gamla gravar, ej heller några bilder. I gamla
testamentet finnes sesam ej nämnd, men däremot i talmud med samma namn,
som den bär i Arabien.

JORDNÖT, <i>Arachis hypogæa,</i> härstammar från Sydamerika och
överfördes i 16:de århundradet till den gamla världen.

KÅLSLÄKTET, <i>Brassica,</i> med alla dess olika odlade former, vilka Linné
sammanfattade i arterna <i>B. napus, B. oleracea</i> och <i>B. rapa,</i> är efter allt att
döma av europeiskt ursprung. Ingen av dem synes nämligen hava varit
odlad hos något av Asiens gamla kulturfolk eller hos egypterna, och i
sanskrit lär icke finnas något ord för hithörande växter. Däremot
innehålla såväl de grekiska och latinska som slaviska, keltiska, germanska och
iberiska språken åtskilliga namn för dem. Grekiska och latinska författare
omtala också flera olika odlade former, såsom de grekiska <i>krambe,</i>
<i>kaulion, rafanos</i> och <i>rapys,</i> samt de latinska <i>crambe, brassica, napus, rapa</i> och
<i>rapacia,</i> utan att man dock säkert kan avgöra, vilken form i varje fall avses.
Antagligen odlades hos greker och romare huvudsakligen bladkålsorter,
vilka anses härstamma från den vid västra Europas kuster vildväxande
<i>B. oleracea.</i> Möjligen betecknade grekernas <i>rapys</i> och latinarnes <i>rapa</i>
rovan, vars odling anses gå tillbaka till förhistorisk tid i norra Europa.
Kålroten anses härstamma från den vid Nordsjökusterna och sydöstra 
Sveriges kusttrakter vildväxande kålrapsen eller Gotlandsrovan, <i>B. napus.</i> De
första tydliga uppgifterna om denna visa, att den odlades i Tyskland,
Holland och de skandinaviska länderna på 17:e och 18:e århundradena. Dess
engelska namn Swedish turnip eller swede och dess franska rutahaga
(»rotabaggar») tyda på, att sorten först i senare tid införts till dessa båda land
från Sverige. När de för sina oljerika frön odlade raps- och rybsformerna
och de olika trädgårdsformerna av <i>B. oleracea</i> uppkommit, är ej känt.

RÄTTIKA och RÄDISA, <i>Raphanus sativus,</i> äro kulturformer av
åkerrättikan, <i>Raphanus raphanistrum.</i> De synas hava varit odlade i det gamla
Egypten och åtminstone rädisan i Kina, varifrån denna form av Linné m. fl.
trotts härstamma. Åkerrättikan finnes emellertid ej vild i Ostasien,
varför det är troligt, att båda de odlade formerna härstamma från Västasien,
där åkerrättikan finnes vild.

Den av <sp>Plinius</sp> omtalade <i>armoracia,</i> som odlades i Svartahavsländerna,
anses hava varit rättika.<footnote><sp>De Candolle</sp>. Origine des plantes, s. 27.</footnote>

PEPPARROT, <i>Nasturtium</i> l. <i>Cochlearia armoracia,</i> finnes vild eller
möjligen förvildad i åtskilliga länder, mest i Europas östra delar, varifrån den
antagligen i odlad form spritts till övriga länder.

BETA, <i>Beta vulgaris,</i> växer vild i Medelhavstrakterna och österut till
Persien, men då namn för denna växt ej finnes vare sig i sanskrit eller
hebreiska och de europeiska språken hava flera olika namn för densamma,
synes den hava tagits i odling i jämförelsevis sen tid. Möjligen kunna
avbildningar på gamla egyptiska monument avse betan i stället för, som
vanligen antages, rättikan. Den odlades hos grekerna i både svarta
(mörkröda) och vita sorter <i>(teulion melan, leukon);</i> grekerna använde både blad
och rot. Likaså hörde svarta, vita och blåröda <i>(coccinocaulion)</i> till
romarnes köksväxter. Den omtalas sedan som odlad i Frankrike, Tyskland och
England på 1700-talet. Sedan tysken Marggraf år 1747 påvisat vitbetans
sockerhalt, fick den användning till sockerberedning och förädlades till
former med högre sockerhalt, sockerbeta, var. <i>saccharifera.</i>

MOROT, <i>Daucus carota,</i> växer vild i större delen av Europa och Asien.
Frö av densamma ha påträffats vid pålbyggnader i Schweiz, vilket dock ej
säkert visar, att pålbyggnadsfolket odlade den. Emellertid tyder det
förhållandet, att samma ordrot förekommer i dess germanska och slaviska
namn på att den varit allmänt känd och beaktad före dessa folkslags
åtskiljande. Det av <sp>Theofrastos</sp> och <sp>Dioskorides</sp> använda
namnet <i>stafylinos</i> (= druvliknande) tyder på att det varit någon sort med
violettfärgad rot, om morot eller beta, är ovisst. Romarne brukade
moroten säkert som rotfrukt och odlade den i flera sorter; kejsar
Tiberius säges sålunda ha fått en sort från Germanien, en annan från
Kreta. Från mitten av medeltiden omtalas mest gula morötter, av <sp>Petrus
Crescentius</sp> på 1300-talet dock även röda, vilka först på 1800-talet
synes ha blivit de vanligaste som matrötter, under det att de gula och vita
mest användes till kreatursfoder.<footnote>Tidskr. för  Planteavl, Bd  XV. 1908, s. 417.</footnote>



PALSTERNACKA, <i>Pastinaca sativa,</i> är också inhemsk i Europa och tidigt
odlad. Frö av densamma har påträffats i pålbyggnadsfynd i Schweiz
tillsammans med morotsfrö. Den synes ofta ha förblandats med morot hos äldre
tiders författare. <sp>Dioskorides</sp> skilde den dock under namnet
<i>elafoboskon</i> (= hjortfoder).

POTATIS, <i>Solanum tuberosum,</i> har den europeiska odlingen erhållit från
Amerika. Den odlades vid den nya världens upptäckt i västra Sydamerika,
där den ock förekom vild, men den omtalas icke från Nordamerika förr än
i samband med dess införande till Europa. Den uppgives ha införts av den
engelske upptäcktsresanden <sp>Walter Raleigh</sp> till Irland år 1584 och av
amiralen <sp>Francis Drake</sp> till England år 1586 från Virginien, men hade
troligen redan tidigare förts från Sydamerika till Spanien och
Italien, där växten enligt <sp>Clusius</sp> år 1588 odlades så allmänt, att den
»åts som rovor». Från dessa länder spreds den till det övriga Europa, men
kom till följd av en allmän misstro från folkens sida blott långsamt i allmän
odling. Namnet potatis fick växten på grund av likheten med batater,
<i>Ipomæa Batatas,</i> vilken från sitt hemland i Centralamerika införts till
Spanien, där den fanns odlad år 1601.<footnote><sp>Clusius</sp>, II. 77.</footnote>

JORDÄRTSKOCKA, <i>Helianthus tuberosus,</i> vilken liksom övriga arter av
samma släkte tillhör Nya världen, infördes från Nordamerikas östra
kustländer eller, enligt andra uppgifter, från Brasilien till Europa omkring år
1600 och kom snart i allmän odling därstädes.

LÖK har redan i förhistorisk tid varit ett viktigt födoämne hos vitt skilda
folk och tillika använts som läkemedel och till rituellt bruk.

RÖDLÖK, <i>Allium Cepa,</i> har sålunda, efter vad både forn- och
språkforskningen visat, varit använd hos många skilda folkslag i förhistorisk
tid. Den har sitt eget skrivtecken i kinesiskan och namn i sanskrit,
hebreiska och den gamla egyptiskan. I Egypten omtalas den redan omkring
3,600 år f. Kr. som ett omtyckt födoämne. <sp>Homeros</sp> omtalar också
rödlök <i>(kromyon).</i> Inga tecken till att denna art brukats i Europa i
förhistorisk tid finnas eljes.

Även VITLÖK, <i>A. sativum,</i> synes på liknande grunder hava odlats redan
i förhistorisk tid i Ost-, Syd- och Västasien samt norra Afrika.

SCHALOTTENLÖK, <i>A. ascalonicum,</i> som anses vara en kulturform av
<i>A. Cepa,</i> har man trott sig igenkänna i gammalegyptiska bilder och den
omtalas av <sp>Theofrastos</sp> (omkr. 300 år f. Kr.). För sannolikheten av dess
odling i förhistorisk tid talar, att den har eget namn i sanskrit.

PURJO, <i>A. porrum,</i> är anträffad i gammalegyptiska gravar och avbildad
å monument.

Alla dessa arter anses härstamma från Central- eller främre Asien, och
vitlök skall hava funnits vildväxande på Kirgis-steppen. Samtliga odlades de
hos gamla tidens greker och romare. Dock är det ovisst, om romarnas
<i>porrum</i> var vår purjolök. <i>Porrum sectivum</i> liksom grekernas <i>skorodon
schiston</i> har trotts beteckna gräslök.


GURKVÄXTER. Såväl den i tropiska Afrika inhemska <sp>vattenmelonen</sp>, 
<i>Citrullus vulgaris,</i> som <sp>flaskkurbits</sp>, <i>Cucurbita lagenaria</i>, och
<sp>melon</sp>, <i>Cucumis melo,</i> vilka båda anses härstamma från Indien, odlades
i det gamla Egypten och antagligen, liksom den ävenledes från Ostindien
stammande <sp>gurkan</sp>, <i>Cucumis sativus,</i> även i övriga Medelhavsländer sedan
förhistorisk tid, ehuru de olika gamla namnens motsvarighet mot de
särskilda arterna är osäker.

KRONÄRTSKOCKOR, <i>Cynara Scolymus,</i> och <sp>kardoner</sp>, <i>C. cardunculus,</i> 
antagas härstamma från samma, i Medelhavsländerna ursprungligt
vilda art. Om de gamla författarnas <i>scolymus</i> (<sp>Dioskorides</sp>), ascalia
(<sp>Theofrastos</sp>) och <i>spondylium</i> (<sp>Galenus</sp>) var den ena eller den
andra av de båda varieteterna, är ovisst.

SPENAT, <i>Spinacia oleracca,</i> anses härstamma från Orienten och hava
införts till Europa av araberna.

En stor mängd av de vanliga kryddväxterna såsom persilja, dill, selleri,
kummin, spiskummin, koriander, anis och fänkol omtalas hos gamla tidens
författare och användes av de gamla kulturfolken i Medelhavstrakterna,
om odlade eller endast vildväxande, är i de flesta fall ovisst.

TOBAK odlades allmänt i Amerika vid européernas ankomst, den vanliga 
tobaken, <i>Nicotiana Tabacum,</i> i de östra delarna, bondtobak, <i>N. rustica,</i>
i Mexico. Den infördes 1560 till Portugal, varifrån det franska sändebudet
<sp>Nicot</sp>, efter vilken växten fick sitt latinska namn, sände den till
Frankrike. Sedan spreds växten såsom snus och rökverk liksom dess odling
hastigt över Europa, till en början trots kraftigt motstånd från myndigheternas 
sida, men småningom blev den välkommen som ett viktigt
skatteobjekt.

HUMLE, <i>Humulus lupulus,</i> förekommer vild i hela Europa och Asien
utom Indien och Kina. Den nämnes ej av de gamla grekiska författarna.
<sp>Plinius</sp> omtalar Lupus salictarius som en grönsak, — vilket givit
anledning till en förmodan, att romarne åto humleskott likasom sparris. Som
odlad omtalas humle första gången i ett donationsbrev av <sp>Pipin</sp> år 768.
I Tyskland synes humle ha kommit i allmän odling i 14:e, i England först
i 16:e århundradet.

LUCERN, <i>Medicago sativa,</i> växer ursprungligt vild i alla delar av västra
Asien, och uppgives hava införts till Grekland under perserkriget (år 470 f.
Kr.). Härpå tyder dess namn <i>herba medica.</i> I Grekland blev den en viktig
odlad foderväxt, vars odling därifrån spreds till Rom och vidare inom det
romerska riket, bl. a. till Spanien, där den senare blivit känd under det
arabiska namnet alfalfa.

KLÖVER, <i>Trifolium.</i> De vilda arterna av detta släkte ha säkerligen
tidigt beaktats som goda foderväxter. De gamla grekernas lotos torde ha
betecknat ej blott alla i deras land växande klöverarter utan även andra
klöverliknande växter. Till odling anses rödklöver och vitklöver först ha
upptagits under medeltiden i norra Italien och i Spanien, varifrån deras
odling sedan, spreds i övriga delar av Europa, men möjligen kan odlingen ha
börjat självständigt även i andra länder.


ÄPPLETRÄD, <i>Pyrus malus,</i> är inhemskt i Europas och västra Asiens
tempererade trakter, och frukter av detsamma ha påträffats redan i
pålbyggnadslager från bronsåldern. Dessa härstamma dock antagligen från
vilda träd, och om tiden, då äppleträdet började odlas, finnas inga säkra
bevis. De romanska språken ha annan ordstam för äpple än den för
germaner, slavoletter och kelter gemensamma, vilket talar mot att det
indogermanska urfolket skulle använt äpplen. Även anses det ovisst, om det
grekiska <i>mela</i> åtminstone hos äldre författare betecknat äpple. I Mindre
Asien anses äppleodlingen urgammal; därifrån lärde sig romarne konsten
att ympa fruktträden, och därifrån hämtade de flera sorter. <sp>Dioskorides</sp> 
omtalar 3 sorter (mela), men <sp>Plinius</sp> ett stort antal, och på hans
tid var odlingen av äpplen mycket omfattande i Italien.

Jämte den vanliga vildapeln, <i>Pyrus malus,</i> finnas andra vilda apelarter,
från vilka åtskilliga nutida äppelsorter anses härstamma. Sådana äro den
i Kaukasien vildväxande <i>P. pumila,</i> från vilken paradis- och doucinäpplena
anses härstamma, det sibiriska <i>P. prunifolia,</i> som också uppgives som
paradisäpplenas ursprung, m. fl.

PÄRONTRÄD, <i>Pyrus communis,</i> finnas vildväxande inom samma
område som äpple, och ha liksom detta påträffats i lämningar vid
bronsåldersboplatser norr och söder om alperna. Olikheten i olika indoeuropeiska
språks namn på päron talar för att de tagits i odling efter de indoeuropeiska
folkens utvandring, men de voro tidigt odlade både i Grekland och Italien.
Även andra arter än <i>P. communis</i> anses som stamform till nutida
päronsorter, särskilt <i>P. nivalis,</i><footnote><sp>De Candolle</sp>, s. 185.</footnote> <i>P. persica,</i> antagen stamform till
<sp>bergamotter</sp>, <i>P. cordata Desv.</i> och <i>P. elœagnifolia,</i> samtliga inhemska i främre Asien.

PLOMMONTRÄD. Båda de hithörande vilda arterna <i>Prunus insititia</i> och
<i>P. domestica</i> äro inhemska i främre Asien, det förra även i Europa, emedan
kärnor av detsamma funnits i kulturlager från den äldre stenåldern vid
Maz d'Azil i s. Frankrike samt i pålbyggnadsfynd från den yngre sten- och
från bronsåldern i Schweiz och Italien. Äldre grekiska författare omtala
en sort, <i>myxa</i>, som odlades i Mindre Asien och flera sorter, under namn av
<i>kokkymelon</i>, i Grekland redan 300 år f. Kr. Från Grekland och Mindre
Asien spreds plommonodlingen till Italien och vidare därifrån över det
romerska rikets europeiska provinser.

KÖRSBÄR, såväl sötkörsbär <i>Prunus avium</i> som surkörsbär <i>P. cerasus,</i> äro
ursprungligen vilda i trakterna kring Kaspiska och Svarta haven, den förra
även i Grekland och Italien. Kärnor av den senare hava påträffats i den
nyssnämnda grottan vid Maz d'Azil i Frankrike samt i schweiziska och
norditalienska pålbyggnader från yngre stenåldern och bronsåldern. I Grekland
omtalas odlade körsbär redan av <sp>Theofrastos</sp> (i 4:e årh. f. Kr.). Äldre
romerska författares uttalanden om körsbär passa bäst in på <i>Pr. avium,</i> men
<sp>Vergilius</sp> omtalar<footnote><sp>Georg.</sp>, II. 17.</footnote> körsbärsträd som skottskjutande, vilket tydligen
syftar på <i>Pr. cerasus.</i> Berättelsen, att <sp>Lucullus</sp> år 64 f. Kr. införde, cerasus
från Pontus, torde därför hava haft avseende på någon särskild förädlad sort.


VINRANKAN, <i>Vitis vinifera,</i> är inhemsk i västra Asiens tempererade delar
och har tidigt odlats hos alla västra Asiens och Medelhavsländernas folk.
Lämningar av druvor ha även påträffats i bronsålderslager vid pålbyggnader
i Italien och Schweiz. I Egypten går dess odling tillbaka åtminstone till
femte dynastiens tid (2,600 år f. Kr.), och i hieroglyfiska texter omtalas
flera sorter av vin.

MULLBÄRSTRÄDET odlades redan i äldsta tid i främre Asien och
Medelhavsländerna. De olika sorter, som omtalas, såsom svarta, egyptiska,
taggiga, tillhörde antagligen den svartfruktiga sorten <i>Morus nigra,</i> vilken var
inhemsk i Asien från Kina till Indien och Persien. Vita mullbär, <i>M. alba,</i>
skola hava införts till Europa från Ostasien först i 6:e århundradet.

KRUSBÄR, <i>Ribes grossularia,</i> samt röda och svarta VINBÄR, <i>R. rubrum</i>
och <i>R. nigrum,</i> äro inhemska i Europas tempererade trakter men synas hava
tagits i odling först i 16:e århundradet.

HALLON och BJÖRNBÄR, <i>Rubus idæus</i> och <i>fruticosus,</i> äro inhemska i
så gott som hela Europa samt i Kaukasien och Mindre Asien. Kärnor av
båda hå påträffats i kulturlager från den yngre sten- och bronsåldern i
Italien och Mellaneuropa. Björnbär omtalas som trädgårdsväxt i det gamla
Grekland.

TRÄDGÅRDSSMULTRON hava uppkommit genom korsning av de
amerikanska arterna <i>Fragaria chilensis</i> och <i>virginiana,</i> vilka ha större frukter
än de europeiska smultronarterna. De infördes på 1500- och 1600-talen till
Europa, där en mängd olika »jordgubb»-sorter frambragts.

OLIVTRÄDET, <i>Olea europæa,</i> odlades redan i äldsta tid i Mindre Asien,
Palestina, Syrien, Egypten och Arabien, där dess vilda form <i>v. oleaster</i> är
inhemsk. Däremot odlades det ej i Eufrat-Tigris-området. Det odlades
tidigt på de grekiska öarna men på det grekiska fastlandet enligt <sp>Herodotos</sp>
först omkr. år 500 f. Kr. Till Italien torde det ha spritts från Grekland eller
av fenikerna. I Spanien ha olivkä.rnor påträffats i lämningar från den yngre
stenåldern.

VALNÖTSTRÄDET, <i>Juglans regia,</i> anses härstamma från Central- och
Västasien, varifrån dess odling tidigt spritts i kringliggande länder. I
trakterna kring Svarta havet var det allmänt odlat, under den gamla tiden, i
Grekland omtalas det av <sp>Theofrastos</sp> (i 4:e förkristna årh.) som odlat,
romarna lärde känna det under konungatiden och tillskrevo det persiskt
ursprung, samt torde hava spritt det till alptrakterna. I Kina är det känt som
odlat först omkring år 150 f. Kr.

KASTANJETRÄDET, <i>Castanea vesca,</i> är inhemskt i de norra Svarta havs-
och Medelhavsländerna samt Ungern och har antagligen tidigt tagits i odling
i dessa. Till länderna norr om Alperna har det troligen först av romarna.

ORANGER, <i>Citrus aurantium,</i> anses ursprungligt vilda och tidigt odlade i
Kina (apelsin = kinesiskt äpple) och Indien. Till Medelhavsländerna fördes
den bittra sorten möjligen av araberna i 9:e årh., den söta möjligen från
Kina på 1300-talet och mandariner först på 1800-talet.

CITRON, <i>Citrus medica,</i> härstammar från Indien, varifrån dess odling i
förhistorisk tid spreds till Medien (därav namnet medica) och Mesopotamien.


Det omtalas av <sp>Theofrastos</sp> (i 4:e årh. f. Kr.) men infördes troligen
först senare i odling i Grekland och Italien, i vilket senare land trädet var
allmänt odlat i 4:e årh. e. Kr. (<sp>Palladius</sp>). Detta var den s. k.
cedratcitronen. Den vanliga citronen, <i>var. limonum,</i> infördes först i 10:e årh. till
Medelhavstrakterna av araberna.

PERSIKETRÄDET, <i>Amygdalus persica,</i> är inhemskt och sedan gammalt
odlat i Kina, varifrån det torde hava införts till Persien och därifrån till
Grekland och Rom först i tiden närmast efter Kr. f. Det finnes nämligen ej
vilt i västra Asien, har intet namn i sanskrit, omtalas ej i äldre skrifter (t. ex.
<sp>Xenofons</sp> om Persien)  och ej i det romerska riket före kejsartiden.

APRIKOSTRÄDET, <i>Armeniaca vulgaris,</i> som också är inhemskt och tidigt
odlat i Kina, förekommer däremot vilt även i sydvästra Asien från Indien till
Kaukasus. Dess latinska namn angiver, att det införts till Europa från
Armenien.

MANDELTRÄDET, <i>Amygdalus communis,</i> som är inhemskt i
Mesopotamien och Turkestan samt växer förvildat i Grekland och Sicilien, odlades
redan tidigt i främre Asien och Grekland, men i Italien först efter Catos tid.<footnote>Plin. lib. XVI. 22.</footnote>

FIKONTRÄDET, <i>Ficus carica,</i> är inhemskt i västra Asien och nordöstra
Afrika och odlades redan i förhistorisk tid i Egypten, Arabien och Syrien,
men i Babylonien, Medien och Persien först senare än i Grekland (<sp>Xerxes</sp>
lät hämta attiska fikon!), där de omtalas som odlade redan omkring 700 år
f. Kr. (<sp>Archilochos</sp>). Från Grekland fördes odlingen till Italien, där
fikon liksom i Grekland blev en vanlig folkspis. Plinius omtalar 29 sorter.

Kaprifikation, d. v. s. de odlade trädens befruktning genom en stekel,
som finnes i vildfikons blommor, genom att blommande grenar av de vilda
upphängdes i de odlade träden, omtalas både av <sp>Theofrastos</sp><footnote>Peri fyton aition II. 8.</footnote> och
<sp>Plinius</sp> (XV. 21).

KAFFE, <i>Coffea arabica,</i> är inhemskt i Abessinien, varifrån dess odling
och användning spreds till andra tropiska länder av araber i 16:e årh.

TE, <i>Thea sinensis,</i> är inhemskt i Ostasien och skall hava börjat odlas i
Kina i 3:e årh. e. Kr. Dess odling överfördes till Japan i 9:e men först i det
18:e till de sydasiatiska länder, som nu tävla med Kina som producent av
denna vara.

KAKAO, <i>Theobroma cacao,</i> växer vild i det tropiska Sydamerika.

*
</chapter>


<chapter name="Lantbrukets utveckling i skilda länder">
<h1>LANTBRUKETS UTVECKLING I
SKILDA LÄNDER.</h1>
</chapter>

<chapter name="I. Forntiden och den gamla tiden">
<h2>I. Forntiden och den gamla tiden.</h2>
</chapter>

<chapter name="Ost-Asien">
<table o>
<td><h2>OST-ASIEN.</h2><td><footnote>Bristen på underrättelser om jordbrukets utveckling i Ostasien jämte det förhållandet, att tidsperioderna i detta icke väl passa tillsammans med de för västerlandet använda, har föranlett förf. att i ett sammanhang lämna den fragmentariska redogörelse för dessa länders jordbruk intill senaste tid, som kunnat hämtas ur tillgänglig litteratur.</footnote>
<td 2 c><i>Litteratur.</i>
<td 2><sp>Crozier</sp>. De la Chine ou description generale de cet empire. Paris 1819.
<td 2><sp>De Fontenay</sp>. Ost-Asien. I Verldskulturen. Bd. 8.
<td 2><sp>Du Halde, J. B.</sp> Description géographique, historique, chronologique, politique et physique de l'empire de la Chine et de la Tartarie chinoise. A la Haye 1736.
<td 2><sp>Hildebrand, H.</sp>, <sp>Hjärne, H.</sp> och <sp>v. Pflug-Hartung, J.</sp> Världshistoria.
<td 2><sp>Hjärne, H.</sp> Japan. Historisk översigt. Uppsala 1923.
<td 2><sp>Fesea, M.</sp> Beiträge zur Kenntnis der Japan. Landwirtschaft. II. Berlin 1893.
</table>

<b>I</b> såväl Kina som Japan anses urbefolkningen hava undanträngts av senare
invandrade stammar. De stenålders-fornlämningar, som påträffats och
som ej innehålla några lämningar tydande på åkerbruk eller husdjursskötsel,
antagas härröra från urbefolkningen, vilken kvarlever i lågt stående stammar
— Kinas miaotse, shan, singpo m. fl., Japans ainio, — i avlägsnare landsdelar.
De invandrade folken anses däremot redan vid sin ankomst hava haft
husdjur och idkat åkerbruk.
</chapter>

<chapter name="Kina">
<h2>KINA.</h2>

Enligt den vanligaste meningen skulle landets kulturfolk hava invandrat
i Nordkinas fruktbara, av Hoang-ho bevattnade område senast omkring
2,000 år f. Kr. och kommit från de senare som Iran och Turan betecknade
delarna av västra Asien samt därifrån medfört kännedom om åkerbruk och
bevattning, vilka redan då nått en hög utveckling hos de angränsande
folken. En annan åsikt antager kineserna härstamma från landets nordöstra
delar, men allt tyder dock på, att de, såsom deras egen tradition förmäler, vid
den tid, då de togo den fruktbara slätten i besittning, levde dels av jakt, dels
av boskapsskötsel och jordbruk. Männen skötte jakten och hjordarna men
jorden ägdes och brukades av kvinnorna. Vid offren framburo männen
husdjur, kvinnorna säd och andra jordens alster.



Kinas äldre historia, vars huvudkälla är den av filosofen <sp>Kong-fu-tse</sp> i
6:te årh. f. Kr. författade skriften Shu-king, innehåller i sina äldre,
legendariska delar åtskilliga beträttelser, som vittna om den stora betydelse,
åkerbruket ansågs hava. Således hänföres ända till det 28:e årh. f. Kr.
den in i nutiden övliga ceremonien, vid vilken kejsaren, klädd som bonde,
och rikets högsta dignitärer plöja några fåror, vari kejsaren sår ris och
hans följe vete, kolv- och vipphirs samt bönor. Kejsaren <sp>Shen-nung</sp>
i 28:e århundradet berättas hava uppfunnit plogen, och åt kejsaren <sp>Yao</sp> i
det 24:e århundradet och hans båda efterträdare <sp>Shun</sp> och <sp>Yu</sp> tillskrivas
storartade flodregleringar, varigenom de ödeläggande översvämningarna
minskades och odlingen utsträcktes. <sp>Yao</sp>'s kejsarinna gjorde omvårdnaden
om silkesodlingen till en med kejsarinnevärdigheten följande plikt. Kejsaren
<sp>Shun</sp>, som satt som sitt främsta mål alt befordra jordbruket, skall hava
förbjudit provinsståthållarna att betunga bönderna med dagsverksskyldighet.
Kejsaren Yu skall hava författat en lärobok om jordens gödsling och
växternas odling, vilket liksom en i berättelsen om hans verksamhet (Yu-kung)
förekommande förteckning över rikets produkter visar, att spannmålsodling
vid denna tid, på övergången från sten- till bronsåldern var allmän i både
Nord- och Sydkina.

I början av den historiskt dokumenterade tiden under <i>Chou-dynastien</i>
(1122—255 f. Kr.) skedde en uppmätning av fälten och delning av jorden till
enskild egendom, och då ett länsväsen, motsvarande feodalismen i Europa
uppkom genom utdelning av ärftliga titlar och län, bibehölls dock den lika
fördelningen av jorden så till vida, att rätt tillkom varje arbetsför
familjefader att bruka en del av länsherrens jord. Tillika fördelades vissa områden
på små samhällen av 8 familjer, mellan vilka samhällets jord delades med
viss ägogradering, så att ägolottens stod i motsatt förhållande till jordens
godhet. Den sålunda erhållna jordegendomen fick ej avyttras eller förpantas. 
Under denna dynastis tid (omkr. 500 f. Kr.) kom järnet i allmänt bruk.

Småningom inträdde oreda, inbördes fejder och tygellöshet togo överhand
och riket hotade att sönderfalla, men under kejsaren <sp>Shi-hwang-ti</sp> 
(255—206 f. Kr.) återställdes ordningen, länsväsendet upphävdes och bönderna
fingo full äganderätt till sin jord.

Under <i>Han-dynastien</i> (206 f. Kr.—221 e. Kr.) inträdde Kinas förnämsta
blomstringstid i ekonomiskt liksom i politiskt och litterärt avseende. Rikets
välde utsträcktes ända till Kaspiska havet, varifrån vin- och valnötsodlingen
infördes. Kina blev en världsmakt i öster motsvarande Rom i väster.
Landet söder om Jang-tse-kiang koloniserades, storartade invallningar mot
Ho-ang-ho utfördes i sista århundradet f. Kr.

Folket indelades i klasser — lärde, jordbrukare, hantverkare, köpmän,
trälar —, vilka sistnämnda dock voro få och behandlades mänskligt.

Mot slutet av Han-dynastiens tid inträdde åter förfall, landet delades i
flera riken och inom dessa i ett stort antal små feodala herradömen, och den
stora massan av jordens brukare nedsjönk till daglönare hos furstar och
godsherrar.

Riket samlades åter och ordningen återställdes under <i>Tang-dynastien</i> 
(618—960 e. Kr.), vilkens regeringstid bildade Kinas andra stora blomstringsperiod. 
En livlig förbindelse uppstod ej blott med grannländerna, i vilka
den kinesiska kulturen blev rådande, utan även med Indien och Västerlandet.
Välståndet medförde en överdriven lyx och förfining (de långa naglarna och
sammanpressningen av kvinnornas fötter som tecken, att personen icke
arbetade!), den egendomliga i små detaljer hållna trädgårdsstilen uppkom,
odlingen och bruket av te fick stor utbredning. Jorden började åter samlas i rika
personers ägo. Detta framkallade emellertid en reaktion. I nionde århundradet 
förklarades all jord vara kejsarens egendom, som blott var upplåten
till brukning utan rätt till avyttring. Jordinnehavet borde motsvara en
familjs behov och ej överskrida 1 tsin (omkr. 6 hektar), och ingen fick hava
mer än 8 trälar. Av den oupptagna jorden skedde utdelning till därtill
berättigade. Dessa bestämmelser kunde visserligen ej hållas vid makt, men från
denna tid är småbruket förhärskande i slättlandet, där reformen hunnit att
genomföras fullständigt, under det att stora jordbesittningar alltjämt funnits
i bergstrakterna.

Åter började emellertid egendomarna att samlas i rikes och mäktiges
händer och bönderna råka i svårt betryck. Detta framkallade under 11:e
århundradet ett försök med kommunism. Efter heta politiska strider infördes 
en ny författning, enligt vilken all personlig egendom avskaffades, arbete
och uppehälle tillförsäkrades alla, staten skulle driva all industri och
utdela jord och utsäde till jordbrukarna och bestämma vad som skulle odlas
å fälten, för att sålunda kunna reglera produktionen efter behovet. Efter
skörden skulle lantmännen återbetala det mottagna utsädesförskottet. Denna
anordning höll emellertid ej de löften, dess förfäktare förespeglat folket,
utan detta råkade i än svårare elände än förut, och efter 15 år övergavs det
kommunistiska experimentet. Det förnyades åter men de hatade socialistiska 
ledarna förjagades ur riket, och allt återgick till det gamla.<footnote><sp>Réclus, E</sp>. Nouvelle géographie universelle VII. Paris 1882.</footnote>

Infall av barbariska horder medförde upprepade avbrott i den fredliga
utvecklingen, och på 1200-talet underlade sig <sp>Djingis-Kahns</sp> sonson
<sp>Kublai</sp> landet. Erövrarna assimilerades emellertid med de i bildning
överlägsna besegrade, och under den främmande <i>Yuen-dynastien</i> inträdde en
ny blomstring, under vilken uppstod en livlig förbindelse med västerlandet.

Då främlingsväldet störtats, inträdde under den nationella <i>Ming-dynastien</i>
en stark reaktion mot denna förbindelse, och Kina slöt sig mot främmande
inflytelse. Den nationella kulturen uppblomstrade väl, men på det andliga
såväl som de materiella områdena stelnade allt i de hävdvunna formerna,
och häri inträdde ingen ändring, sedan mandschuerna år 1644 gjort sig till
herrar i landet. Även jordbruket har intill senaste tid fortgått i sina gamla
former.

*

Den rika avkastningen av jorden, vilken föder en tätare befolkning än
någon annan del av jorden, beror såväl av jordens naturliga fruktbarhet som
av den stora omsorg, som ägnas jordens gödsling. Kreatursantalet är i de 
intensivt odlade landsdelarna
myckel litet, emedan jorden behöves
för alstring av direkt
människoföda, men människogödseln har
sedan långt tillbaka tillvaratagits
med den största noggrannhet.
Kejsar <sp>Yu</sp> (se ovan) förmäles hava
infört bruket att blanda denna
spillning med aska och benmjöl.
Sedan gammalt har brukats att baka latrin och lera till kakor, som krossas
och spridas som ett pulver, likasom också att sprida människogödseln
utrörd i vatten.

<img>Fig. 7. Gammalkinesisk plog. Efter J. E. Greve.</img>

Med hjälp av delvis från förhistorisk tid härrörande anläggningar sprides
siamförande flodvatten över fälten.

Bearbetningen av jorden sker till stor del med handredskap, men redan
i äldsta tid användes också en plog, vilken bibehållits oförändrad till nutiden.
Av sädesslagen äro vanlig kolv- samt mor- och sockerhirs (sid. 15) såväl
som ris (vattenris) och vete (blott <i>Trit. vulgare)</i> odlade sedan urminnes tid
och utgöra fortfarande de viktigaste sädesslagen. Till dessa hör även
sojabönan, <i>Glycine hispida,</i> som är inhemsk i landet. I litteraturen under namn
av bönor omtalade växter torde vara dels denna dels flera andra arter av
baljväxter. Korn torde hava införts först under Han-dynastien (omkr. Kr.
födelse) och havre långt senare. Sockerrör, som odlas i stor omfattning i
de södra landsdelarna, infördes i 3:e århundradet e. Kr. Tobak, som odlas
allmänt, har ett eget kinesiskt namn, varför det antagits, att arten är inhemsk
i landet, vilket dock antagligen är oriktigt. (Jfr sid. 21.)

Av spånadsväxter omtalas hampa redan i de äldsta skrifterna men har i
senare tid till stor del tillbakaträngts av lin, vilket passar bättre på
löss-jorden men antagligen införts i senare tid (sid. 17).

Av oljeväxter infördes sesam (s. 18) först vid början av den kristna
tidräkningen. Därjämte vinnes olja av soja, kinesisk raps <i>(Brassica chinensis)</i> och
jordnöt (sid. 18) samt vallmo, som huvudsakligen odlas för opiumberedning.

Till Östasiens viktigaste odlade växter höra mullbärsträdet, <i>Morus alba,</i>
och tebusken, <i>Thea sinensis,</i> vilka båda äro inhemska i landet. Den förra
torde också hava odlats, sedan urminnes tid för att lämna blad till föda åt
silkesmaskar, och den senare har odlats åtminstone sedan tiden omkr. Kr.
födelse. Även oranger äro inhemska och av dem omtalas flera sorter redan
omkr. 500 år f. Kr. Citronträdet är däremot infört. Persike- och
aprikosträden anses vara inhemska i Kina, och det förra omtalas redan i en skrift
Shan-hai-king från 23:e förkristna århundradet. Om tiden, när övriga i
landet odlade fruktträd, såsom äpple, päron, kvitten, kastanjer samt i de
södra landsdelarna palmer och bananer, införts, är intet känt. Vinrankan,
som infördes från västra Asien, omtalas som odlad 122 f. Kr., valnötträd
omkr. 150 f. Kr. och fikonträd i 8:e årh. e. Kr.

Av köksträdgårdsväxter har sedan gammalt odlats en mängd arter, delvis
okända i Europa.   Rädisor, sockerrot, vit- och rödlök och yams <i>(Dioscorea</i>


<i>batatas)</i> anses vara inhemska, gurkor skola hava införts i 2:a årh. f. Kr. Av
våra blomsterväxter ha många införts från Kina eller Japan. Sådana äro
<i>Camellia japonica</i> (införd till Europa 1739), the-ros <i>(Rosa indica
odoratissima,</i> 1825), månadsros <i>(R. indica semperflorens),</i> pioner, aster <i>(Callistephus
chinensis).</i>

HUSDJURSSKÖTSELN och särskilt fåravel torde hava varit folkets
huvudnäring ännu en tid efter dess invandring, men i den mån slättlandet
uppodlades, blev den allt mer inskränkt hos jordens odlare, och de betande
hjordarna trängdes undan till de höglänta och torra trakterna, och då
även dessa genom uppförande av terrasser togos i anspråk för odling, fingo
herdarna med sina hjordar draga sig västerut. I det egentliga Kina blev
husdjursskötseln allt mer inskränkt.

<i>Hästarna</i> skildras av europeiska författare som småvuxna och simpla.
Kinesen, för vilken nyttighetssynpunkten är det avgörande, har aldrig ansett
djurens skönhet ha någon betydelse och därför aldrig gjort något för rasens
förädling. Sedan ängar och betesmarker uppodlats, var den utfodring, som
bestods hästarna, huvudsakligen halmhackelse med något kokade bönor som
kraftfoder, så knapp, att den ej kunde uppdriva varken djurens storlek eller
krafter. Hästarna i de västra mindre odlade gränstrakterna omtalas däremot
som eldiga och starka.

För rytteriets behov har sedan långt tillbaka funnits stuterier i de
särskilda provinserna.

<i>Mulor</i> användes mest som lastdjur särdeles i de västra provinserna, men
avel av sådana synes ejihava bedrivits i landet, utan de införas från Tatariet.

<i>Åsnor</i> äro de vanligaste drag- och lastdjuren i de östra landsdelarna men
saknades i äldre tid i Sydkina.

<i>Kameler</i> och <i>dromedarer</i> ha sedan gammalt använts i de västra
steppområdena.

<i>Nötboskapen,</i> som tillhör zebu-typen (sid. 7), har avtagit i antal, i den
mån ängar och beten uppodlats. Upprepade gånger, då deras antal starkt
minskats till följd av krig eller andra förödelser, ha förbud utfärdats
mot slakt av nötkreatur. Som dragare användas oxar och i de sumpiga
risfälten bufflar. Mjölk brukas föga.

<i>Får</i> hållas fortfarande i stort antal framför allt i de västra, men även
i de norra landsdelarna, föga däremot i södern, där klimatet gör ylle mindre
lämpligt till kläder.

Flera raser omtalas i äldre tid, såsom en, »vars svans liknar en hästs»,
en annan med puckel samt fettsvansade. De sistnämnda äro numera de
vanliga. I äldre tid förordades att förbereda klippningen genom att fodra
djuren med utvalt foder samt genom upprepade bad.

<i>Getter,</i> som numera äro allmänna, omtalas ej i äldre tider utan torde
vara införda i senare tid.

<i>Svinen</i> ha alltmer blivit de allmännaste husdjuren. De tillhöra den
asiatiska rasen (sid. 9), äro små, mycket feta och lämna ett fint fläsk, som är
en omtyckt föda.

Av <i>hundar</i> omtalas i äldre skrifter olika slag och av kattor de vita,
silkeshåriga, med hängande öron.


<i>Hönsskötsel</i> har sedan urminnes tid varit allmän. De egendomliga
silkeshönsen äro en gammal lyxras. Artificiell kläckning av äggen i korgar
som upphängdes i uppvärmda ugnar, omtalas sedan gamla tider. Likaså äro
ankor sedan gammalt husdjur. Den brokiga, tofsklädda Nan-kin-ankan är
en gammal inhemsk ras.

<i>Silkesmaskar</i> ha sedan förhistorisk tid odlats dels inomhus på
avplockade blad, dels en grövre ras i det fria på de växande mullbärsträden.
Kina betecknades därför förr som sidenlandet (ser, serica).

<i>Biodling</i> omtalas redan i äldre skrifter. Man åt ej blott honungen utan
även larverna.
</chapter>

<chapter name="Japan">
<h2>JAPAN.</h2>

Landets äldsta innebyggare, varav det lågt stående ainofolket anses vara
en kvarleva, hade intet jordbruk eller boskapsskötsel, då de undanträngdes av
det mongoliska folk, som utgör det nuvarande japanska folkets
huvudbeståndsdel.

Om detta folks förhållanden under äldre tid finnas blott i senare tid
upptecknade legender. Enligt dessa var jorden i äldsta tid ättsamhällens
egendom och fördelades mellan dessas medlemmar till brukning. Folket levde
huvudsakligen av vegetabilisk föda och odlade redan i förhistorisk tid ris,
vete, hirs, korn, soja och hampa. Deras boskapsskötsel var obetydlig.

I det femte århundradet f. Kr. började den kinesiska kulturen genomtränga
såväl stats- och samhällslivet som jordbruket och det övriga ekonomiska
livet. Attsamhällena samlades till ett rike under en kejsare. Denne liksom
övriga ätthövdingar och enskilda adelssläkter ägde stor makt och
jordbesittningar, och till dessa jordherrar slöto sig fria bondeätter som underhavande,
dock antagligen utan arbetsplikt. Trälar funnos, bestående av krigsfångar
och brottslingar, men deras antal var ringa och deras behandling i
allmänhet mild.

Genom den i sjunde århundradet e. Kr. genomförda s. k. <i>taikwareformen</i>
inrättades efter kinesiskt mönster under kejsaren och hans
riksföreståndare en strängt byråkratisk centralförvaltning. Jorden förklarades vara
kejsarens egendom, och ett enhetligt system för dess fördelning (det så
kallade <i>han-den-systemet)</i> infördes, enligt vilket varje fri person över 5 års
ålder fick en jordlott, mankön 2, kvinnkön 1<sup>1</sup>/<sub>2</sub> tan (1 tan = 810 m<sup>2</sup>).
Jordinnehavet blev sålunda personligt, under det att jorden förr tillhört
familjen. Omfördelning av jorden skulle ske vart 6:e (från år 902 vart 12:e) år,
men så att de levande bibehöllo sina lotter och jord tilldelades de sedan förra
delningen tillkomma. För jorden skulle avgäld utgöras i dagsverken och en
skatt in natura (risskatt). Jord utdelades också som förläning för alltid eller
för vissa släktled såsom belöning för förtjänster om staten samt som
lönejord åt tjänstemän.

Noggranna bestämmelser rörande alla förhållanden i samhället, även för
jordbruk och husdjursskötsel fastställdes i den efter mönstret av den
kinesiska Tang-dynastiens lagbok år 689 utfärdade <i>Taiho</i>-lagen (år 718 i
reviderad upplaga kallad <i>Yoro).</i> Enligt den från Kina införda buddhismens

djurvänliga lära blev det år 675 förbjudet att förtära kött av nötkreatur,
häst, hund och höns. Vägar och kanaler byggdes, och bevattningsanläggningarna 
för risodling utsträcktes, te- och silkesodling infördes i landskapen
kring huvudstaden, vilka härigenom vunno ett avgjort försteg i jordbrukets
intensitet och avkastning framför rikets övriga delar.

De högre ämbetena och den dem förlänade skattefria lönejorden <i>(shoyen)</i>
blevo småningom ärftliga och liksom de talrika tempel- och klostergodsen
skattefria och oberoende av den kejserliga myndigheten. På detta sätt blev
jorden till allt större del uppdelad på större gods, till vilka bönderna blevo
arbetspliktiga. Med de sålunda tillgängliga arbetskrafterna utfördes stora
nyodlingar, varigenom tillgången på odlad jord blev så riklig, att utdelning
av han-den-jord kunde upphöra. Shoyen-jorden beräknades på 1100-talet
till <sup>9</sup>/<sub>10</sub> av all rikets jord.

De territorialfurstar, mellan vilka jorden sålunda var delad, höllo
väpnade följden, som bildade en krigarekast, <i>samurai,</i> till vars. underhåll skatt
från underlydande byar ofta anvisades.

En av dessa fursteätter, <sp>Minamoto</sp>, övervann år 1192 sina medtävlare,
och makten samlades hos ett högsta statsämbete under kejsaren, riksfältherreämbetet, 
<i>shogunatet</i>, vilket blev ärftligt inom denna ätt. Kejsarens äganderätt 
till all jord gjordes åter gällande, en del av shoyen-jorden indrogs, och
den del, som innehavarna fingo behålla, blev åter skattskyldig till kejsaren.

Shogunerna började emellertid åter att utdela jordförläningar till den
nya krigareadel, som uppstått, vilket ledde till att jorden snart åter till stor
del innehades av mäktiga jordherrar, kallade <i>daimio,</i> vilkas strider om
makten under flera århundraden söndrade riket.

I slutet av 1500-talet återställdes åter statens enhet och under shoguner
av daimioätten <sp>Takugava</sp> inskränktes landsfurstarnas makt, under det
att dock bönderna förblevo hårt förtryckta och tungt beskattade av
jordherrarna.

Då hatet till de kristna och till utlänningarna över huvud taget i början
av 1600-talet föranledde landets avspärrning mot utlandet, blev hela
kulturen och däribland även jordbruket, här som i Kina, undandraget
inflytandet av de framsteg, som gjordes i den övriga världen. Först sedan på
1860-talet de utländska makterna brutit avspärrningen och shogunatet
genom revolutionen år 1868 ersatts genom en kejsarens egen regering, trädde
Japan i närmare förbindelse med utlandet. Den iver, varmed japanerna
sedan sökt tillämpa den västerländska odlingens resultat, har gjort sig gällande
även på det jordbruksvetenskapliga området. Moderna undervisnings- och
forskningsanstalter ha inrättats, och ett livligt utbyte av forskare och
forskningsresultat med Europa och Amerika har kommit till stånd. Det
praktiska jordbruket synes dock i stort sett hava bibehållit sin gamla karaktär,
som med de skiljaktigheter, som betingas av olikhet i klimat och jordmån,
nära överensstämmer med det kinesiska jordbruket.

Sålunda utgör ris, som jämte korn, vete, hirs och bönor räknas till de
5 huvudgrödorna, <i>gokoka,</i> det ojämförligt viktigaste sädesslaget, men
sumpris odlas blott i de subtropiska, bergsris i de varmt tempererade 
landsdelarna. Hirs odlas fortfarande i rätt stor omfattning i de varma trakterna,
mest kolvhirs <i>(Panicum italicum),</i> mindre hönshirs <i>(P. crus galli),</i> vipphirs
<i>(P. miliaceum)</i> och morhirs <i>(Sorghum vulgare).</i>

Korn, varav odlas mest skallöst, intager bland stråsädesslagen den största
arealen näst ris, under det att veteodlingen är mindre än hälften så
omfattande. Även majsodlingen är jämförelsevis inskränkt.

Sojabönan (sid. 17) intager ungefär lika stor areal som vete och används
som folkföda i en mängd olika former. Däremot odlas övriga baljväxter
såsom vitblommiga ärter, trädgårds- och rosenbönor (sid. 17), åkerbönor,
lupiner samt flera arter av det med soja närbesläktade <i>Dolichos-</i>släktet i
mindre omfattning.

Tatariskt bovete (sid. 17) odlas allmänt i bergstrakter.

Av rotfrukter förekomma de redan i 7:e århundradet från Kina och
Luzon införda bataterna, <i>Batatas edulis,</i> allmänt odlade i de subtropiska
trakterna, potatis i de svalare. Japansk rättika, en fom av vanlig rättika,
används som birätt vid så gott som varje mål. För övrigt äro, till följd av
buddhismens vegetarianska tendens, rotfrukterna företrädda av många arter
såsom morot, röva, tarro <i>(Arum esculentum),</i> yams <i>(Dioscorea batatas),</i> den
åt Buddha helgade lotus <i>(Nelumbium nucifera),</i> som införts från Ostindien,
samt den inhemska Choro-ghi <i>(Stachys Sieboldi).</i>

Likaså odlas allmänt flera arter gurkväxter, såsom vanlig kurbits, flera
arter flaskkurbits <i>(Lagenaria),</i> vattenmelon, vanlig melon och <i>Luffa petola,</i>
av vilken s. k. badgurkor beredas, samt äggplantan, <i>Solanum melongena.</i>

Av grönsaker ha de flesta i Europa vanliga införts, sedan landet öppnades
för europeerna, vilka äro de huvudsakliga avnämarna av dessa produkter.

Av oljeväxter äro de viktigaste soja, kinesisk raps (<i>Brassica chinensis),</i>
samt sesam, som tidigt infördes från Indien, och jordnöt, som införts i
senare tid.

Bland läkeväxter intager ginseng <i>(Panax ginseng)</i> sedan gammalt främsta
platsen. Opievallmo har införts i senare tid men icke vunnit synnerlig
spridning. Åtskilliga inhemska färgväxter odlas, såsom japansk indigo
<i>(Polygonum tinclorium),</i> vild indigo <i>(Strobilanthes fluccidifalius),</i> japansk
krapp <i>(Rubia cordfolia)</i> samt den europeiska safflor <i>(Carthamus tinctorius).</i>

Tobak inkom samtidigt med de kristna missionärerna, blev på 1500-talet
förbjuden, men då det absoluta förbudet icke kunde upprätthållas, inskränktes 
det till tobaksodling på mark, som ej är användbar till risodling. Alla
de 3 vanliga tobaksarterna odlas.

Av spånadsväxter odlas allmänt den från Sydostasien införda ramie
<i>(Boehmeria nivea)</i> och den inhemska hampan samt den örtartade bomullen
<i>(Gossypium herbaceum)</i> (sid. 18). Lin har införts först i senare tid.

Sockerröret (sid. 17) infördes på 1600-talet från Riukiu-öarna, dit det
kommit från Kina.

Bland fruktträd intages främsta platsen av orangerna, av vilka flera arter,
bland dem <i>Citrus japonica,</i> äro inhemska i landet. Även av fikon odlas
flera inhemska arter liksom den europeiska <i>Ficus carica,</i> vilken infördes av portugiserna i det 16:de århundradet. Likaså odlas av äpple, päron och 
körsbär såväl inhemska som europeiska sorter. Bland körsbärsträd är det,
vars blom japanerna älska att avbilda, <i>Prunus pseudocerasus.</i> Kakiträdet
<i>(Diospyros kaki),</i> som är inhemskt i Ostasien, räknas till Japans viktigaste
fruktträd, berömt för både sina frukter och sitt hårda virke. Vinrankan
infördes tidigt och odlas, om än jämförelsevis litet, i de flesta delar av landet.

Kastanje finnes vild och odlad i en för landet egen sort. Tebusken infördes 
på 800-talet från Kina och odlas i landets subtropiska delar.

Talgträdet <i>(Rhus succedanea)</i> och lackträdet <i>(Rh. vernicifera)</i> äro
inhemska och odlas i de varmare landsdelarna.

Vita mullbärsträdet, <i>Morus alba,</i> har, om det ej är inhemskt i landet,
införts i en mycket tidig period, och odlas ännu så nordligt som på Yezo i
och för silkesmaskuppfödning på dess blad, vilken äger rum huvudsakligen
i mellersta och norra delen av landet. Jämte den vanliga mullbärssilkesspinnaren, 
<i>Bombyx mori,</i> odlas även den japanska eksilkesspinnaren, <i>B.
yama mai,</i> vilken lever huvudsakligen av blad av en art ek, <i>Quercus
serrata.</i> Silke är Japans största exportvara.

HUSDJURSSKÖTSELN är liksom i Kina obetydlig, emedan folket blott
föga använder animala livsmedel. Nötboskapen i Japan anses tillhöra de
indiska typerna, av vilka de närmast likna <i>banteng.</i> Man skiljer mellan 
bergs- och låglandsraserna. De förra äro av medelmåttig storlek, kons levande vikt
200—240 kg., enfärgade, mest helsvarta, med högt kors och uppåt-bakåt
riktade horn. Låglandsboskapen är grov, något tyngre än de föregående, oftast
skäckig, med utåt-framåt — ej uppåt — riktade horn. Om de äro inhemska
eller, i motsatt fall, när de införts, är okänt. I senaste tid ha avelsdjur av de
förnämsta europeiska raserna införts, mestadels från Nordamerika, för
korsning med de inhemska raserna, till vidare dock med ringa framgång, i det
att korsningsdjuren blivit mindre förnöjsamma men föga mer givande än de
inhemska djuren.

<i>Hästen</i> finnes i flera raser, vilkas samhörighet med de i västerlandet
förekommande icke är utredd. Den mest storvuxna rasen, Nambu-hästen
i provinsen Riukiu är blott medelstor och flera raser måste räknas som
ponies.

<i>Fåren</i> äro icke inhemska, utan bestå av i senare tid införda utländska
raser, av såväl ull- som köttyp, men trivas ej utan falla i synnerhet under
de varma och fuktiga somrarna i stort antal offer för parasitåra sjukdomar.

<i>Svin.</i> I alla delar av Japan finnes en vild ras, som betecknats <i>Sus
leucostymax,</i> men icke synnerligt skiljer sig från det europeiska vildsvinet.
Tamsvin finnas i stort antal på Riukiu-öarna och anses ha sedan länge tillbaka 
spritt sig därifrån till de större japanska ölanden, först till Kiushiu och
därifrån till det övriga landet. Svinavel bedrives mest i närheten av städerna,
där fläsket är efterfrågat av kineser och andra utlänningar samt för
skeppsproviantering, men mest uppfödas numera djur av engelska raser.
</chapter>

<chapter name="Egypten">
<h1>EGYPTEN.</h1>

<table o>
<td c><i>Litteratur.</i>
<td><sp>Herodotos Halicarnassiensis</sp>. Historia. Lib. II.
<td><sp>Plinius</sp>. Historia naturalis. Lib. XVIII, XIX.
<td><sp>Cantoni, Gaëtano</sp>. Enciclopedia agraria italiane. Vol. I.
<td><sp>Reynier, L.</sp> Économie publique et rurale des égypts et des carthaginiens.
</table>

<b>F</b>ornfynden i Egypten från stenåldern hava icke lämnat någon antydan om
att landets innebyggare idkade åkerbruk eller boskapsskötsel. Bronsålder
synes så gott som alldeles saknas, och först under järnåldern synes
jordbruket hava vunnit insteg i landet.

De historiska urkunderna, representerade av hieroglyfiska inskrifter på de
egyptiska minnesmärkena, vilka gå tillbaka åtminstone till mitten av det 4:e
årtusendet f. Kr., papyrusskrifter och slutligen de grekiska författarna,
<sp>Herodotos</sp>, <sp>Diodoros</sp> och <sp>Plutarchos</sp> lämna en rik belysning av
folkets historia och dess andliga och materiella utveckling, däri inbegripet
jordbruket och boskapsskötseln i Nilens nedre, fruktbara floddal, där
åkerbruket först blev folkets huvudnäring, under det att föga är känt om de
nomadiska stammar, vilka hörde hemma i de kringliggande till stor del ökenartade
trakterna.

Under de växlande öden, Egypten undergick, än delat i flera smärre
stater, än fast förenat till ett rike, rådde i äldre tid en stark centralisering av
regeringsmakten. Konungen ägde i äldsta tid all jorden, från vilken ock
statens inkomster härflöto. Småningom samlades stora jordagods dels hos
templen, dels genom att ämbetsmännen avlönades genom förläning av
jordbesittningar, vilka småningom tillsammans med ämbetena blevo ärftliga. Med
dessa jordbesittningar följde den å dem befintliga jordbrukande befolkningen,
vilken blev svårt förtryckt och missaktad. Mot den utsträckta jordförläningen
inirädde under den 12:e dynastien (omkr. 2000 f. Kr.) en reaktion.
Provinsståthållarnas ämbeten upphävdes och de bortskänkta godsen indrogos i stor
utsträckning till kronan, utan att dock brukarnas ställning förändrades.

Enligt <sp>Diodoros</sp> (i årh. omkring Kristi födelse) var jorden delad i 3
delar, av vilka en var anslagen till konungen, en till templens och prästernas
underhåll samt en till krigareklassen. Jordens brukare betalade en femtedel
av skörden i avgäld (I Moseb. 47: 26). Även husdjuren tillhörde i regel
jordägaren. Jämte de fria jordbrukarna funnos halvfria och trälar. Jordens
brukare utgjorde en tillbakasatt klass, men jordbruket som sådant var högt
skattat. Därom vittna de talrika bilderna från detsamma å de gamla
monumenten och folkets religiösa urkund, »dödsboken».

Lantmännens byggnader voro säkerligen, liksom i senare tid, i regel av
enklaste slag, uppförda av soltorkat tegel, och endast de rika hade större, av
sten byggda hus.

Jordbruket hade tack vare den fruktbara svämjorden, den årliga
översvämningen av Nilens siamförande vatten och den drivande värmen nått en
hög avkastning. Redan i långt tillbaka liggande tid plägade även avlägsna





länder i missväxtår här
hämta undsättning, och
senare blev Egypten
Roms förnämsta
kornbod. Anläggningar för
Nilvattnets
tillgodogörande, fördämningar,
kanaler och behållare hade
utförts redan i
förhistorisk tid. Bland de
härskare, vilka dessa
arbeten tillskrivas, omtalas
den förhistoriska konungen <sp>Menes</sp> (3630 f. Kr.), vilken skall hava byggt
de ännu bevarade stora fördämningarna vid Memphis, samt konungarna av
den l2:e dynastien (omkr. 2000 f. Kr.), vilka av sjön Moeris gjorde en
regleringsbehållare, vilken enligt <sp>Herodotos</sp> hade en yta av omkring 12,000
hektar. Vattnet leddes genom vattningsrännor ut över landet och lyftes, där
så behövdes, såsom ännu sker, med människo- eller djurkraft.

<img>Fig. 8. Gammalegyptiskt krokårder.</img>

Då flodvattnet i
november lämnat marken
fri och den upptorkat
tillräckligt, utsattes
gränsstenar mellan de
små jordlotterna, vari
även de stora godsens
jord var delad, och
vidtog sådden. På den
jord, som icke översvämmades, såddes både i november och april, och med
hjälp av bevattning tog man 2 skördar årligen. Tidigare skall hava varit bruk
att mylla utsädet genom att över marken driva får och svin, som
nedtrampade det i den lösa jorden, men på <sp>Plinii</sp> tid skedde myllningen medels
ett årder av kroktypen (fig. 8), d. v. s. med en lutande balk, vars nedre,
jorden luckrande ände var skodd i äldre tid med en sten eller ett benstycke och
i senare tid med en metallspets. Dessutom brukades även årder med vågrät
sula samt en trähacka (tore) (fig. 9).

<img>Fig. 9. Årderkörning efter pikhackning.</img>

Skörden verkställdes med en skära, som i äldsta tid var gjord av ett
käkben eller av trä med däri inslagna
flintskärvor. Bilden fig. 10 visar, att det
brukades att endast toppa strået. Säden
bands i kärvar och tröskades, såsom
vanligt i orienten, genom att uttrampas av
nötboskap och åsnor, som drevos över
densamma utbredd på en hård
tröskbotten.

<img>Fig. 10. Egyptisk skära, fr. omkr. 2000 år f. Kr.</img>

Av sädesslag odlades mest vete och
korn. Av det förra, vars odling tillskrevs


gudinnan Isis, odlades enligt lämningar t. o. m.
från 4:e årtusendet f. Kr. såväl vanligt som
kubb-, senare även tjockvete och tvåkorn <i>[zea</i>
och <i>olyra</i><footnote><sp>Plinius</sp>. Hist. nat. XVIII: 19.</footnote>, jfr sid. 12]. Dessa båda sistnämnda
voro antagligen förhärskande i övre Egypten.
Av korn, som odlats åtminstone från 5:e
dynastien, odlades först de båda sexradigare
arterna, senare även tvåradigt. Hirs odlades
mycket på Nilöarna.

<img>Fig. 11 Toppning av säd.</img>

Linser och åkerbönor ha påträffats i
gravar från omkring 2000 f. Kr. De förra voro
ett viktigt födoämne, som odlades i
synnerhet i nedre Egypten, de senare ansågos orena
som människoföda. Ävenså odlades ärter,
kikärter, Colocasia och lotus <i>(Nelumbium),</i> en näckrosart, varav såväl fröna,
»egyptiska bönor», som rotstocken förtärdes. Av papyrus <i>(Cyperns papyrus)</i>
åts rotstocken, men av strået bereddes papper. Likaså lämnade den
närbesläktade <i>Cyperus esculentus</i> i sina rotknölar, »jordmandlar», ett omtyckt
födoämne. Lin odlades allmänt för beredning av spånadsämne och olja. I
fornlämningar bevarade frön visa, att det var <i>Linum usitatissimum,</i> och
uppgiften, att dess frön utföllo under torkningen, gör troligt, att det var s. k.
springlin. I övre Egypten odlades bomullsbusken<footnote><sp>Plinius</sp> XIX: 2.</footnote> (<i>Gossypium arboreum).</i>
Som färgväxt odlades safflor <i>(Carthamus tinctorias).</i>

TRÄDGÅRDSODLINGEN var högt utvecklad. Redan i »det gamla rikets
tid» (före 2500 f. Kr.) voro de förmögnas hus omgivna av prydnads- och
fruktträd, blomstersängar, köksväxtland, dammar och kanaler, det hela
omgivet av häckar eller murar och ordnat efter en rätlinig plan.

Vit- och rödlök, purjo<footnote><sp>Plinius</sp> XIX: 26, 33, 101; XXI: 52.</footnote>, gurkor och meloner voro vardagskost. Av både
meloner och vattenmeloner ha kärnor påträffats i gamla tidens gravar.
Rättika. jordnöt, cikoria och knölvial hörde också till egypternas köksväxter:
koriander och saffran användes som kryddor (Cantoni). En inskrift å
Cheopspyramiden har ansetts avse rädisor.

Bland fruktträd var dadelpalmen, som omtalas från 10:e dynastien (2200
f. Kr.), det förnämsta. Allmänt odlades också fikon, svarta mullbär, oliv,
granatäpple <i>(Punica granatum)</i> och vinranka, möjligen även orange och
citron <i>(Cantoni).</i>

HUSDJURSSKÖTSELN var av mindre betydelse i det bevattnade
låglandet men huvudnäring hos den mer eller mindre nomadiska befolkningen i
de högre liggande trakterna.

Redan under förhistorisk tid höllos nötboskap, får, getter, åsnor, svin,
hundar och kattor som husdjur, under det att de första erinringarna om hästar
utgöras av avbildningar från 18:e dynastien (omkr. 1500 f. Kr.). Möjligen
infördes bruket av hästar av hyksos (efter 1800 f. Kr.). På yngre 

minnesmärken äro hästar vanliga
och av dem att döma voro
de av den orientaliska typen.

Som dragdjur höllos
åsnor, oxar och kameler, vilka
sistnämnda troligen införts
österifrån efter det 8:e årh.
f. Kr.

<img>Fig. 13. Oxar av Zebu-typ.</img>

Nötboskapen hade rätt
stor betydelse redan i det
»gamla rikets» tid (före
2500 f. Kr.). Svarta tjurar ansågos rituellt rena, och gudomlig dyrkan
ägnades oxen Apis, vilken utmärktes av svart färg med en vit fläck på
högra sidan samt horn liknande nymånen.<footnote><sp>Plinius</sp> VIII: 71.</footnote> Kon hölls helig och fick ej
offras eller slaktas.<footnote><sp>Herodotos</sp> II: 11.</footnote>

<img>Fig. 12. Egyptisk boskap från omkr. 2500 f. Kr.</img>

Av bevarade avbildningar liksom av funna skelettdelar känner man att
egypterna hade nötboskap av flera typer (fig. 12—14), de flesta tillhörande
zebu-rasen. I det äldre riket synes en långhornad ras i det yngre en
korthornad, men båda utan puckel hava varit vanligast, och även bilder av
hornlösa djur finnas från såväl äldre som yngre tid. En hornlös skalle är
funnen i en grav från år 2150 f. Kr. (Jfr s. 7.)

<img>Fig. 14. En obehornad ko från Gammalegypten. Efter Lepsius.</img>

Får finnas redan på
de äldsta avbildningar,
och dessa visa
manfårets typ (sid. 8), på
äldre bilder med
uppstående, på yngre med
nedhängande öron (fig.
15). Från det mellersta
riket (omkr. 2000 f.
Kr.) finnas avbildningar 
av 3 olika typer och 

i det nya riket, då förbindelsen med
övriga folk var livligare, uppträda får av
den fettsvansade rasen, som sedan blev
den förhärskande. Fåren mjölkades och
av mjölken bereddes ost.<footnote><sp>Diodoros</sp> I: 87. <sp>Odysseus</sp> IV. 85.</footnote> Somliga
stammar höllo fåren, andra getterna som
offerdjur.<footnote><sp>Herodotos</sp> II: 42.</footnote> De senare voro av det i
medelhavstrakterna vanliga slaget (sid.
8). Även  antiloper höllos tama.

<img>Fig. 15. Vädur av manfår typ.</img>
<img>Fig. 16. Svin fr. det gamla Egypten.</img>

Svin äro sällan avbildade på egyptiska
monument, men en sådan bild är känd
redan från 1:a
dynastien (omkr. 3400 f.
Kr.) och erinrar om
den indiska typen
(sid. 9). Att svin
så sällan avbildades,
trots att de (enligt
<sp>Herodotos</sp>)
höllos i stor mängd,
torde bero därpå, att
de betraktades som
orena djur. Svin
offrades åt Luna och
Bacchos, och köttet
av de offrade djuren
var det lovligt att.
äta.<footnote><sp>Herodotos</sp> II: 47.</footnote>

<img>Fig. 17. Egyptiska vinthundar.</img>

Hundar höllos
enligt avbildningar
ända från den 1:a
dynastien (i 4:e
förkristna århundradet)
av flera raser. En
sådan, »Faraos vinthund», 
användes vid
jakt och skattades så
högt, att han
stundom balsamerades. I
väggmålningar kan
man följa övergången 
från denna
vinthund (fig. 17) med 

upprättstående öron till en ras med hängande
öron, vilken visas i bilder från 4:e—5:e
dynastierna (29:e—27:e årh.). Även finnas bilder
av taxar (fig. 18) med uppstående öron och av
spetsar (omkr. 2000 f. Kr.).

<img>Fig. 18. Egyptisk tax.</img>

Katten var åtminstone från 3000 f. Kr. ett
vanligt husdjur och hölls helig och bevarades
därför som mumie.

Av fjäderfä höllos gäss, vilka även användes som offerdjur,<footnote><sp>Herodotos</sp> LII.</footnote> änder och
duvor. Ägg kläcktes i ugnar.

Bin höllos tama i boningar av flätverk, tätade med lera och kogödsel.
</chapter>

<chapter name="De semitiska folken">
<h2>DE SEMITISKA FOLKEN.</h2>

<table o>
<td c><i>Litteratur.</i>
<td>Bibeln.
<td><sp>Ctesias Cnidius</sp>. Persica et indica.
<td><sp>Edward, Chilperic</sp>. The Hammurabi code and the Sinaitic legislation. London 1904.
<td><sp>Fontenay, Fr. de</sp>. Ostasien, i Världskulturen. Bd. VIII.
<td><sp>Herodotos</sp>. Historiarum libri IX.
<td><sp>Montelius, O.</sp> Orienten och Europa. Antikv. tidskr. Bd. 13. 1905. Die alten Kulturperioden im Orient. Stockholm 1917.
<td><sp>Vogelstein, H.</sp> Die Landwirtschaft in Palästina zur Zeit der Misnah. Berlin 1894.
</table>
</chapter>

<chapter name="Babylonien. Kaldéen, Assyrien">
<h2>BABYLONIEN. KALDEEN. ASSYRIEN.</h2>

<b>D</b>e utefter floderna Eufrat och Tigris belägna länderna och de kulturstater,
som för årtusenden sedan den ena efter den andra där bildades och
gingo under, förete i avseende på naturförhållanden och kulturens
utveckling stor likhet med Egypten. Även här hade långt före den historiska tiden
ett högt stående jordbruk utbildats i de fruktbara floddalarnas svämjord,
under det att boskapshjordar betade på det omgivande högre liggande landets
betesmarker. Under senaste tiden gjorda utgrävningar ha bragt i dagen
lämningarna av ett på den yngre stenålderns ståndpunkt stående folk, vilket
odlade säd, som skars med skaror av lergods.

Om man ej känner något vidare om dessa, flodlandets, så vitt nu är känt,
första bebyggare, så har det folk, som antagligen underkuvat detsamma och
tagit dess jord i besittning, lämnat så mycket rikare underrättelser om sig
genom de med kilskrift på lertavlor inristade skrifter, som man i nutiden
lärt sig tolka.

Detta folk, sumererna, enligt den vanligen omfattade meningen ett
uralaltaiskt folk, enligt en annan närbesläktat med Ostindiens dravidiska
urbefolkning, hade redan, antagligen omkr. 5,000 år f. Kr., som nämnt ett skriftspråk,





begagnade verktyg av brons och hade genom kanaler och bevattningsrännor,
som förde flodvattnet ut över fälten, grundlagt den fruktbarhet, för vilken
Mesopotamien i forntiden var berömt. Efter långvariga strider mot
inbrytande, rovlystna semitiska grannfolk dukade sumererna under för
angriparna, ett folk kallat akkader, under anförande av konung <sp>Sargon I</sp>
(omkr. 3800 f. Kr.). Erövrarna assimilerades småningom av det besegrade,
högre stående folket och fortsatte dess odling.

Landets rikedom lockade nya erövrare, och sedan <i>elamiter</i> underlagt sig
landet öster om floden, förenade de västerifrån inbrytande <i>amoreerna</i> hela
Mesopotamien till ett rike, efter huvudstaden Babylon kallat Babylonien.
Om den höga ståndpunkt, som dess samhällsskick, handel och näringar under
denna tid nådde, vittna de lagar, som dess store konung <sp>Hammurabi</sp>
(<sp>Amrafel</sp>) i det 23:e århundradet före Kr. lät uppteckna, och som var
landets gällande rätt intill rikets fall.

Ännu ytterligare blev det landets öde att byta herrar, och efter varandra
följde kassiter, assyrier, kaldéer, meder och slutligen perserna som landets
herrar, tills det slutligen år 330 f. Kr. införlivades med <sp>Alexander den
stores</sp> världsrike.

Under alla dessa växlingar vidmakthölls landets odling, och under sin store
konung <sp>Nabu-kudurri-usur</sp> (<sp>Nebukadnesar</sp>, 604—561 f. Kr.)
upplevde det en ny blomstringsperiod. Efter införlivandet i det persiska
väldet började sedan det intill nutiden fortsatta förfallet.

Av kilskrifter, främst <sp>Hammurabis</sp> lagar, bevarade handlingar
rörande överlåtelse och köp av jordegendom, trälar och produkter, av bevarade
bilder samt bibelns berättelser och de grekiska författarna <sp>Herodotos</sp>'
och <sp>Ktesias</sp>' beskrivningar känner man den omsorg, som ägnades åt
bevattningsanläggningarna samt lanthushållningens enskildheter.

I flodlandet var jordbruket huvudnäringen, men invid floderna bodde
stammar, som levde av fiske, vilket var rättsligt ordnat, och utanför
bevattningsområdet var herdelivet förhärskande.

I <sp>Hammurabis</sp> lagbok omtalas 3 klasser av fria män, präster,
ämbetsmän och jordägare samt till skillnad från dessa det lägre folket, till
vilka jordbruksarbetarna hörde, och trälar (krigsfångar, brottslingar och
trälars avkomlingar), vilka voro sina herrars rättslösa egendom.

<img>Fig. 19. Babylonisk såningsplog.</img>

Jorden tillhörde konungen, templen och enskilda. Kronojord utlämnades
dels som lönejord åt ämbetsmän, dels åt enskilda med ärftlig besittningsrätt
mot avgäld och
krigstjänstskyldighet, men
utan rätt att sälja
eller pantsätta den.
Templen hade dels
äganderätt till jord,
dels blott rätt till
skatt från brukarna.
De enskildas jord
brukades delvis av




ägarna, delvis var den utlämnad till förpaktare mot andel i avkastningen, i
lagen bestämd till viss mängd säd. Vanhävd av jorden medförde skyldighet
för brukaren att omedelbart, sedan han hunnit bearbeta och beså jorden,
återlämna den till ägaren. Jordegendomen samlades i Babylonien allt mer i
templens ägo till stora gods, vilka utlämnades till storförpaktare, som i sin
ordning överläto delar därav åt underarrendatorer till brukning.

De fria jordägarnas antal avtog, och tillika förlorade de småningom sina
rättigheter som fria män, blevo bundna vid jorden och följde med denna
vid dess avyttring.

Flodlandet var berömt för sin fruktbarhet. Bibelns beskrivning på Eden
anses syfta på detta land. <sp>Herodotos</sp> och <sp>Theofrastos</sp> meddela
överdrivna uppgifter om grödornas storlek. De redan av sumererna började
bevattningsanläggningarna i Babylonien utökades, och under
<sp>Tukulti-apal-esarra</sp> (<sp>Tiglat Pileser I</sp>, omkr. 1100 f. Kr.) blevo sådana
vanliga även i Assyrien. Liksom i Egypten reglerades flodvattnet genom stora
dammar, behållare och kanaler och uppfordrades dels för hand medels
tvåarmade brunnssvänglar, dels genom större med oxar drivna vattenhjul. I
lagen stadgades ersättningsskyldighet för skada vållad genom försummelse
att vidmakthålla dammar eller kanaler.

I flodlandet var jorden i ständig odling, men i det högre landet i Assyrien
fick hon tidvis ligga i trade. Jorden bearbetades med ett plog (årder-)
redskap, som drogs av 2 oxar och var försett med ett nedåt avsmalnande rör,
genom vilket utsädet nedrann i fåran — således en primitiv såningsmaskin.<footnote><sp>Montelius</sp>. Die alten Kulturperioden.</footnote>
Därjämte användes en järnskodd hacka.

Av stråsäd odlades vete (såväl hård- och tjock-, som spelt, en- och
tvåkorn-), korn, ris och hirs. Jämte säd var sesam den viktigaste grödan, av
vilken bereddes mjöl, olja och dryck. Lin odlades och bearbetades vid
landets högt utvecklade väverier och färgerier. Säden uttröskades genom
hästars tramp eller med trösksläde.

TRÄDGÅRDSODLING. I <sp>Hammurabis</sp> lagbok uttryckes
jordegendom med orden åker, trädgård och hus. Den innehåller bestämmelser om
trädgårdsarrendators skyldigheter och om ersättningsskyldighet för den, som
nedhögg andras träd. Parker och trädgårdar anlades med terrasser, vilka
på slättlandet åstadkommos genom uppförande av stora jordmassor.
Berättelserna om <sp>Semiramis</sp> hängande trädgårdar och de ännu kvarvarande
väldiga jordkullarna vittna om dylika anläggningars storslagna karaktär. Här
likasom i Egypten följdes en rätlinig geometrisk anordning med kanaler och
springbrunnar, vilken stil blev vanlig i österlandet och i senare tid betecknats
som den moriska stilen.

Den i bibeln omtalade konungen <sp>Merodak Baladah</sp> (omkr. 700 år f.
Kr.) berättas hava odlat omkring 70 växter, bland andra <i>saffran, kummin,</i>
flera slags <i>lök, rova, rättika, gurkor, koriander, kardemumma, dill, mynta,
timjam, isop, spenat</i> och <i>kolokvint.</i> Det förnämsta fruktträdet var
<i>dadelpalmen,</i> varav fanns en lund vid varje gård. Dess frukter hörde till de

viktigaste födoämnena och tjänade till vinberedning, kärnorna användes till
kreatursfoder, stammen lämnade byggnadsvirke, av basten flätades korgar
och av bladnerverna snoddes rep. <sp>Herodotos</sp> (I: 193) omtalar, att man
kände konsten att befrukta honträdens blommor med hanliga
blomsamlingar. <i>Vin, fikon</i> och <i>oliv</i>
odlades i Assyrien, och
deras odling spreds därifrån
till Babylonien, där de
enligt <sp>Herodotos</sp> i äldre
tid saknades.

HUSDJURSSKÖTSELN
var med undantag för den
tid, då djuren kunde beta
på stubbåkrarna, i
huvudsak hänvisad till de högre
liggande betesmarkerna,
delvis långt avlägsna, där
de vaktades av för flera
ägare gemensamma
överherdar med underlydande
herdar, vilkas skyldigheter
och avlöning var i lag
bestämd. De olika ägarnas djur skildes genom märkning.

<img>Fig. 20. Assyriska ryttare.</img>

Hästen omtalas ej i <sp>Hammurabis</sp> lagbok och saknas också på äldre
bildverk i Mesopotamien, där den antagligen under äldre tid icke eller blott
föga förekommit. Däremot idkade assyrierna tidigt en omfattande
hästuppfödning, och senare brukades hästar även i det nedre landet. Den assyriske
konungen hade enligt Herodotos (1: 192) utom stridshästar 800
beskällare och 16,000 ston. Bevarade bilder (fig. 20) visa en kraftig orientalisk
typ.   Stångbetsel äro påträffade från 10:e årh. f. Kr.

Som dragdjur användes åsnor, muldjur, kameler, dromedarer och oxar.
Om den stora vikt, som tillmättes de sistnämnda, vittnar i lag stadgat ansvar
för skada å oxar samt att sådana ej fingo tagas i mät, bestämmelser, som ej
finnas beträffande andra husdjur.

Nötboskapen var av Zebu-typ (fig. 19).

<img>Fig. 21. Assyriska får.</img>

Fåren (fig. 21) tillhörde det
fettsvansade slaget, getterna
(enligt <sp>Keller</sp>) skruvgetens
formkrets (fig. 22), svinen den
indiska typen.

<img>Fig. 22. Assyriska getter.</img>

Av fjäderfä höllos massvis
duvor (helgade åt gudinnan Istar),
samt även höns och åtminstone
i det nybabyloniska riket ankor
och gäss.

Hundar hade hos assyrierna
stor användning vid jakten.
Gamla skulpturverk visa ofta
en grovt byggd, långhårig, hängörad dogg, på minnesmärken i Ninive från
omkring år 700 f. Kr. även en mindre, korthårig, vinthundliknande ras.
</chapter>

<chapter name="Syrien och Palestina">
<h2>SYRIEN OCH PALESTINA.</h2>

På grund av dessa länders läge mellan de två gamla kulturlanden
Mesopotamien och Egypten kunna svårligen de folk, som bebodde dem, hava förblivit
oberörda av deras höga kultur. Närmare historiska underrättelser om
lantmannaförhållandena i äldsta tid ha dock bevarats för endast ett av dessa
folk, israeliterna, men allt talar för att dessa förhållanden voro rätt lika hos
grannfolken, som levde under likartade yttre naturliga förutsättningar.

Redan bibelns ord »Noah vardt en åkermän» vittna om att israeliterna
redan före sin invandring i Kanaans land idkade åkerbruk, men tillika visar
berättelsen om invandringen, att herdelivet ännu var förhärskande.
Åkerbruket blev dock småningom huvudnäringen för folket i det fruktbara landet
kring Jordan och i de dalar, som genomsätta det högre liggande landet, där
boskapsskötsel med betande hjordar fortfor att vara huvudsaken i
lanthushållningen.

Antagligen var jorden ursprungligen folkets gemensamma egendom, och
i esseernas samfund rådde egendomsgemenskap ännu på Kristi tid, men
eljes var jorden vid den historiska tidens början enskild egendom eller
snarare stammens, utskiftad till dennas medlemmar. Till stor del tillhörde den
konungen och även templen ägde jordegendom, tack vare fromma gåvor.

Med 7 sjuårsperioders utgång, d. v. s. vart 50:e år, då det var klang-
eller jubelår,<footnote>III Moseb. XXV, XXVII.</footnote> återgick all avyttrad jord till ägaren, med undantag dock för
till templet skänkt jord, för vilken lösen skulle givas, och vilken tillföll
templet, om den ej löstes. Bördsrätt gällde, så att arvejord ej fick säljas utan att
först hava tillbjudits släkten, inom vilken den nästskylde ägde företrädesrätt
till köpet.

Emellertid iakttogos bestämmelserna om jordegendomens återgång vid
klangåret ej strängt, utan jorden samlades på de rikes händer,<footnote>Es. V. 8.</footnote> en utveckling,




som dock avbröts, då babylonierna erövrade landet och bortförde framför
allt de mer bemärkta judarna i fångenskap.

Jordbruket sköttes med såväl fria arbetare som trälar. De israelitiska
trälarna kunde friköpas och blevo fria efter 7 år. Varje jubelår frigåvos alla
trälar.<footnote>III Moseb. XXV, V Moseb. XV; Jerem. XXXIV.</footnote>

I det torra delvis steppartade högre landet användes konstbevattning från
vattendrag och uppdämda reservoirer, delvis genom att på samma sätt
som i grannländerna upplyfta vattnet i högre liggande kanaler. Rätten till
användning av vattnet var noga reglerad. På sluttningarna uppfördes
terrasser för odling framför allt av vin.

Låglandet, där tillräcklig fuktighet ständigt fanns, var mycket bördigt.
Gödsling förekom föga, såsom var och ännu är vanligt i orienten. Spillning
omtalas i bibeln snarast som uttryck för något orent men ej som gödsel.
Dock förekomma i Talmud uppgifter om att spillningen samlades i
gödselstäder, dit även aska, blod, vindrägg m. fl. gödslande avfallsämnen fördes.
Även omtalas fällning av får och getter på åkern för dennas gödsling.
Bränning användes vid nyodling för att öka jordens bördighet.

Åkern bearbetades genom upprepade plöjningar, först under den torra
sommaren grunt för ogräsets bekämpande, sedan vid regntidens början djupt,
därefter för jordens luckring med ett litet skär på plogen, varvid samtidigt
utsädet nedfördes i fåran genom ett på plogen sittande rör (jfr sid. 41), samt
slutligen kördes ännu en gång för att mylla utsädet och upptaga vattenfåror.
En flitig bearbetning ansågs höra till ett väl skött jordbruk. Där man ej
kunde plöja, såsom på terrasser och i vingårdar, användes en klohacka eller
en hacka med blad åt ena och en pik åt andra sidan.

Plogen, eller rättare årdret, hade, såsom ännu brukas i dessa trakter, en
vågrät sula, vars spets kläddes med olika skär för olika arbeten, samt en ås,
som bar en ristkniv.<footnote>I Samuel XIII: 20.</footnote> Även synes 1 eller 2 vändskivor hava förekommit.
Plogen förspändes med 2 oxar eller åsnor — par av oxe och åsna
betraktades som synd<footnote>V Moseb. XXII: 10.</footnote> — med parok, vilket fasthölls genom en töm kring djurens
hals och mitt på bar en ring, i vilken dragstången inträddes.

Åkern skulle enligt lagen<footnote>II Moseb. XXIII, III Moseb. XXV.</footnote> bära 6 år men vila det 7:e, liksom under
jubelår. Dock förekom även tvåskiftesbruk liksom också flerårigt träde.

De »fem sädesslagen», som kollektivt omtalas, voro vete, korn, spelt,
<i>Aegilops</i> och havre. Med spelt avses antagligen tvakornvete, som ju var
allmänt odlat i grannländerna.<footnote><sp>Plinius</sp> XVIII.</footnote> Vad Aegilops beteckna!, är ovisst. Därjämte
odlades hirs, antagligen vanlig vipphirs (sid. 15), möjligen även durra, samt
åkerbönor, ärter, de högt skattade linserna och »egyptiska bönor» (se sid.
36). Ris odlades i Syrien,<footnote><sp>Strabon</sp> XV.</footnote> lin endast i bergstrakterna. Sesam odlades till
oljeberedning.<footnote><sp>Colum</sp>. II. 10.</footnote> Varje sädesslag borde sås för sig, biandsådd var synd.<footnote>III Moseb. XIX: 19.</footnote>

Sådden skedde dels för hand, dels med den nämnda såningsplogen,<footnote>III Moseb. XIX: 19; Es. XXVIII: 25.</footnote> dels
med en enkel såningsmaskin, ur vilken säden utrann genom 2 hål. Under
tillväxten förekom hackrensning, och likaså hortrensades ogräs vid skörden.

Sädesaxen avrepades för hand, eller ock skars säden med skära eller
upptogos hela stånden med en hacka, varvid jorden samtidigt luckrades. Vid
skörden borde säden på kanten av åkern likasom en del av druvskörden
lämnas åt de fattiga.<footnote>III Moseb. XIX: 9.</footnote> Den med halm skördade säden bands i kärvar, som
skylades och stackades. Jämte de i orienten vanliga tröskningssätten medels
kreaturstramp eller trösksläde förekom även tröskning med slaga eller
käppar.<footnote>Es. XVIII: 27, 28.</footnote> Därefter skakades halmen och kastades säden med skovel samt
inlades säden till förvaring i klipphålor eller källare. Av sjukdomar på säden
omtalar bibeln brand (antagligen rost).

Vinodling intog kanske viktigaste platsen i lantbruket och användes
stundom som beteckning för detta i sin helhet. Vidare odlades oliv, fikon, päron,
granatäpple, mandel, palmer, pistacie, plommon och citron allmänt i vissa
delar av landet. Konstbefruktning av fikon, kaprifikation (sid. 24) var
vanlig liksom hos övriga semitiska folk (<sp>Schrader</sp>), och även ympning
av fruktträd skall hava brukats. Fruktträden borde ej få bära frukt förr
än i 4:e året, då frukten liksom allt förstfött borde frambäras som offer.

Av köksväxter omtalas mest kål och lök, men även vattenmelon och
kurbits, av kryddväxter dill, kummin, isop och av färgväxter krapp.

HUSDJURSSKÖTSELN var antagligen enahanda som i grannländerna.

Hästar omtalas i bibelns äldre böcker blott som stridshästar, oftast
tillhörande andra folk, och antagligen idkade israeliterna i äldre tid ej eller
blott föga hästavel. Från <sp>Samuels</sp> och <sp>Davids</sp> tid ökades denna avel.
<sp>Salomo</sp> omtalas som stor hästvän, ägare till 40,000 vagnshästar. (Vagn =
stridsvagn.) Araberna hava intill nutiden avlats att leda sina ädlaste
häststammars anor upp till Salomos stuterier. (<sp>Keller</sp>.)

Som rid- och lastdjur användes kameler, åsnor och mulåsnor. Dessa
senare infördes från andra länder,<footnote>Hesek. XXVII: 14.</footnote> ty enligt lagen var all blandavel syndig.<footnote>III Moseb. XIX: 19.</footnote>
Nötboskap och får voro folkets förnämsta rikedom; de betades i stora
hjordar och offrades i tusental.<footnote>II Krön. XXX; Ordspr. XXVII: 27.</footnote> Nötboskapen var av zebutypen. Av mjölken
bereddes ost.<footnote>I Samuel. XVII: 18.</footnote>

Fåren voro vanligen vita, men även röda förekommo.<footnote><sp>Plinius</sp> VIII: 73.</footnote> Ullen klipptes<footnote>I Moseb. XXXI: 19.</footnote> och
plockades ej, såsom eljes var det vanligaste i den gamla tiden, och detta antages
visa, att ullen var ren från grova täckhår. <i>Vädurar</i> användes som offerdjur.

Även getter voro vanliga husdjur.

Svinskötsel var vanlig i Syrien och Palestina, men då svinen enligt Mose
lag voro orena djur, med vilka en jude ej fick befatta sig, tillhörde de
svinhjordar, som omtalas i bibeln, antagligen icke-israelitiskt folk.

Turturduvor och duvor, vilka användes som offerdjur, samt höns voro
vanliga husfåglar. Påfåglar uppräknas bland de skänker, som fördes till
<sp>Salomo</sp>.

Om tambin funnos, är ovisst. Då honung omtalas i bibeln, kan därmed
ha avsetts vildhonung.
</chapter>

<chapter name="Arabien">
<h2>ARABIEN</h2>

Till följd av sitt lands naturbeskaffenhet, bestående till större delen av
bergstrakter och öken- eller steppartade högslätter, med ett hett och torrt
klimat, hava araberna till större delen ständigt levat som halvnomader, för
sitt uppehälle huvudsakligen beroende av sina hjordars avkastning,
handeln med landets alster, huvudsakligen krydd- och balsamväxter, samt av
karavansamfärdseln mellan Indien och Medelhavsländerna.

De södra delarna av landet, vilka av gammalt betecknats som det lyckliga
Arabien, äro väl bekanta för sina frukter, framför allt dadlar, kryddor och
balsamer, men ha aldrig haft något synnerligt jordbruk. Sådant, ägnat
åt sädesodling omtalas i äldre skrifter dels i det lägre landet mot Persiska
viken och dels framför allt i nabateernas land i norra Arabien. Denna stam,
bibelns Nebajoth, som hade sin blomstringstid ett par hundra år omkring
Kristi födelse, har blivit berömd som jordbrukare framför allt därigenom,
att gamla beskrivningar över dess odlingar uppgivits som källa för berömda
arabiska verk om jordbruk, vilka intaga en framstående plats bland de
spanska morernas litteratur.

Av sädesväxter odlades vete, ris och durra, av frukter framför allt dadlar.
Landets förnämsta produkter, kryddor och balsam härrörde antagligen
huvudsakligen av vilda växter.

De viktigaste husdjuren voro enligt <sp>Strabon</sp> och <sp>Herodotos</sp> får
och kameler. Fåren tillhörde de bredsvansade och långsvansade raserna
(— 3 alnar lång svans, som fästes på en liten vagn! enl. <sp>Herodotos</sp>).
Nötboskap omtalas föga och hästen först i 4:e årh. e. Kr. Antagligen hade
araberna i äldre tid föga hästar. Ännu <sp>Muhammed</sp> hade till en början sitt
rytteri beridet på kameler och först efter Mekkas erövring på hästar.
</chapter>

<chapter name="Karthago">
<h2>KARTHAGO.</h2>

Under det att föga är känt om jordbruket hos fenicerna, ett folk, som
spelade en stor roll under den gamla tiden som uppfinnare, industri- och
framför allt handelsfolk, så var fenicernas förnämsta koloni, Karthago, till
en tid Roms medtävlarinna om makten vid Medelhavet, berömt för sitt högt
stående jordbruk. Detta blev känt för den gamla tidens folk genom två
litterära verk, de äldsta kända redogörelserna för ett lands jordbruk. Det
ena av dessa, författat av <sp>Kutai-Kutsami</sp> i 5:e århundradet f. Kr.,
skildrade nabateernas (se ovan) lantbruk i 9 böcker, varav 2 finnas bevarade.
I en av dem finnes en jordbrukskalender, den äldsta i sitt slag. Det andra,
författat av <sp>Mago</sp> i 3:e årh. f. Kr., åberopas av latinska författare och
citeras av den moriske författaren <sp>Ibn-al-Arwan</sp>. Om dess höga anseende
i den antika världen vittnar den romerska senatens beslut, att det skulle
undantagas från den förstörelse, som romarna efter Karthagos erövring läto
gå ut över sin besegrade medtävlares hela kultur, och dess översättning till
latin på senatens befallning.
</chapter>

<chapter name="De indoeuropeiska folken.">
<h1>DE INDOEUROPEISKA FOLKEN.</h1>

<table>
<td c><i>Litteratur.</i>
<td><sp>Braungardt, G.</sp> Die Urheimat der Landwirtschaft aller indogermanischen Völker an der Geschichte der Kulturpflanzen und Ackerbaugeräte nachgewiesen.
<td><tab>Heidelb. 1912.
<td><sp>De Fontenay, Fr.</sp> Ostasien, i Världskulturen bd. 8.
<td><sp>Montelius, O.</sp> Die alten Kulturperioden im Orient. Stockholm  1917.
<td><sp>Rig-Veda</sp>. Uebersetzt v. Hermann Grassman. Leipzig 1876—77.
<td><sp>Schrader, Otto</sp>. Reallexicon der indogermanischen Altertiimer. 1901.
<td>— Sprachvergleichung und Urgeschichte. Ed. 3. Jena 1907.
<td><sp>The Zend-Avesta</sp>, translated by James Darmesteter. Oxford 1880, 1883.
</table>

<b>A</b>lla de indoeuropeiska folken, vilka på grund av raskaraktären och sina
språks släktskap anses hava utgrenats från samma urfolk, hava, efter
vad deras äldsta fornlämningar visa, redan i förhistorisk tid idkat
boskapsskötsel och åkerbruk, och då de i sina språk ha gemensamma ordstammar
för därmed samhörande begrepp, antager man, att urfolket idkat båda dessa
näringsgrenar redan före sin delning och de olika folkstammarnas
utvandring åt sydost till Indien och västerut över Europa.

De urgamla språkens fattigdom på ord tillhörande åkerbruk och särskilt
saknaden i vissa av dem av ord för dettas viktigaste redskap, plogen, men
större rikedom på ord berörande husdjursskötseln gör det emellertid
sannolikt, att det ariska urfolket föga sysslat med åkerbruk utan huvudsakligen
levat av boskapsskötsel.<footnote><sp>Schrader</sp>. Reallexicon, s. 11.</footnote> I det stora hela synas de dock mindre än semiterna
haft böjelse för herdeliv utan varit fast bosatta över allt, där de i boplatsens
närhet kunde finna näring för sig och sina djur, men nomader endast de,
som levde på de torra stepperna.<footnote><sp>Schrader</sp>. Reallexicon, s. 201.</footnote>
</chapter>

<chapter name="Ostindien">
<h2>OSTINDIEN.</h2>

Om det indiska urfolket (dravider) och dess levnadssätt vid den tid, då
det undanträngdes av de norrifrån inträngande arierna är föga känt, men
det stod åtminstone delvis kvar på stenåldersståndpunkt och levde av vad
den vilda naturen bjöd dem.

Arierna hade däremot, efter vad deras omkring 1000—800 f. Kr.
sammanfattade heliga hymnsamling, Rig-Veda, visar, redan vid sin ankomst nått en
högre kultur. Däri saknas alla direkta uppgifter om jordbruk, men av
de epitet, som tilläggas gudarna, och av använda bilder är uppenbart, att
folket var bofast och huvudsakligen levde av boskapsskötsel men även idkade
åkerbruk. Hästar spända i par för vagnar, tjurar och framför allt kor med
av mjölk spända juver samt smör, använt till brännoffer, till kroppens
insmörjande och som uttryck för kroppslig välmåga äro ständigt
återkommande bilder. Ofta omtalas boskap i stall men aldrig som beteshjordar, och
blott sällan får och getter, nomadernas huvudsakliga egendom. Endast på
några få ställen talas om säd, åker, dragoxar och plog.

<img>Fig. 23. Ostindisk krokårder. Enl. Greve Redskabslære.</img>

Ariernas ritualbok, »Manus lagar» (från omkr. 200 år f. Kr.), likasom
gamla grekiska författare lämna längre gående upplysningar rörande deras
samhällsliv, som mycket liknade germanernas, och deras lanthushållning.
Folket var delat i stammar och underavdelningar av sådana, boende i byar.
All jord tillhörde konungen, »nybyggarnas herre», vilken uppbar avgäld av
jordens brukare.<footnote><sp>Diodoros</sp> II. 40.</footnote> Jordegendomen brukades gemensamt av byns
medlemmar, varefter avkastningen delades mellan samhällets familjer. Sedan folket
indelats i kaster, utgjorde bönderna en sådan, vilken åtnjöt mindre anseende
än filosofernas, prästernas och krigarnas men högre än herdarnas.
Krigarna, som fått stora jordförläningar, voro fria från kroppsarbete och
överlämnade därför sin jord åt brukare, vanligen dess förre ägare. Jordbrukarna
voro däremot fria från krigstjänst, för att de skulle kunna ständigt ägna sig
åt jordens skötsel. Det grövre jordbruksarbetet förrättades av den lägsta
kasten, som utgjordes av den underkuvade befolkningen, och som hölls som
trälar.

Enligt de äldsta skriftliga meddelandena om Indien, vilka härröra från
<sp>Herodotos</sp> (i 5:e årh. f. Kr.) och från historieskrivare, som åtföljde
Alexander den stores tåg lill detta land (327 f. Kr.), funnos indiska
stammar, vilka varken sådde eller dödade något husdjur utan levde av vilda
växter, andra som voro nomader och åter andra, som voro åkerbrukare.

Jorden bearbetades med plog och kokorna sönderdelades med en av
bambustänger gjord sladd. Bevattningsanläggningar funnos, och vattnet 

fördelades till de olika jordinnehavarna av folkvalda lantmätare. Den väl
bevattnade jorden gav två rika skördar årligen, och överflöd på livsmedel och
foder rådde.<footnote><sp>Diodoros</sp> II, s. 35, 42.</footnote>

De vanligaste sädesslagen voro vete, korn och hirs samt framför allt ris,
som anses hava varit inhemskt i landet och där odlats redan före ariernas
ankomst. Vidare odlades sesam för oljeberedning samt lin och den inhemska
bomullsbusken som spånadsväxter.

Indien omtalas också<footnote>T. ex. hos <sp>Plinius</sp> XII.</footnote> som hemlandet för en mängd kryddväxter såsom
peppar, kanel, kryddnejlikor, kardemumma m. fl., vilkas art ej kan
säkert bestämmas, samt balsamiska örter såsom terebint, mastix, nardus
och tamarind, — i vilken mån de odlades eller voro vildväxande, uppgives
dock ej. Socker (saccharum) omtalas som en av landets produkter,<footnote><sp>Plinius</sp> XI, 17.</footnote> men
beskrivningen gör det tvivelaktigt, om det var sockerrör, som avsågs.

Förmögenheten räknades efter kreaturens antal, och kor voro den
egentliga värdemätaren. Övriga husdjurslag omtalas föga i de heliga skrifterna.

Nötboskapen var<footnote><sp>Plinius</sp> VIII. 70.</footnote> storvuxen (»hög som kamelen»), 4 fot mellan
hornspetsarna. I Rig-Veda omtalas även bufflar och åsnor. Kamelen var
vanligt husdjur,<footnote><sp>Herodotos</sp> III. 103.</footnote> och elefanter fångades och tämdes för att användas i krig.
Hästar omtalas i Rig-Veda som offerdjur, vartill blott tamdjur användes.
Hästarna voro smärre än de indiska.<footnote><sp>Herodotos</sp> III. 106.</footnote>

Får och getter höllos enligt de grekiska författarna i stort antal; de voro
»stora som åsnor», och mycket fruktsamma, fyrlingar, ja t. o. m. sexlingar
förekommo. Fåren hade långa svansar och tillhörde säkerligen det
fettsvansade slaget. Svin omtalas ej, men då de äro inhemska i landet, höllos de
kanske som husdjur av urinnevånarna.

Gäss, ankor och höns omtalas i Vedasångerna, men om de voro husdjur,
är ovisst.

Honung och därav berett mjöd omtalas, och bin lovsjungas i
gammalindiska sånger, men då namn för bin saknas i sanskrit, hämtades honungen
kanske från vildbin (<sp>Schrader</sp>).
</chapter>

<chapter name="Medien. Persien">
<h2>MEDIEN. PERSIEN.</h2>

De ariska stammar, som intogo det nuvarande Persien och Afganistan,
även betecknade som iranska folk, voro väl, såsom ock <sp>Plato</sp> uttryckligen
uppgiver, ursprungligen nomader, men såväl mederna, vilka intagit det
bergiga höglandets nordvästra, mot Assyrien sluttande delar, som de sydost
om dem boende, med dem stambesläktade perserna voro redan vid början
av sin historiska tid bofasta och jordbrukande, ehuru boskapsskötseln intog
den främsta platsen i deras hushållning. De europeiska iranierna, vilka
av grekerna kallades skyter, fortforo däremot långt in i den historiska tiden
att med sina hjordar ströva kring på sydöstra Europas stepper.


Enligt sin religions- och lagstiftares <sp>Zarathustras</sp> (<sp>Zoroasters</sp>)
lära höllo meder och perser husdjurs vård och odling av växter samt
utrotande av skadliga djur och växter för heliga plikter. Likasom <i>Rig Veda</i> vittna
även dessa folks heliga skrifter, <i>Zend-Avesta,</i> om ett jordbrukande och
boskapsskötande folk, som nått en för sin tid hög kulturståndpunkt. Den prisas
lycklig, som under fromt uppfyllande av sina religiösa plikter äger ett hus
med präst, boskap, hustru och barn samt (får-)hjordar, som alla frodas
och trivas, och därnäst den fromme, som odlar mest säd och frukt,
bevattnar den torra och torrlägger den sanka jorden samt har boskaps- och
fårhjordar, som lämna mycken gödsel. Hästar, nötboskap och får omtalas långt
mer än sädesodling, men huvudsakligen boskap på bete, ej i stall, och Mithra
betecknas i de yngre Avesta-hymnerna som de vida betesmarkernas herre.

Om än sålunda boskapsskötseln synes hava haft försteget framför fältens
odling, så ägnades även åt denna stor uppmärksamhet, och det betygas
uttryckligen, att aldrig behövde perserna hämta sitt bröd från främmande land.
Överheten vakade över grödornas skydd, och i Avesta omtalas fältvakter som
en tjänstemannaklass. Den persiska konungen sände<footnote><sp>Herodotos</sp> I: 100; <sp>Xenofon</sp>, Kyropaidia VII: 4.</footnote> inspektörer till de
underlydande länderna för att inhämta underrättelser om jordbrukets
tillstånd, vilket gav anledning till satrapernas belöning eller bestraffande.

I Persiens bergstrakter funnos bevattningsanläggningar<footnote><sp>Herodotos</sp> III: 117.</footnote> med behållare
för vattnets kvarhallande och ledningar för dess fördelning över fälten, allt
under tillsyn av särskilda tjänstemän. Den, som anlade bevattning av ett
fält, erhöll besittningsrätt till detsamma för 5 släktled.<footnote><sp>Polybios</sp>. Historiæ X.</footnote> För jordens
bearbetning funnos två slags plogar (årder), en lättare helt av trä, vilken drogs
av ett par oxar, och en tyngre järnskodd, som krävde flera par.<footnote><sp>Strabon</sp> XI; <sp>Xenofon</sp>, Anabasis V.</footnote> I Avesta
omtalas även harvning. Jorden var mycket fruktbar, sädeskornen nådde i
Baktriana en förvånande storlek.<footnote><sp>Theofrastos</sp>. Hister, plantar. VIII; <sp>Plinius</sp> XVIII: 72.</footnote> Jämte vanligt vete odlades spelt, enkorn,
»vilt korn» (skalkorn?), naket korn, hirs (det viktigaste sädesslaget i
länderna öster om Svarta havet), havre samt i Baktrien och Susiana ris. Havre
användes till hästfoder men endast i missväxtår till människoföda. Av
övriga sädesslag bereddes bröd, gröt och en dryck. Bomull såväl busk- som
örtartad odlades.<footnote><sp>Theofrastos</sp> IV: 9; <sp>Herodotos</sp> III: 106.</footnote> Till hästfoder odlades lucern,<footnote><sp>Strabon</sp> XI.</footnote> vilken här var inhemsk,
varav dess latinska namn <i>herba medica.</i>

Framför allt omtalas dock Persien som hemlandet för flera av nutidens
viktigaste fruktslag! Vinodling var allmän, och särskilt voro rikets
nordvästra delar, Baktria, Aria och Hyrkania, berömda för sitt vin.<footnote><sp>Strabon</sp>. Geogr. XI.</footnote>
Citronvalnöt-, äpple- och pistacieträden, som voro inhemska i dessa delar av
världen, och persiketrädet, som anses vara infört från Ostasien (sid. 24)
odlades allmänt, men däremot ej olivträdet, vilket <sp>Herodotos</sp> anmärker
som en egendomlighet. I rikets  södra del lämnade dadelpalmens frukter
folket en stor del av dess föda och dess virke byggnadsmaterial. Dess
befruktning befordrades genom att upphänga hanblomklasar i träden intill
honblommorna.<footnote><sp>Theofrastos</sp>. Hist. plant. II: 9; <sp>Herodotos</sp> I: 193.</footnote>

Trädgårdarna voro anordnade som parker med konstrikt anordnade
trädgrupper, parterrer och terrasser.<footnote><sp>Cicero</sp>. De senectute XVII.</footnote>

Ömhet om djuren var en religiös plikt, man borde så litet som möjligt
döda dem, och djur, som slaktades, borde vara minst 6 år gamla. Om
husdjursskötselns stora omfattning vittnar berättelsen, att mederna lämnade
Darius I 10,000 får, 4,000 hästar och 3,000 oxar i årlig skatt.

Mederna, liksom deras grannar parter, sarmater och skyter, voro ett
utpräglat hästfolk. Hästarna användes mest som riddjur i krig, under det
att kameler användes för längre transporter, åsnor och muldjur som
vanliga lastdjur och oxar som dragare. Perserna hade däremot ännu på Kyros
tid († 529 f. Kr.) föga hästar, men började sedan att omfatta hästave] med
stor förkärlek. <sp>Herodotos</sp> omtalar, att den persiske ståthållaren i
Babylon hade ett avelsstall av 800 hingstar och 16,000 ston. De persiska hästarna
hörde till de orientaliska hästarnas ädlaste slag.

Om beskaffenheten av övriga husdjur hos meder och perser är föga känt.
Antagligen överensstämde de med motsvarande slag hos grannfolken.

Efter det persiska rikets införlivande med Alexander den stores världsrike 
inträdde småningom ett allmänt förfall. Ännu då araberna i 6:e årh.
e. Kr. intogo det persiska riket, synes ett allmänt välstånd grundat på ett
välskött jordbruk hava rått. Senare har detta liksom landets kultur i övrigt
varit statt i fortgående förfall, oberört av utvecklingen i Europas
kulturländer.
</chapter>

<chapter name="Grekland">
<h1>GREKLAND.</h1>

<table>
<td c><i>Litteratur.</i>
<td><sp>Braungardt, B.</sp> Die Urheimat der Landwirtschaft aller indogermanischen Völker an der Geschichte der Kulturpflanzen und Ackerbaugeräte angewiesen.
<td><tab>Heidelb. 1912.
<td><sp>Hildebrand, H.</sp> Fynden i Troas. Ur vår tids forskning. 24. Stockholm 1878.
<td><sp>Hesiodos</sp>. Arbeten och dagar.
<td><sp>Homeros</sp>. Odysseia.
<td><sp>Homeros</sp>. Ilias.
<td><sp>Müller, S.</sp> Den förhistoriska tiden i Europa. Världskulturen. Bd. II. Stockholm 1905.
</table>

<b>F</b>ornforskningen har visat, att här som i flertalet övriga länder åkerbruk
och boskapsskötsel gå tillbaka till den yngre stenåldern, vilken här
anses hava rått under det 3:e årtusendet f. Kr., vare sig dessa landsdelars
befolkning var de senare grekernas stamfäder eller en annan, av dem vid
deras invandring fördriven eller undertryckt folkstam.

Med andra indoeuropeiska folks språk gemensamma ordrötter i
sädesslagens och andra till jordbruket hörande föremåls namn göra i alla 




händelser antagligt, att de grekiska folkstammarna före sitt avskiljande från
urfolket och bosättningen i Grekland nått åkerbrukarens kulturståndpunkt.
Det synes ock vara sannolikt, att utvecklingen på samhällslivets och konstens
område, som nådde sin blomstring i den kretensiska och mykenska
kulturen, hade sin motsvarighet även på lantbrukets område, så mycket mer, som
dessa kulturer stodo i nära samband med den samtidiga kulturen i Egypten,
där åkerbruket redan nått en hög utveckling. (Sid. 34.)

Från slutet av det andra förkristna årtusendet, vid tiden för övergången
till järnåldern lämna de homeriska sångerna, särdeles Odysseia, detaljerade
och målande skildringar av lantmannaförhållandena.

I vilken mån de under århundradena närmast efter den av <sp>Homeros</sp>
besjungna hjälteåldern infallande inbrotten av i kultur lägre stående nordiska
stammar, »de tessaliska och doriska vandringarna», hava medfört en
tillbakagång av jordens odling liksom av den andliga kulturen, är okänt. Då
emellertid inkräktarna själva voro utpräglade bondefolk, torde den
nedgångstid, som härmed inträdde, i konsthistorien kallad dipylontiden, ej hava haft
samma betydelse för lantbruket.

Från den historiska tidens början finnas meddelanden, som visa, att
jordbruk och framför allt husdjursskötsel voro viktiga näringsgrenar. Från
denna tid (8:e årh. f. Kr.) härrör <sp>Hesiodos</sp>' »Arbeten och dagar», en
moraliserande lärodikt påminnande om nyare tidens bondepraktikor, med
regler om tider och sätt för jordbruksarbetenas utförande.

Under den följande tiden uppstod en mycket rik jordbrukslitteratur, av
vilken väl nu det mesta är förlorat, men som de romerska författarna
använt i en utsträckning, som visar, att grekerna på detta liksom på andra
områden blevo sina besegrares läromästare.

Om lantbrukets höga ålder och anseende hos grekerna vittnar det
förhållandet, att bland skaran av deras gudar och sagohjältar finnas
representanter för jordbruk och boskapsskötsel. Sådana voro <i>Demeter,</i> åkerbrukets
gudinna, <i>Hermes</i> och <i>Pan,</i> hjordarnas beskyddare, samt <i>Triptolemos,</i>
Demeters älskling och plogens uppfinnare, vilken från sin luft-char spred säd
över jorden.

JORDEGENDOM. Ursprungligen torde jorden i Grekland som hos andra
folk hava varit stammens eller ättens gemensamma egendom. Så var det
ännu under den historiska tiden på Tenedos, Lesbos och Cykladerna (enl.
<sp>Diodoros</sp>). Enligt <sp>Plato</sp> borde så vara förhållandet i mönsterstaten.
Redan på den homeriska tiden var emellertid den odlade jorden i allmänhet
enskild egendom, utmärkt genom gränsstenar,<footnote><sp>Odyss</sp>. VI: 7; <sp>Ilias</sp> XXI: 105.</footnote> och även <sp>Hesiodos</sp> talar
om enskild jordegendom och köp av sådan.

I Sparta var jorden (enl. traditionen genom <sp>Lykurgos</sp> lagstiftning)
uppdelad i 9,000 lotter åt den härskande stammens, spartiaternas, familjer
och 30,000 smålotter, vilka utlämnades till brukning mot avgäld av <i>perioiker,</i>
landets underkuvade forna ägare. De spartiatiska egendomarna gingo
odelade i arv till äldsta sonen och fingo ej avyttras eller borttestamenteras.
Deras skötsel skedde huvudsakligen genom trälar.


Även i Aten var jorden delad i enskilda egendomar, vilka vid tiden för
konungadömets avskaffande (i 8:e årh. f. Kr.) till större delen samlats hos
aristokratien, eupatriderna, vilka mestadels bodde i staden, under det att
jorden sköttes av tjänare och trälar. Därjämte funnos talrika småjordägare,
vilka genom skuldsättning råkat i allt större beroende av de stora
godsägarna och nedsjunkit i träldom under dessa. <sp>Solons</sp> (640—559 f. Kr.)
lagstiftning upphävde rätten att göra gäldenärer till trälar och återgav
friheten åt dem, som på grund av skuld förlorat den, samt undanröjde all på
jorden vilande skuld. Om jordegendomens betydelse som förmögenhetsföremål 
vittnar <sp>Solons</sp> klassindelning av medborgarna på grund av
avkastningens storlek av jordegendomen. Första och andra klassen med minst
500 och 300 medimner (250 och 150 hl.) sädesskörd kallades riddare, emedan
de ansågos böra göra krigstjänst på egen bekostnad; tredje klassen med en
inkomst av 200 medimner ansågos behöva ett par dragare och kallades zeugiter
(av zeugos = anspann). De övriga voro dels vid jorden fästa halvfria,
avkomlingar av den tidigare, underkuvade befolkningen samt trälar, till stor
del krigsfångar, med vilka en livlig handel ägde rum i de grekiska kolonierna.
Trälarna räknades ej som människor utan som > besjälad egendom»
(<sp>Aristoteles</sp>).

<sp>Thukydides</sp><footnote>Peloponn. Krig. 1: 2.</footnote> (i 5:e årh. f. Kr.) omtalar, att odlingen i Grekland
fordom var mer tillfällig, så att lantmannen lätt övergav sin boplats, då han
ansåg sig kunna överallt finna sitt uppehälle, men redan på den homeriska
tiden var full bofasthet rådande, och åkermannens, vinodlarens och herdens
liv omtalas långt mer än jakten i de täta skogarna, som ännu täckte
höjderna. Ouppodlat land på kyklopernas ö väckte <sp>Odysseus</sp> förundran.<footnote><sp>Odyss</sp>. IX: 130.</footnote>
och vid hans hem på Ithaka funnos trädgårdar och stora åkrar, där de
taliika plöjarna stannade för att vila vid varje fåras slut.<footnote><sp>Ilias</sp> XVIII, XXIII.</footnote>

Boskapsskötseln var dock folkets förnämsta näring. Offren till gudarna
bestodo, enligt <sp>Homeros</sp>, av feta får och oxar, och stekar av nötboskap, får
och kulingar voro jämte vin det huvudsakliga vid gästabuden, under det att
säd, bröd och mjöl föga omtalas. I de nordliga landsdelarna, hos Thraker
och Epiroter, ägnade sig männen åt kreaturens vård, men ansågo arbetet på
åkern vara ovärdigt fria män och lämnade det åt kvinnor och trälar.<footnote><sp>Herodotos</sp>. Hist. V: 6.</footnote> I de
sydligare landskapen var dock åkerns och trädgårdens skötsel högre ansett,
och <sp>Homeros</sp> skildrar, huru konungar och andra högättade män
sysslade med dessa arbeten. Med den tilltagande rikedomen ändrades dock
detta, och de aristokratiska godsägarna lämnade allt mer jordens
brukning åt de lägre klasserna, och-skillnaden mellan underlydande bönder och
trälar blev allt mindre.

BOSTÄDERNA utgjordes i äldsta tid av runda hyddor men hade redan
under den yngre stenåldern (nergått till rektangelform. De hade en härd
mitt på golvet och antagligen en taköppning över denna. Dörröppningen
var på ena gaveln och därutanför ett förrum, bildat av de utskjutande 
långväggarna och taket uppburet av
pelare.<footnote><sp>Steffen, G</sp>. Bostadskommissionens utredningar. IX, sid. 69.</footnote> Denna hustyp återfinnes även
hos andra indoeuropeiska folk och
anses vara en allmän arisk typ.

<img>Fig 24. Gammalgrekiskt årder
(enl. Braungardt).</img>

JORDENS BEARBETNING skedde
med plog (egl. årder), dragen med
enbetsok av ett anspann av oxar eller
mulor.<footnote><sp>Ilias</sp> X, 352; XIII. 703.</footnote> Man använde årder dels  av           
kroktyp, <i>gne</i> (fig. 24), på den lättare
jorden, dels på den tyngre jorden ett
grövre sulårder, <i>pekton aratron</i> (fig. 25), med vågrät sula av järnek, järnbill
(»Pallas Athenes spjut»), stång och styre.<footnote><sp>Ilias</sp> XXIII: 834. <sp>Hesiod</sp>. 427.</footnote> Man har även funnit bild av ett
årder med spadformig bill, knivrist samt förställarehjul (fig. 26).

GÖDSLINGEN var långt mer beaktad än hos orientens folk. Spillningen
samlades i stack<footnote><sp>Odyss</sp>. XVII: 297.</footnote> och gödselns mängd ökades genom inblandning av halm
och jord.
<table o>
<td><img>Fig. 25. Gammalgrekisk plog
(enl. Braungardt).</img><td><img>Fig. 26. Gammalgrekiskt kärrårder
(enl. Braungardt).</img>
</table>

Gröngödsling med åkerbönor och lupiner användes, likaså märgling.

BEVATTNING av fälten förekom, och anläggningar för sådan utfördes
av det allmänna. <sp>Plutarchos</sp> omtalar, att <sp>Themistokles</sp> var
föreståndare för statens vattenväsen, och att böter ådömts för olovligt
borttagande av vatten från statens behållare.

SÄDESODLINGEN omväxlade med ett till flera års trade, varefter jorden
bereddes till sådd genom 2—3 körningar med årdret.<footnote><sp>Ilias</sp> XVI. 541.</footnote> All säd såddes på
hösten, och myllningen med årdret fullbordades med en handhacka.<footnote><sp>Hesiod</sp>. 469.</footnote> Säden
skars med skära, antingen blott axen, som uttröskades med käppar, eller
hela stråt och bands då P kärvar, som sattes i skylar till torkning och sedan
på tröskplanen uttröskades genom tramp av kreatur. Säden kastades med
skovel.<footnote><sp>Ilias</sp> V: 499.</footnote>

Av sädesslagen ha vete och enkorn påträffats redan i bronsålderslager vid
Hissarlik, på  Kreta m. fl. ställen. <sp>Homeros</sp> omtalar även tvåkornvete



<i>(olyra)</i> odlat till foder samt korn, ärter och »spräckliga bönor», <sp>Hesiodos</sp>
och <sp>Theofrastos</sp> risphirs, <sp>Sofokles</sp> ris. Kolvhirs odlades i
Lakonien. Senare omtalas även odling av råg i Macedonien och Thracien,
havre i Mindre Asien<footnote><sp>Galenos</sp>. De alim. facult. I. 14.</footnote> samt åkerbönor liksom lupiner till gröngödsling men
även till foder och människoföda.<footnote><sp>Plinius</sp> XVIII.</footnote> En sorts bönor med ätliga skidor,
faselos, anses hava varit en Dolichos-art men ej, som tidigare antagits, våra
trädgårdsbönor (sid. 16).

Lin odlades allmänt som spånadsväxt, men fröna brukades även till föda.
Om »byssiskt lin»,<footnote><sp>Plinius</sp> XIX: 4.</footnote> såsom man antagit varit bomull, är ovisst (sid. 18).

Vallmo odlades som oljeväxt.

Lucern skall av <sp>Dareios</sp>' trupper hava medförts från Persien till
Grekland under persiska kriget och odlades sedan under namn av persiskt frö.<footnote><sp>Plinius</sp> XVIII och XLIII.</footnote>
Bockhornsklöver, som var inhemsk i Grekland, var ett allmänt använt
foder.<footnote><sp>Theofrastos</sp>. Peri fyton XVII: 2.</footnote>

<sp>Theofrastos</sp> beskrev åtskilliga växtsjukdomar, särskilt sädesrost, för
vilken han fann olika mottaglighet hos olika kornsorter.

TRÄDGÅRDSODLINGEN var redan under den homeriska tiden rikhaltig.
Odling av vin, äpplen, päron, fikon, körsbär, plommon, granatäpple, oliver
och svarta mullbär omtalas i Odysseia.<footnote><sp>Od</sp>. VII: 112, XXIV: 226.</footnote> Av dessa voro äpplen, päron och
sötkörsbär inhemska i Grekland, vin och oliv liksom fikon, som utgjorde en
verklig folkspis, odlades redan i förhistorisk tid, och de övriga voro kanske
införda från Mindre Asien. Senare omtalas odling av kastanje och valnöt,
vilka även funnos vilda, kvitten och mandel samt dadelpalm på Delos, likaså
liga dessa senare införda. Mandelodlingen på Cypern var berömd, likaså
vinet från öarna Samos, Chios och Lesbos.

Köksträdgården var också väl försedd.<footnote><sp>Theofrastos</sp> VII; <sp>Plinius</sp> XIX.</footnote> Till de allmännast odlade
växterna hörde vitlök, rödlök (flera sorter), schalottenlök, purjo, alla troligen
införda från Mindre Asien, samt havslök <i>(Scilla).</i> Av gurkor omtalas 3
sorter, av sallad likaså 3 sorter, en högvuxen med blad smala som gräs,
en lägre med'rund stjälk och en »som icke höjer sig över marken». Betor,
både svarta (rödbetor) och vita, bladkål och rovor, flera sorter, vilka
svårligen kunna identifieras, rättika (3 sorter), morot, palsternacka, kardoner
<i>(kaktos, skolymos),</i> selleri, portlak <i>(andrachne)</i> och saffran. Den från
Tatariet härstammande rabarbern odlades till medicin. Av kryddväxter
omtalas fänkol, körvel, spiskummin, koriander, krasse <i>(Lepidium)</i> och persilja.

Blomsterodlingen omtalas mindre, och antagligen voro åtskilliga av de
blommor, som nämnas, vilda, såsom lövkojan, svärdslilja, narcisser
(begravningsblomma), nejlika <i>(Dianthos</i> = Zeus' blomma) och violer (Afrodites
blomma). Liljor och hyacinter skola hava kommit från Mindre Asien,
<i>asphodelus</i> och rosor från Macedonien.


Under Greklands klassiska tid gjorde det högt och ädelt utvecklade
konstsinnet sig gällande även i trädgårdsanläggningarna. Dessa utmärktes av
den grekiska arkitekturens regelbundna, rätliniga figurer. Raka alléer och
fyrkanter, smyckade med tempel och bildstoder voro utmärkande för den
äldre grekiska trädgårdsstilen.

Även boningshusen i städerna pryddes av planteringar.

SKOG. Grekland var i äldre tid till större delen skogtäckt. Det stora
behovet av virke till skeppsbyggnad och bergverken gjorde, att skogen var
föremål för noggrann vård,<footnote><sp>Aristot</sp>. Politik VI och VII.</footnote> och i skogsskötsel liksom i så mycket annat
blevo grekerna romarnas läromästare. Skogarna stodo under tillsyn av
statstjänstemän.   Betning å skog var i lagen inskränkt för att skydda återväxten.

De förnämsta produkterna voro timmer, tjära och kol, vilka brändes av
sönderspinkat virke i stora, koniska milor,<footnote><sp>Theofrastos</sp> IX: 3.</footnote> samt havstallens bark, vilken
liksom blad av sumak och galläpplen användes för garvning.

Med landets ekonomiska tillbakagång följde emellertid skogarnas
skövlande, så att de skogklädda höjderna blevo och intill vår tid förblivit magra
betesmarker.

HUSDJURSSKÖTSELN var dock, särdeles i de bergiga landsdelarna den
viktigaste delen av lanthushållningen. De betande hjordarna voro furstens
förnämsta egendom och vallades av hans söner<footnote><sp>Odyss</sp>. XIV: 99 och följ.</footnote>, och även städernas
innevånare voro rika på nötboskap och får.

Bilder av hästar äro vanliga bland vid helgedomarna påträffade
offergåvor från bronsåldern. Från 8:e årh. f. Kr. ha stångbetsel funnits och
konsten att skydda hovarna med beslag var gammal.<footnote><sp>Schrader</sp>. Reallex.</footnote>

I de homeriska sångerna<footnote><sp>Ilias</sp> VI: 50.</footnote> skildras hästar med en hänförelse, som är
förklarlig hos ett folk, till vars förnämsta nöjen hörde kappkörning och ritt.
Särskilt de norra landskapen, Thrakien och Thessalien, Kentaurernas
hemland, voro berömda för sina hästar,<footnote><sp>Varro</sp> 11: 7.</footnote> men även Argoiis betecknades som det
»hästuppf ödande».

Hästen användes till ritt och anspänd i par för stridsvagnen.

Grekiska skulpturer visa den orientaliska typen. Krigen med de hästrika
perserna visade grekerna dessas hästars överlägsna beskaffenhet och
framkallade en önskan att österifrån hämta avelsdjur för det inhemska slagets
förbättrande. <sp>Filip</sp> av Macedonien införde i detta syfte 20,000 skytiska
ston.<footnote><sp>Justinus</sp>. Hist. IX: 2, 6; <sp>Herodian</sp>. Hist. VII: 196.</footnote> Förädlingens teori var föremål för Aristoteles' spekulationer. Ett
stuteri var enligt hans åsikt fullkomligt först sedan avkomlingar erhållits
efter hingstars parning med sina egna mödrar och döttrar.

Muldjur voro de vanligaste last- och dragdjuren. Aveln av dessa djur
var förbjuden i Elis och kanske andra delar av landet, men de infördes från
Mindre Asien, där aveln bedrevs särskilt i Paflagonien och Mysien. I senare
tid läto grekerna betäcka sina ston med åsnehingstar utom landet.<footnote><sp>Herodian</sp> IV: 30; <sp>Pausan</sp>. Perig. V: 5, 2.</footnote>

Åsnor omtalas blott en gång hos <sp>Homeros</sp><footnote><sp>Ilias</sp> XI: 555.</footnote> och anses ha införts från
Mindre Asien först jämförelsevis sent.<footnote><sp>Schrader</sp>. Reallex.</footnote> Senare omtalas åsneavel i
Grekland, framför allt i Arkadien.<footnote><sp>Varro</sp> II: 5.</footnote>

Nötboskap hölls i stora hjordar på slättlandet. (Augias stall för tusentals
kreatur!). Avbildningar av boskap visa olika typer, dels uroxens, vilken
fanns vild i de norra landskapen, dels den korthornade boskapens (sid. 6).
Senare infördes djur av zeburasen. Alexander den store lät från Indien
iniöra flera tusen djur av denna ras för att förbättra sitt hemlands
kreatursstam.

I senare tid berömdes särskilt den epirotiska boskapen, som skall hava
förbättrats av konung Pyrrhus, vilken förbjöd att använda djuren till avel
före fyllda 4 år.

Nötboskapen hade betydelse huvudsakligen som slaktdjur. Mjölk av kor
användes långt mindre än sådan av getter och får. Då smör omtalas av
<sp>Herodotos</sp>, <sp>Hippokrates</sp> och <sp>Galenos</sp> som födoämne, gäller
det barbariska folks bruk, men i Grekland användes det ännu blott som
pomada och läkemedel.<footnote><sp>Hippocrates</sp>. De morbis IV: 20;  <sp>Galenos</sp>. De allm. facult. III: 15.</footnote>

Främsta platsen bland husdjuren i antal och betydelse intogo får och
getter. Ull var det förnämsta vävnadsämnet, får- och getmjölk användes
som sådan och till ystning, varvid löpningen skedde genom tillsats av
fikonsaft, getskinn användes till vinsäckar och raggen till för väta
ogenomträngliga vävnader, som begagnades till segel och sjömanskläder. <sp>Aristoteles</sp>
omtalar olika foderväxters inflytande på mjölkningen.<footnote><sp>Aristoteles</sp>. Historia animal. III: 20, 21.</footnote> Avbildningar från
Mykene-tiden visa långsvansade får. Både svarta och vita får funnos; som
offerdjur användes blott de senare.

Svin höllos från äldre tid i stora
hjordar. Hos Odysseus på Ithaka
funnos svinhus för 600 djur!

<img>Fig. 27. Melitä-hund. Silkeshårig spets.
Efter <sp>Keller</sp>.</img>

Hundarna hade stor betydelse såväl
för jakten som för hjordarnas vällning
och som gårdvardar. Avbildningar äro
bevarade, som visa dels en spets (fig.
27), dels en vinthund, och dels den
hängörade, grova dogg, som var
berömd under namn av molosshund, så
benämnd efter en folkstam i Epirus.

Av fjäderfä omtalas hos
<sp>Homeros</sp> tamgäss. Ankor och vaktlar voro
enligt <sp>Herodotos</sp> (i öre årh.)

vanliga bland den tidens läckerheter. Höns omnämnas först av <sp>Aischylos</sp>
(525—456 f. Kr.) och sedan av <sp>Aristofanes</sp> (424 f. Kr.), och den av
den senare använda benämningen persiska fåglar torde erinra om det land,
varifrån de då nyligen införts. Grekerna ägnade senare stort intresse åt
hönsaveln. Som stridshöns voro de från Tanagra, Chalkis, Rhodos och
Melos berömda.

Påfåglar höllos på Alexander den stores tid, om ej förr, som husfåglar.

Honung torde väl i äldsta tid hava hämtats från vilda bisamhällen, men
<sp>Hesiodos</sp>, vilken urskilde arbetsbin från drönare, omtalar (på 8:e årh.
f. Kr.) konstgjorda biboningar, och senare blev den grekiska biskötseln
mönster för romarna. <sp>Aristoteles</sp> skildrade biens naturalhistoria och
urskilde visen från arbetsbin och drönare samt omtalade 4 olika raser,
nämligen 1) stora, runda, svarta finludna, 2) smärre, runda med utstående
ludd, 3) små, breda, ljusare, och 4) mycket små, glatta, guldgula med
spetsig bakkropp. Bisamhällena flyttades kring från trakt till trakt efter
honungstillgången.<footnote><sp>Columella</sp> IX: 14.</footnote>

Djurens sjukdomar behandlades av åtskilliga författare såsom
<sp>Hippokrates</sp> och <sp>Xenofon</sp> (i 5:e), Aristoteles (i 4:e) och Galenos (i 2:a årh.
f. Kr.). Aristoteles avhandlar (i 8:e delen av sin naturhistoria) hästens,
åsnans, nötboskapens, hundens, svinets, elefantens och fiskars sjukdomar.
Fragment av åtskilliga grekiska »hästläkares» skrifter samlades på kejsar
<sp>Constantin Porfyrogenitos</sp>' befallning i 10:e årh. e. Kr. (utgiv. i
Basel 1538: Veterinariæ medicinae libri 2).

De kolonier, som grekerna allt ifrån det 8:e årh. f. Kr. anlade i olika
trakter kring Svarta och Medelhavet, stodo i nära beröring med hemlandet
och spredo den grekiska kulturen. Bland dessa märkas främst kolonierna
i södra delen av Italienska halvön och på Sicilien, varifrån en omfattande
spannmålstillförsel gick till hemlandet, och varifrån den grekiska odlingen
inverkade på den romerska, samt Massilia (Marseille) i södra Gallien, som
blev en livlig handelsstad, bland vars utförselvaror landets produkter oliver
och vin intogo ett framstående rum, likasom handeln upp efter Rhodanus
(Rhöne)  spred den grekiska odlingen inåt landet.

Den välmåga, som jordbruk och kreaturskötsel skapat i landet, gick
småningom tillbaka. Under tilltagande lyx och politiska strider vändes
sinnena alltmer från det lugna men strävsamma lantlivet, skogarna nedhöggos
och brändes, varefter landet blev allt mer utsatt för översvämningar och
torka, åkerjorden vanhävdades och betesmarkerna blevo försumpade. Vid
tiden för erövringen genom romarna var landet redan förött och utarmat,
och landet kunde ej på långt när föda sin befolkning, utan utvandringen
ökades. Detta tillstånd har sedan fortfarit intill vår tid.
</chapter>

<chapter name="Italien">
<h1>ITALIEN.</h1>

<table o>
<td c><i>Litteratur.</i>
<td><sp>Braungardt, R.</sp> Die Ackerbaugeräte in ihrem praktischen Beziehungen. Heidelb. 1881.
<td><sp>Cæsar</sp>. De bello gallico.
<td><sp>Cantoni, Gaëtano</sp>. Enciclopedia agraria italiana. I Storia dell' agricoltura.
<td><sp>Cato, M. Porcus</sp>. De agricultura. Lipsiæ 1884.
<td><sp>Columella, L. Jun. Moderat.</sp> De re rustica, libri XII. Liber de arboribus.
<td><sp>Hehn, V.</sp> Kulturpflanzen und Haustiere in ihrem Uebergang aus Asien nach Griechenland und Italien. 8:e Aufl. Berlin 1911.
<td><sp>Keller, C.</sp> Die Abstammung der älteren Haustiere. Zurich 1902.
<td><sp>Meitzen, Aug.</sp> Siedelung und Agrarwesen der Westgermanen und Ostgermanen, der Kelten, Römer, Finnen und Slaven. Berlin 1895.
<td><sp>Montelius, O.</sp> La civilisation primitive en Italie. Stockholm 1895.
<td><sp>Müller, S.</sp> Den förhistoriska tiden i Europa. Världskulturen. Bd. II.
Stockholm 1905.
<td><sp>Niccoli, Vittorio</sp>.  Saggio storico e bibliographico dell' agricoltura italiana. Torino 1902.
<td><sp>Palladius, Rutil. Taur. Aemil</sp>. De re rustica.
<td><sp>Plinius. Cajus sec. major</sp>. Historia naturalis.
<td><sp>Varro, Marcus Terentius</sp>. Rerum rusticarum lib. III. Leipzig 1912.
<td><sp>Vegetius, Renatus</sp>. Artis veterinariæ  sive  mulomedicina.
<td><sp>Vergilius, Publ. V. Maro</sp>. Georgica. — Bucolica.
</table>

<img r>Fig. 28. Husurna från bronsåldern.</img>
<b>D</b>e äldsta lämningarna av människor i Italien, vilka påträffats i grottor på
alpernas södra sluttningar, sakna alla bevis för att grottornas invånare,
vilka stodo på stenålderns kulturståndpunkt, vare sig odlat jord eller hållit
husdjur. Däremot visa de boplatser, som påträffats vid de norditalienska
sjöarna och slättlandet söder därom, redan genom sin inrättning, att de härröra
från ett folk med mera framskriden odling, ehuru de i de äldre lagren
hänvisa till den yngre stenåldern. Dessa boplatser utgöras av i sjöarna
uppförda <i>pålbyggnader,</i> uppförda av resvirke på i sjöbotten nedslagna pålar,
samt söder om sjöarna dels av på torra land uppförda pålbyggnader, kallade
<i>terramare,</i> omgivna av en vall och en vattengrav och ofta avsedda för hela
samhällen, dels av s. k. <i>tomtringar,</i> d. v. s. husbottnar, som härröra från
runda hus, liknande" de från bronsåldern
härrörande husliknande gravurnor, s. k.
<i>husurnor,</i> som påträffats i flera länder (fig.
28). Den befolkning, från vilken dessa
lämningar härröra, var sålunda bofast och
åtminstone delvis sammansluten i samhällen.
De stenyxor, som påträffats i de äldre lagren,
voro av samma typ som de i orienten funna
från yngre stenåldern och delvis av
material därifrån, vilket tyder på en nära
förbindelse med österlandet. Lämningarna
efter folkets måltider visa, att dess föda väl
till stor del utgjordes av vilda frukter och     











vilda djur, men fynd av kolade sädeskorn av vete <i>(Triticum vulgare),</i>
stjärnkorn och vipphirs samt vallmofrön och avtryck av sädeskorn i krukskärvor
liksom där påträffade malstenar visa, att även odlade växter lämnat bidrag
till kosthållet. Likaså visa fynden av ben av torvsvinet, hund, nötboskap, får,
get och i de övre lagren häst och höns, att folket jämte jakt idkade
husdjursskötsel.

<img l>Fig. 29. Plöjning. Norditalienska hällristningar.</img>
I bronsålderslagren, vilka
anses härröra från 6.000—4,000 år
f. Kr., bliva lämningarna av
odlade växter talrikare, kärnor av
äpplen, körsbär, oliv, druvor,
åkerböna och lin (åtminstone de,
3 sistnämnda odlade) och
lämningarna av husdjur få överhand
över sådana efter vilda djur.
Knivar, filar, sylar och
sädesskäror av brons samt betsel av
hjorthorn med bett av trä förekomma
också. — Hällristningar från
bronsåldern vid Laghi delle
meraveglie (fig. 29) visa bilder av män som köra med krokårder, förspända
med oxar i parok.

Vilka folkstammar dessa sten- och bronsålderslämningar härröra från,
är ej känt. Grekiska berättelser omtala flera olika folkslag, utan att lämna
någon upplysning om deras kulturståndpunkt. Efter bronsåldern följde en
järnålder, inom vilken den första delen liksom hos grekerna var torftig men
efterföljdes av en rikare utveckling under påverkan från Grekland och
orienten, framkallad av invandrande indoeuropeiska stammar. Bland dessa
märkas främst de från Mindre Asien kommande <i>etruskerna,</i> vilka vid tiden för
sin invandring i halvöns norra och mellersta delar redan kände järnets bruk.
Folket bestod av en härskande kast, <i>lucumoni,</i> samt bönder utan fulla
medborgerliga rättigheter.<footnote><sp>Diodoros</sp> V: 40, IX: 5.</footnote> Deras handel och industri voro starkt utvecklade,
men enligt <sp>Livius</sp> och <sp>Diodoros</sp>, liksom efter vad fornfynd visa, hade
även deras lantbruk nått en hög ståndpunkt. De hade årder dels av den
enkla kröktypen, dels med vågrät sula, och i etruskiska gravar funna
offerbilder föreställa hackor av flera former. De utförde bevattningsanläggningar
och svämningsarbeten (colmationer), varigenom sumpiga områden i
dalgångarna vid Arnus och Clanis (Chiana) och vid Padus' (Pos) nedre del
förvandlades till fruktbar jord.<footnote><sp>Plinius</sp>. Hist. nat. III: 16.</footnote> Etrurien förvandlades till ett rikt odlat
landskap, som under den följande romaretiden var berömt för sin rika
spannmålstillgång, sin lin-, vin- och olivodling. Deras hästar tävlade med
framgång i de grekiska kapplöpningarna. De hade också talrik nötboskap och får
samt stora svinhjordar, vilka betade i de vidsträckta skogar, som täckte höj- .
derna.


Jorden delades mellan de olika stammarna och släkterna, varvid varje
familj hade rätt till 2 plogland, vilka lotter utmättes i rektangulära stycken
av lantmätare. Etruskernas lantmäteri omtalas som mönster för romarna.

Denna styckning av jorden genomfördes dock hlott på slätterna, och i
kuperade trakter funnos större jordegendomar tillhörande rika familjer, vilka
skötte sin jord med trälar under hefäl av fogdar. Ansenliga områden
bibehöllos som samhällets och templens egendom och
utlämnades till brukning mot avgäld i produkter eller i
hälftenbruk.

<img r>Fig. 30. Syditalienskt
handårder.</img>
I Calabrien och Sicilien hade grekiska kolonier
anlagts redan före Roms grundläggning och hade ett
blomstrande jordbruk. Sicilien hade redan i de
homeriska sångerna prisats för sin fruktbarhet, sina rika
skördar av vete, korn och druvor, sina getter och får,
av vars mjölk ost bereddes, och sina »bredpanniga» oxar.<footnote><sp>Ilias</sp> IX: 135-136.</footnote> Sicilien var
också senare en av Roms förnämsta kornbodar, rikt även på hästar, boskap,
honung och saffran. Det berättas, att <sp>Dionysius</sp> använde 6,000 par
oxar vid byggandet av Syracusa<footnote><sp>Diodoros</sp> XIV: 4.</footnote> och att templet i Eogione hade 3,000 kor
och 512 tjurar.<footnote><sp>Theokrit</sp>. XXV.</footnote>

Då romerska staten bildades och vidgade sina gränser över halvön, hade
den sålunda på båda sidor grannfolk med för den tiden högt stående
jordbruk, och dessa liksom grekerna blevo romarnas läromästare i denna näring.

Även hos dem var lantbruket i äldre tid alla medborgares huvudförvärv
och åtnjöt stort anseende. »I äldre tider gällde så stort jordstycke, som man
kunde plöja på en dag som den största belöning för fältherrar och tappra
medborgare. Man ansåg sig ej kunna giva en man större beröm, än att han
var en god bonde. Rik <i>(locuples)</i> betydde den som har fullt upp av jord,
och penningar <i>(pecunia)</i> kommer av boskap <i>(pecus).</i> Lanttribus, som
utgjordes av jordägare, voro de mest ansedda, och att överflyttas till
stadstribus betraktades som en skymf.»<footnote><sp>Plinius</sp> Hist. XVIII: 2.</footnote> Roms stora män (<sp>Lucius
Qvinctius Cincinnatus</sp>, <sp>Marcus Porcius Cato</sp> m. fl.) kallades
från plogen till befälhavare och till statens högsta ämbeten och återgingo
åter till att bruka sin lilla lantgård.

Jordbrukets stora anseende och betydelse visas ock av deras talrika
företrädare i gudaskaran: <i>Ceres</i> sädesodlingens gudinna, <i>Saturnus</i> såddens samt
frukt- och vinodlingens gud, <i>Flora</i> blomstergudinnan, Vertumnus
skördeguden, <i>Pomona</i> fruktodlingens gudinna, <i>Robigo</i> rostguden, vars skydd mot
rostskada på säd anropades vid robigalia, den 25 april. Man åkallade gudar
och skyddsandar sådana som Seia för utsädet, <i>Occator</i> för dess nedharvning,
Messor för sädesskörd, <i>Conditor</i> för dess bärgning.
Jordbruksgudomligheternas tjänst sköttes av ett prästerskap, kallat <i>agrorum sacerdotes</i> eller
<i>fratres arvales,</i> instiftat av Romulus.<footnote><sp>Plinius</sp> XVIII: 2.</footnote>


Hos romarna uppstod också en rik lantbrukslitteratur. Främst bland
författarna på detta område märkas under republikens tid statsmannen
<sp>Marcus Porcius Cato</sp> (234—149 f. Kr.), den månglärde <sp>Marcus
Terentius Varro</sp> (116—27 f. Kr.) samt under kejsartiden <sp>Junius
Moderatus Columella</sp> (i 1:a årh. e. Kr.) och <sp>Rutilius Taurus Aem.
Palladius</sp> (i 4:e årh. e. Kr.), vilka båda senare lämnat i de minsta
enskildheter ingående handböcker i sin tids lanthushållning. Till
jordbruksförfattarna kan också räknas skalden <sp>Publius Vergilius</sp> med herdedikten
Bucolica och lärodikten Georgica, samt naturhistoriskern <sp>Cajus Plinius
Secundus d. ä</sp>. (23—79 e. Kr.), vilkens historia naturalis lämnar en
mängd uppgifter om naturen och jordbruket, liksom hans liknämnda
systerson  (62—114 e. Kr.), vilken i sina Epistolæ skildrat bl. a. lantlivet.

De romerska lantbruksförfattarna begagnade i stor utsträckning utländska
källskrifter, framför allt grekiska, men även kartaginensern <sp>Magos</sp> (sid. 46)
28 arbeten om jordbruk. Hela den romerska lanthushållningen var för övrigt
till väsentlig del lån från Mindre Asiens kultur, förmedlad genom greker
och etrusker. De odlade växterna, metoderna för deras odling och husdjuren
härstammar också till stor del därifrån.<footnote><sp>Columella</sp> 111: 9, 5.</footnote>

JORDEGENDOM. Redan före den historiska tiden hade jord tilldelats de
särskilda familjerna som ärftlig egendom. Jorden uppdelades härvid enligt
den lantmäterikonst, som romarna lärt av etruskerna,<footnote><sp>Julius Frontinus</sp>. De agrorum qualitate, och <sp>Aug. Hyginus.</sp> De   limitibus constituendis.</footnote> genom i norr-söder
och öster-väster på 1 actus (120 fots) inbördes avstånd dragna gränslinjer i
rutor om 120 X 240 fot = 28,800 kvfot = 1 plogland <i>(jugerum).</i>
Gränslinjerna mellan egendomarna utmärktes genom stenar, murar eller häckar.<footnote><sp>Siculus Flaccus</sp>. De conditionibus agrorum.</footnote>
Där jorden var av lika beskaffenhet, fick varje familj i äldre tid 2
plogland, men där jordens olikhet gav anledning därtill, skedde en utjämning
av sämre beskaffenhet genom större jordvidd. En del av jorden anslogs till
templen, och den del av samhällets jord, som återstod, sedan jorden sålunda
fördelats, förblev kommunens allmänning <i>(ager compascuus),</i> och den jord,
som låg mellan de särskilda bysamhällenas områden, statsjord, <i>ager
publicus).</i>

De små egendomarna bildade sålunda var för sig en sammanhängande
figur, men jordägarna hade även ej blott betesrätt på allmänningen utan även
rätt att å denna göra odlingar, vilka dock återföllo till kommunen, om de ej
avgränsades och ej vidmakthöllos. Äganderätten till jorden samt gränserna
mellan egendomarna höllos i stor helgd, till gränsgudens ära höllos årliga
fester.<footnote><sp>Plinius</sp> XVIII: 2.</footnote> Åkern skulle bibehållas i odling och fick ej nedläggas till bete.
Under äldre tid skedde årlig besiktning av fälten, ined belöning av flitiga och
bestraffning av försumliga odlare.

Den jord, som togs i besittning vid underkuvande av italienska stammar,
fördelades på samma sätt i små egendomar, av vilka en del utdelades till
ärftlig egendom och en del uppläts som ärftligt arrende.



Även vid erövringar utom Italien utskiftades jorden delvis i smärre lotter,
vilka upplätos åt krigstjänstskyldiga kolonister, men större delen av den
indragna jorden indelades till stora arrendegods. Detta var också det enda
möjliga sättet, där skog och ödemarker skulle uppodlas, innan jorden kunde
lämna någon avsevärd avkastning. Dessa gods utlämnades med ärftlig
besittningsrätt, men om innehavaren ville överlåta sin rätt, skulle 2 proc. av
avträdessumman betalas till staten, vilken också ägde företrädesrätt att
övertaga egendomen <i>(emfyteusis-</i>upplåtelse).

Den lika fördelningen av jorden rubbades snart genom arv, förvärv på
annat sätt och odlingar på allmänningen, och olikheten i jordbesittning hade
redan på konung <sp>Servii Tullii</sp> tid (578—534 f. Kr.) blivit så betydlig,
att den lades till grund för den av denne införda klassindelningen. De
be-suttne, vartill räknades ägarna av minst 2 plogland, delades efter sin egendoms
storlek i 5 klasser, den högsta med minst 20 plogland. De obesuttne hade
icke medborgerlig rösträtt och voro ej skatte- och krigstjänstskyldiga, varför
de ansågos gagna staten blott genom sin avkomma och kallades proletära (av
proles = avkomma).

Småningom ökades även storleken av de jordlotter, som utdelades av
erövrat land, till 7 plogland efter intagandet av Veji (396 f. Kr.) och snart
till 50 plogland och mera.

På detta sätt samlades jorden allt mera i större besittningar. På <sp>Catos</sp>
tid (i 2:a årh. f. Kr.) hade utvecklingen redan hunnit så långt, att 100
plogland ansågos vara en önskvärd egendomsstorlek, men senare blevo verkliga
storgods allt mer vanliga, vilka dock till större del bestodo av betesmarker.

Utdelningen av statsjord skedde under äldre tid endast åt patricier, d. v. s.
medlemmar av de gamla romerska ätterna, under det att den övriga delen
av den romerska befolkningen, huvudsakligen till Rom invandrade av andra
folk samt frigivna och avkomlingar av sådana, voro jordlösa och därför i
regel fattiga. Strävandet att även åt dessa vinna delaktighet vid utdelning av
statsjord och hindra dennas samlande till storgods var en huvudanledning till
de under århundradena fortgående striderna mellan patricierna och
plebejerna. De <i>åkerlagar,</i> angående utdelning och innehav av statsjord, som tid
efter annan beslötos, inneburo rätt för plebejerna att få del av statsjorden.
Viktigast bland dessa lagar var den år 367 f. Kr. av <sp>Gajus Licinius
Stolo</sp> framställda, lex Licinia, enligt vilken rätten att besitta statsjord
begränsades till 500 plogland och betesrätten på dylik jord till 100 nötkreatur
och 500 får från samma ägare, varjämte föreskrevs, att godsägarna skulle
hava fria arbetare till ett antal, som icke understeg ett visst förhållande till
antalet trälar. Dessa bestämmelser råkade emellertid åter i glömska, och
bildandet av storgods, skötta av slavar, tilltog alltmer. Av bröderna <sp>Tiberius</sp>
och <sp>Cajus Gracchus</sp> († 123 och 121 f. Kr.) föreslagna lagar, enligt vilka
all statsjord, som innehades avgiftsfritt, skulle indragas och utdelas till
jordlösa som oavytterliga arrendegårdar på 30 plogland, ledde till en fortgående
utstyckning av statsjorden. Emellertid medgavs åt innehavare av
statsjord att få behålla denna mot en avgift, och genom lex Thoria år 108 fingo
de dåvarande innehavarna ärftlig äganderätt mot skyldighet att utgöra
grundränta till staten. Före republikens slut hade så gott som all statsjord i Italien
övergått till enskild egendom, som allt mer samlades till storgods (latifundia).

Att det sålunda misslyckades att bibehålla ett fritt bondestånd med
egendomar avpassade för personlig brukning, berodde delvis på
stadsbefolkningens motvilja att utbyta Rom med dess lillgång på billigt bröd och
skådespel på circus <i>(panis et circenses)</i> mot ett arbetsamt lantliv. Det gick så
långt, att man vid jordutdelningar måste tillgripa lottning för att utse
kolonister och fastställa straff för vägran att utflytta.

Att det mindre jordbruket med övervägande sädesodling alltmer försvann<footnote><sp>Varro</sp> II:1.</footnote>
berodde också på den ruinerande konkurrensen med från provinserna införd
spannmål. Till en början inträffade vid inträffad missväxt, att denna såldes
till nedsatt pris och från <sp>Caji Gracchi</sp> tribunat (123) blev detta
regelbundet bruk. Den prissänkning, som härigenom åstadkoms, omöjliggjorde
sädesodling med användande av fria arbetare. De mindre jordbrukarna måste
övergå till odling av oliver, vin och trädgårdsalster, och måste i stor
utsträckning överlåta äganderätten till sin jord åt en godsägare och mottaga den
till brukning mot avgäld.

Vid storgodsen, vare sig de sköttes för ägarens räkning av en förvaltare
eller utarrenderades åt storförpaktare, övergick man alltmer till användning
av billigt trälarbete och till att bruka jorden som betesmark.

Mot denna utveckling höjdes dock varnande fosterländska stämmor.
Bekant är <sp>Plinii</sp> yttrande: »Italien har gått förlorat genom storgodsen.»
Jordbruket blev allt svårare att uppehålla även med det billiga trälarbetet, och
svårigheterna ökades ytterligare, då de segerrika krigen upphörde och
tillgången på krigsfångar till trälskarornas rekrytering därigenom avsinade.

För att lätta jordbrukets betryck ställde kejsar <sp>Tiberius</sp> 2<sup>1</sup>/<sub>2</sub> miljoner
i guld till förfogande till 3-åriga räntefria lån åt jordägare mot säkerhet av
dubbla värdet i jordegendom,<footnote>Tacit. Annal. VI:17.</footnote> — ett första försök till statligt
<i>hypotekslåneväsen.</i>

För att få jorden brukad blev vanligt under kejsartiden att upplåta delar
av godsens jord åt fria eller livegna brukare, <i>coloni,</i> mot vissa dagars
arbetsskyldighet vid huvudgården, och småningom lämnades dessa upplåtelser
med ärftlig besittningsrätt men med företrädesrätt för ägaren att vid
ifrågakommande avyttring av gården övertaga densamma (emfyteusis<footnote>Rättelse i Boken: 'emfyteusis' iställt för 'emfutensis'</footnote>). För dessa
upplåtelser skulle betalas viss avgäld eller viss del av gårdens produkter.<footnote><sp>Plinius</sp> d. y. Epistolæ III:9; VII:30; IX:37. Herodianus II:4.</footnote>
I tredje århundradet omtalas coloni som en klass av bönder <i>(inqvilini),</i> vilka
hade att erlägga bestämd avgäld och voro bundna vid jorden, med vilken
de följde då den avyttrades, och även de frie coloni nedsjönko småningom
till samma ställning och räknades till en och samma klass. De betecknades
alla som glebæ adscripti. Frie brukare av annans jord funnos dock ännu på
<sp>Justiniani</sp> tid, ty han utfärdade ett stadgande, att arrendekontrakt ej
skulle medföra dylik ofri ställning.<footnote><sp>Fleischmann</sp>, <sp>W</sp>. Altgermanische und altrömische Agrarverhältnisse. Leipzig 1906. Sid. 98.</footnote>



Men ej heller detta hjälpte. Allt mera jord låg obrukad i Italien, trots att
vid slutet av 2:a århundradet e. Kr. en lag utfärdades, att den, som tog
obrukad jord i odling, fick äganderätt till densamma.<footnote><sp>Herodianus</sp> II: 4.</footnote>

Aven i kolonierna blev utvecklingen lika. Då kejsar <sp>Probus</sp> (i 3:e årh.)
igångsatt stora torrläggnings- och odlingsarbeten, uppläts jord åt löst folk
och trälar, vilka som vid jorden bundne <i>coloni</i> befriades från krigstjänst.

I de erövrade områdena norr om alperna hade också
storgodsförfattningen inträngt, och fria bönder sökte i stor omfattning sin trygghet genom
att med uppgivande av sin äganderätt bliva underhavande under de romerska
jordägarna. Även här blev emellertid allt svårare att skaffa brukare.
Germaner inbjödos att såsom <i>hospites</i> (gäster) slå sig ned och övertaga en del
av jorden (så burgunderna i trakten kring Loire), ja det förekom t. o. m., att
man köpte trälar från alemannerna till vid jorden bundna brukare coloni.

Vid de militära jordbrukarekolonier, som inrättades som skyddsvakt vid
gränserna och som till en början besattes med uttjänta soldater, mottogo
senare även krigsfångar och barbarer, som gingo i rikets tjänst, jord med
ärftlig besittningsrätt mot plikt att tjänstgöra vid gränsförsvaret.

Härigenom spreds kännedomen om det romerska jordbruket bland
grannfolken, och särskilt omtalat som en dylik den romerska kulturens utpost blev
<i>agri decumates</i> (tiondelandet) kring övre Rhen, så kallat därav, att
kolonisterna skulle som grundränta erlägga en tiondel av jordens avkastning.

BEBYGGELSEN var av ålder i småbyar, vanligen anlagda på höjder, där
sådana funnos, och bondgårdarna förblevo samlade i sådana samhällen, vilka
ofta utväxt till små städer.

Även de större jordbesittningarna bestodo vanligen av ett antal gårdar,
med omkring 200 plogland åker, vilka sköttes var för sig.

Den rike jordägaren hade vanligen bostad i staden och ett lantställe i
förstaden, <i>villa suburbana,</i> utan egentligt jordbruk, men omgiven av
trädgårdsanläggningar. På lantgårdarna, <i>villæ,</i> skilde man mellan
herrskapsgården, <i>prœtorium,</i> med omgivande park- och trädgårdsanläggningar, samt
ekonomigården, <i>villa rustica,</i> omfattande bostäder för fogden och arbetarna
samt ställar och hus för fjäderfä, och <i>villa fructuosa,</i> omfattande magasin,
loge och vinkällare.

Byggnadernas lämpliga anordning och inredning finnas noga beskrivna
hos samtida författare.<footnote>Ex. <sp>Varro</sp>;  <sp>Columella</sp>  I  o.  VIII;  <sp>Vegetius</sp> I;  <sp>Ausonii Pomæ</sp>. De instrumento fundi.</footnote> Av kreatursstallarna voro häststallen bäst inredda,
med dämpat ljus, särskilda krubbor och golv med rännor för urinens
avledande. Ladugården saknade däremot inredning och nötkreaturen gingo
lösa i kathir. Största omsorg ägnades åt fjäderfäens bostäder. Hönshuset
borde bestå av 3 rum, med fönsteröppningar täckta med nät, sittstänger,
reden och eldstad i det mellersta rummet. För ankor och gäss borde
finnas en planterad särskild gård med en damm, det hela omgivet med en mur,
intill vilken reden voro anordande under buskarna. Åt duvorna byggdes ett
<i>columbarium</i> såsom torn på huvudbyggnaden i <i>villa rustica.</i>


Magasinet, som borde ligga fritt, byggdes av trä på stolpar eller med 3
fot tjocka tegelmurar. Det var alltid utan fönsteröppningar. Golvet gjordes
ogenomträngligt för råttor, av tegelsten eller av murbruk, och väggarna
dränktes med oljevatten för att fördriva insekter. Säden förvarades även i
underjordiska rum enligt bruket i Nordafrika och Spanien.<footnote><sp>Plinius</sp> XVIII: 73.</footnote>

GÅRDSFOLKET, <i>familia,</i> vid en herrgård, utgjordes av fria tjänare och
i senare tid huvudsakligen trälar. Mellan dem voro arbetena noga fördelade.
I spetsen för förvaltningen stod en fogde, <i>villicus,</i> och för de husliga
sysslorna samt djurens vård en <i>villica,</i> vanligen hans hustru. Vidare omtalas
fogdens biträde, <i>procurator;</i> bokförare, <i>actor;</i> magasinsbokhållare,
<i>dispensator;</i> <i>atriensis,</i> som hade tillsyn över renhållning och inventarier;
fördräng, <i>monitor; cellarius</i> och <i>custos torcularium,</i> vilka hade tillsyn, den
senare över vinkällaren, den förra över övriga förråd; trälarnas fångvaktare,
<i>ergastularius;</i> portvakten, <i>janitor,</i> som var fastkedjad vid portstugan; <i>politor,</i>
som hade tillsyn över fältens puts och över skörden; samt bland de gemene
slavarna <i>mediastini:</i> plogkarlar, <i>aratores;</i> körkarlar, <i>jugarii,</i> såningsman,
harvare, hackare, lukare, skördemän, tröskare, vannare, vingårdsmän,
olivskötare, frukt- och köksträdgårdsmästare, trädbeskärare, hamlare (som
skördade lövfoder), skogvaktare, jägare, herdar, stalldrängar,
fjäderfäskötare, godare och biskötare. Denna specifikation ger ett begrepp om
lanthushållningens mångfaldighet. Trälarna betraktades som gårdsinventarium,
utan några mänskliga rättigheter och behandlades utan annan hänsyn än
till ägarens fördel. Således borde till fogde väljas en stark, flitig och
noggrann man och till hans hustru en kvinna med samma egenskaper, ej så
ful, att hon gjorde hemmet motbjudande för mannen, men ej heller så
vacker, att han lockades från arbetet.<footnote><sp>Cato</sp> XII.</footnote> En klok godsägare borde sälja
trälarna, innan de blevo orkeslösa. Han borde ej hålla flera, än som ständigt
behövdes för de löpande arbetena, om han kunde erhålla löst lejfolk under
brådskande arbetstid. Trälarna instängdes över natten i fängelset. Under
kejsartiden mildrades trälarnas behandling, och det blev vanligt att utlämna
gårdar till sådana som livegna, vid gården bunda landbönder <i>(coloni glebœ
adscripti).</i> De fingo rätt att friköpa sig eller frigåvos, vanligen efter 30 års
tjänst, och kunde sedan som arrendatorer få jord till brukning för egen
räkning (sid. 64).

Om arbetsåtgången vid jordbruket lämnar <sp>Columella</sp> noggranna
uppgifter. Således angavs vete kräva för plöjning 4, harvning 1, två hackningar
3, ogräsrensning 1 och skörd l<sup>1</sup>/<sub>2</sub>, tillsamman 10<sup>1</sup>/<sub>2</sub> dagsverke per plogland,
och övriga sädesslag 1—2 dagsverken mindre för plöjning och för häckning.
I medeltal räckte 2 oxspann, 2 körkarlar och 6 andra arbetare för en gård
om 200 plogland (50 hektar), om jorden var fri från träd.

JORDENS FRUKTBARHET fäste den romerska jordbrukaren stor
uppmärksamhet vid såväl för jordens värdering, som för dess användning för
olika växter.<footnote><sp>Cato</sp> VI, XXXIV; <sp>Plinius</sp> XVII, XVIII; <sp>Columella</sp> II; <sp>Palladius</sp> 1: 5.</footnote> Härvid tog han i betraktande såväl jordens läge som dess
beskaffenhet. Den öppet liggande jorden på kullarnas sluttningar

värderades således högre än den fuktigt belägna: den förra användes helst för
fordrande växter såsom vete och oliver, den senare för rovor, hirs och pilodling.
Rödjord, grusig, sandig och styv jord ansågs dålig, kritjord (märgel) var
mindre god till följd av sin brännande beskaffenhet. Jordens fetma visade
sig genom vidhäftning vid redskapen och att den efter grävning tog stort
rum. Jordens fruktbarhet bedömdes också eller den vilda växtlighetens art:
sommarhyll, slån, björnbär, sommarek och apel ansågos som tecken på
god jord.

Även smaken hos i vatten utrörd jord begagnades för jordens bedömande:
en mild smak angav god, en salt och bitter dålig beskaffenhet, som kunde
avhjälpas genom avdikning och gödsling med duvgödsel. Enligt den gängse
uppfattningen tröttades jorden genom fortsatt odling. Härmed förhåller sig
enligt <sp>Columella</sp> (II, III) så, att den fruktbarhet, som samlats i oodlad
jord genom lövfall och gräs, förtäres genom den jäsning, som jordens
plöjning och luckring medför samt genom grödornas tillväxt. Han bekräftar
också den allmänna erfarenheten, att olika växter matta jorden olika;
baljväxterna, med undantag möjligen för åkerbönor, snarare gödsla än suga
jorden. »Jorden brännes av linet och havren, så ock av sömngivande
vallmon» (<sp>Vergilius</sp>). Även kikärt och linser ansågos »brännande».<footnote><sp>Plinius</sp> XVII: 7.</footnote>

GÖDSLINGEN var föremål för stor uppmärksamhet.<footnote><sp>Cato</sp> V; <sp>Varro</sp> I: 13; <sp>Vergil. Georg.</sp> I: 71-118; <sp>Plinius</sp> XVII; <sp>Columella</sp> I, II.</footnote> Kreatursgödseln
borde blandas med strö i stallarna, uttagas på hösten och uppläggas i en
gödselstad med skålformig, tät botten, i en hög, som genom omgivande flätverk,
löv och halm borde skyddas för solen. Där borde den ligga, tills den
multnat och ogräsfröet dödats, men ej alltför länge, ty gödselns kraft avtager
småningom. Helst borde två gödselstäder finnas, så att den äldre gödseln
kunde hållas skild från den färska (<sp>Varro</sp>). Högst skattades duv- och
hönsgödsel, därefter människospillning, som dock borde blandas med sopor
för att ej verka brännande, så get-, får-, nötkreaturs- och sämst svin- och
hästspillning.  Ank- och gåsgödsel ansågs t. o. m. skadlig.

Människourin ansågs som en drivande gödsel, vilken efter bevattning av
fruktträd och vinrankor ökade skörden och gav frukten god lukt och smak.
men kreatursurin användes ej. Den borde avledas ur stallarna, så att den
ej skadade djurens klövar och hovar.

Gödseln borde utforslas kort före sådden, i nedan, och genast nedmyllas,
helst då den befruktande västanvinden blåste.<footnote><sp>Plinius</sp> XVII: 8.</footnote> Fågel- och getgödsel spreds
i pulverform efter sådden och myllades vid jordens häckning. På ängarna
borde gödseln utföras färsk, medan däri befintliga frön ännu vore grobara,
helst i februari och i ny, för att fröna skulle gro bra. Gödslingen borde helst
ske med smärre mängd men ofta; som lämplig mängd på åker ansågs 12—24
korgar om 8 modii (à 8<sup>3</sup>/<sub>4</sub> l.) per plogland, motsvarande 4,2—8,4 hl. per ha.

Gödslingen borde avpassas efter grödan: rovor och hirs borde alltid sås
på nygödslad jord, vete kunde däremot bäst undvara gödsling. För 
användning i köks- och fruktträdgården och i vingården upplades därför passande
gödselslag särskilt. Även förordades <i>frögödsling,</i> d. v. s. utsädets blandning
med gödsel och aska samt tuktning med urin.

Gödseltillgången ökades genom varvvis inläggning i gödselstacken eller
särskild kompostering av lupinstjälk, löv, ormbunkar, kloaksmuts, sopor och aska.

Gröngödsling brukades allmänt, vanligen med lupiner men även med
åkerbönor, vilka såddes på eftersommaren och nedplöjdes, då de börjat
blomma och stjälkarna nått sådan fasthet, att de höllo jorden lucker.<footnote><sp>Columella</sp> II: 16; <sp>Palladius</sp> IX: 2.</footnote>

Kalkning ansågs i någon mån ersätta gödsling på sandjord, liksom
sändning på kalkjord. Märgel, »vari jordens fruktbarhet är samlad», kan verka
ända till 80 år, men kan ej fullt ersätta godsel.<footnote><sp>Plinius</sp> XVIII: 4.</footnote> Aska och sot passa till
gödsling efter »brännande» (= utsugande) växter. Askgödsel skattades norr om
Padus högre än godsel.<footnote><sp>Plinius</sp> XVIII: 5.</footnote> Bränning ansågs återgiva jorden förlorad kraft.

BEVATTNINGSANLÄGGNINGAR, vilka, som redan nämnts (sid. 60)
påbörjats av etruskerna, fortsattes och förekommo även i andra delar av halvön,
särdeles i Calabrien liksom på Sicilien.

JORDENS TORRLÄGGNING. Även de av etruskerna påbörjade
torrläggningsarbetena (sid. 60) genom jordsvämning och invallning fortsattes i
Padus' och Clanis floddalar och utfördes genom utdikning av träsken i trakten
kring Placentia, Parma och Reate  (Riati).

Men även åt åkerjordens avdikning ägnades omsorg. Öppna diken borde
hava 1 fots botten- och 3 fots dagbredd samt plana sidor. Täckdiken, som
företrädesvis användes på lös jord, grävdes dels 4 fot djupa och 3 fot i dagen,
dels smalare och 3 fot djupa. Bottenfyllningen gjordes av stenar eller grus
med betäckning av löv, eller ock med stänger, grenar eller en sträng av
vidjor. Man har dock även påträffat diken med verkliga dikesrör av tegel, 113
cm. långa och 40 cm. vida. Täckdikenas utlopp försågs med ett öga byggt
av stenar.

TRÄDNING och VÄXELBRUK med baljväxtodling förordas av
<sp>Vergilius</sp>.<footnote><sp>Georg</sp>. 1: 47, 48, 71-72.</footnote> Om växelbruk varit vanligt, synes tvivelaktigt, då det ej omtalas av
övriga romerska författare utom <sp>Plinius</sp>, vilken citerar Vergilius. På
Campaniens rika jord brukades omväxling dels av spelt och åkerbönor, dels
av 1. korn eller vete med 2. hirs och 3. rovor.

Trädning var eljes vanlig och borde ske med 3—4 körningar,<footnote><sp>Plinius</sp> XVIII: 49—50; <sp>Columella</sp> XI.</footnote> av vilka
de 2 första på torr jord gåvos på våren, men på våt jord i augusti och
september, den sista vid höstdagjämningen. Den torra jorden borde ej plöjas
på sommaren för att ej för mycket uttorkas. Den fuktiga jorden borde
uppläggas i ryggar<footnote><sp>Varro</sp> 1: 29:   <sp>Georgica</sp> l: 63.</footnote> <i>(porcœ),</i> vilket ännu brukas i Italien.

Man borde vara noga att köra raka fåror, för att ej balkar skulle
uppstå. Djup plöjning förordades. Närmast före sådden luckrades jorden
genom harvning, och sedan sådden skett för hand och utsädet myllats med ett
årder försett med mullfjol, gavs ännu en harvning.


Efter sädens uppkomst borde broddharvas och sedan hackas, vilken
senare bearbetning somliga författare ansågo medföra fara för att plantornas
rötter skulle lossas. Efter hackningen borde höstsadda grödor kupas, vilket
dock borde undvikas på lupiner, vilkas rötter äro ömtåliga. Aven
årderkör-ning mellan raderna förekom.<footnote><sp>Plinius</sp> XVIII: 49.</footnote>

Då säden skjutit strå, borde ogräset bortrensas.

I vilken mån den omsorgsfulla bearbetning av jorden, som sålunda
anbefalldes av de romerska lantbruksförfattarna, också tillämpades, är okänt.

<img l>Fig. 31. Aratrum (rekonstr.).</img><img r>Fig. 32. Romerskt krokårder.</img>

REDSKAP. Det förnämsta redskapet för jordens bearbetning var <i>årdret</i>
eller <i>plogen.</i> Härav funnos flera slag. <i>Aratrum</i> (fig. 31) bestod av ett
vågrätt plogträ eller en sula <i>(buris)</i> med en på dess spets fäst bill <i>(vomer,
dentalia)</i> med eller utan två öron, en från sulan utgående 8 fot lång, böjd ås
<i>(temo)</i> baktill försedd med handtag <i>(stiva).</i><footnote><sp>Plinius</sp> XVIII: 48; <sp>Vergil. Georgica</sp> I: 160.</footnote> Detta redskap överensstämde
med det i Orienten och hos etruskerna vanliga sulardret. <sp>Plinius</sp> omtalar
även en böjd kniv <i>(culter)</i> fäst på åsen framför billen. En dylik kniv kördes
också som ett särskilt redskap före årdret.

Vidare fanns vanliga <i>krokårder (vedis rostratas),</i> vars i jorden arbetande
del kunde vara skodd med en järnspets (fig. 32).

                                 
Slutligen omtalas även den rätiska <i>kärrplogen (plaumoratum),</i> vilket
brukades i norra Italien. Dess ås vilade på 2 hjul, hade ett spadformigt
ploghuvud och en svärdfofmig rist. På årdret anbragtes en brädskiva <i>(tabula)</i>
åt ena eller vardera sidan för myllning av säden.<footnote><sp>Varro</sp> I, 29; <sp>Vergil. Georg</sp>. I, 172.</footnote>

Redskapen drogos av oxar, parvis anspända med halsok, men även
förekom att oket fästes vid hornen.

Av harvar omtalas en djupgående <i>(occa),</i> som brukades för jordens
luckring, sädens myllning och ogräsets förstöring, en <i>törnharv (crates viminea,
arbuta, dentata)</i> för gödselns spridning och myllning av frö, samt <i>irpex,</i>
beslående av gova balkar med järnpinnar, kanske motsvarande den nordiska
pinnsladden.<footnote><sp>Plinius</sp> XVIII: 48; <sp>Vergil. Georg</sp>. I. 94, 165; <sp>Varro</sp> IV.</footnote> För jordens luckring och ogräsets förstöring användes <i>hackor</i>
av olika slag. Sådana voro <i>sarculum</i> och <i>dolebra,</i> båda med ett tvärstående
blad, <i>rastrum</i> en fyrtandad klohacka, <i>pastinum</i> med två klor och <i>bidens</i> med
två blad, de båda senare omtalade som vingårds- och trädgårdsredskap, till
vilka även hörde spadar, den vanliga <i>pala</i> och den bredbladiga <i>bipalium.</i>

<i>Sådden</i> borde på hösten ske mellan sjustjärnornas nedgång i slutet av
oktober och vintersolståndet, på våren mellan västanvindens början (7 febr.)
och vårdagjämningen (21 mars), och alltid i ny, vilket gynnade livets
uppväckande. Även tecken ur djur- och växtlivet, såsom flyttfåglars ankomst,
fjärilars första framkomst, lövfällningen m. m. beaktades till ledning för
såningstiden. De flesta sädesslagen såddes på hösten; på våren enkornvete,
hirs, sesam och kikärt.

Till utsäde borde de största fröna utväljas. Redan före tröskningen
utvaldes därtill de största axen och ur det uttröskades de största kornen genom
sållning.

Utsädet brukade pudras med fågelgödsel eller aska och stöpas i urin eller
salpeter som gödsling, och med oljevatten till skydd mot insektsangrepp.
Stöpning av rovfrö troddes giva rovorna mild smak.

De utsädesmängder, som angivas,<footnote><sp>Plinius</sp> XVIII; <sp>Columella</sp> II: 9-13.</footnote> äro vanligen ej avsevärt större än
numera brukas, t. ex. för vete motsvarande 140—175, sexradigt korn och vicker
175—250, tvåradigt korn 250—280, lupiner och lin 280—350 kg. per hektar.

OGRÄS, varibland som de besvärligaste nämnas dårrepe, tistel, snärjmåra,
björnbärsrankor och <i>Aegilops,</i> borde flitigt förföljas med häckning och
rensning.

Av VÄXTSJUKDOMAR omtalas mest rost. Den troddes förorsakas än av
den av solhettan inbrända daggen, än av nattkylan. »Den uppstår blott på
natten och endast vid ny och fullmåne.»<footnote><sp>Plinius</sp> XVIII: 48.</footnote> Mot rosthärjning anropades
rostguden, <i>Rubigo</i> (sid. 61).

Bland skadeinsekter omtalas vivlar <i>(Curculio),</i> mot vilkas angrepp ärter,
bönor, linser m. fl. baljväxtfrön borde förvaras i lufttätt slutna kärl. Mot
insekter skyddades utsäde för övrigt genom stöpning i vin, oljevatten,
salpeter m. m.   Mot sparvar, råttor m. fl. användes åtskilliga skrockmedel.<footnote><sp>Plinius</sp> XVIII: 14.</footnote>

SKÖRDEN av hö gjordes med liar, varefter det slagna fick torka på slaget,
sammanfördes med räfsa i vålmar (acervi) för att svetta och därefter i stack
(meta). Säden skars med skära med slät eller sågtandad egg, bands i kärvar
och sattes i skylar eller väderrior, kornet dock först sedan det legat något
på slag, »för att växa i axen».<footnote><sp>Varro</sp> I: 56; <sp>Columella</sp> II: 19, 21; <sp>Palladius</sp> VII: 2.</footnote> Före tröskningen avhöggos axen från
halmen. Även brukades, då säden stod gles, att avstryka axen med ett
kam-formigt redskap. Stubben (av hirs hela balmen) brändes för att döda
ogräsfröet.<footnote><sp>Plinius</sp> XVIII: 12.</footnote>

Tröskningen skedde på det i orienten brukliga sättet (jfr sid. 35, 54) på en
hårdstampad tröskbotten genom tramp av kreatur eller med en trösksläde
bestående av en planka med indrivna skarpa stenar eller järnbitar, med den
puniska tröskvagnen med tandade valsar eller, liksom i Grekland, med
käppar. Spelt och hirs befriades efter tröskningen genom rostning från
agnskalen. Slutligen avlägsnades agnarna genom kastning med skovel mot
vinden.

Av vete, det viktigaste sädesslaget, odlades i äldre tid endast eller
huvudsakligen det härdiga men grova <i>far adoreum</i> (sid. 12), men ersattes senare
på ej särskilt kalla och fuktiga växtplatser av det borstlösa <i>siligo</i> och det
borstbärande <i>triticum.</i> Därjämte omtalas det storaxiga <i>arinca</i> och det i
Campanien odlade zea, båda liksom far antagligen tvåkornveten.

Av korn odlades mest 6-radigt varav vit-, röd-, svart-, långkorniga och
klibbiga sorter omtalas. Mindre odlades galatiskt korn, en tvåradig, tung
och vitmjölig sort, som inblandades i vetemjöl, under det att korn eljes
brukades blott till hästfoder. Det var mer fordrande och såddes först i januari
—mars. <sp>Columella</sp> omtalar även hästkorn, <i>Hordeum cantheridum,</i>
en form, som ej kunnat bestämmas.

Vipphirs, <i>Milium,</i> odlades fortfarande alltsedan pålbyggnadsfolkets tid.
Antagligen började även kolvhirs, <i>Panicum,</i> tidigt att odlas, särdeles i norra
Italien, vars keltiska befolkning använde detsamma till gröt. Under tiden
omkring Kristi födelse infördes »svart hirs», antagligen negerhirs, vilken
sedan odlades huvudsakligen på fuktig jord, och var berömd för sin
högvuxenhet och sin rika kärnskörd.

Havre omtalas av äldre författare blott som ogräs,<footnote><sp>Cato</sp> XXXVII; <sp>Plinius</sp> XVIII: 44.</footnote> (antagligen
flyghavre), vartill den bättre säden ansågs urarta. <sp>Plinius</sp> omtalar havre som
odlad hos germanerna, <sp>Columella</sp> även i Italien, huvudsakligen till
grönfoder.<footnote><sp>Columella</sp> II: 101.</footnote>

Råg odlades ej i Italien men blev under kejsartiden en viktig importvara
från länderna norr om alperna.

Av baljväxtsäd odlades åkerbönor mest, både till människoföda och foder,
samt i flera sorter. En »tremånaders böna» såddes i februari och
skördades i juni, andra sorter senare. De gödslades starkt med spillning, som
nedplöjdes vid sådden. Även vitblommiga ärter odlades i flera sorter, både
som höst- och vårsäd. Åkervicker odlades till grönfoder och till mogen
skörd.

Av linser omtalas 2 sorter, <i>lens</i> och <i>lenticula,</i> skilda genom storleken.
<i>Ervilia</i> och <i>cicera</i> antages vara samma art, en plattärt, <i>Lathyrus cicero</i>
Den närbesläktade kikärten även kallad <i>cicer punicum</i> odlades allmänt på
torr jord. Om <i>cicercula,</i> som också var i allmän odling, var en mindre sort
av samma art eller tillhörde <i>Lathyrus sativus,</i> är omtvistat. Alla dessa
sorters frön användes som människoföda.

Vit lupin, <i>Lupinus albus,</i> såddes på hösten till mogen skörd,
huvudsakligen till kreatursfoder, men användes i nödfall till människoföda. Dess
jordförbättrande egenskap var känd, och den odlades även mycket till
gröngödsling särdeles i vingårdar.<footnote><sp>Cato</sp> XXXIV; <sp>Plinius</sp> XVIII: 10; <sp>Columella</sp> XI.</footnote>

Sesam odlades för oljepressning.<footnote><sp>Plinius</sp> XIX: 56.</footnote>


Lin odlades framför allt i trakterna mellan Padus och Atesis (Ticino) och
Adriatiska havet, där det lämnade en mycket fin tåga. Fröna användes som
medicin. Lin såddes på såväl höst som vår. Det ansågs utsuga jorden.

Hampa, som odlades på fet, fuktig jord, såddes gruppvis i kvadrat med
1 fots mellanrum.

Vallmo odlades redan under konungatiden. Dess frö ströddes på bröd.

Av rotfrukter odlades röva mest, men även kålrot, och rovan troddes vid
fortsatt odling på samma jord övergå till kålrot. Man hade både flata, runda
och tappformiga rovsorter.

Bland foderväxter framhölls lucern, <i>herba medica</i> (sid. 21) som den
förnämsta, införd från Grekland i sista århundradet f. Kr. Den odlades både
på torr och bevattnad jord, och lämnade 4—6 skördar på året under 10, ja
t. o. m. 30 år. Den såddes efter omsorgsfull bearbetning och gödsling med
väl brunnen spillning, på 10 fot breda sängar, för att vattning, som skedde
efter sådden och efter slåttern, och rensning skulle kunna ske från
mellangångarna. Ogräset hölls också tillbaka genom rensning, häckning och
harvning på våren.

Bockhornsklöver, <i>foenum grœcum,</i> även kallad <i>siliqua</i> eller <i>silicula,
Trigonella foenum grœcum,</i> odlades också allmänt till foder, för sin starka lukts
skull vanligen i blandning med annat foder.

<i>Ocimum</i> omtalas även som foderväxt. Vilken art härmed avsågs, är
ovisst.

Aven blandade fodervallar omtalas. Som bästa arter för inblandning
angiver <sp>Plinius</sp> klöver och ängsgröe. Insådden borde ske i vicker på
jämn, fet jord. Första året borde vallen slås, det andra kunde betning börja.
Tidigt på våren borde vallen övergödslas med färsk gräsfröblandad gödsel
(jfr sid. 67).

Ängarna skattades högt<footnote><sp>Cato</sp> VII.</footnote> för sin jämna och billiga avkastning och borde
vårdas väl genom bevattning, avdikning, gödsling, röjning, avslående av ogräs
och torvhackning. När ängen blivit mosslupen, borde den upplivas genom
hamling, spridning av aska och hösmål samt gödsling med färsk spillning.
Säkrast vore dock att upplöja ängen och göra ny insådd efter ett par års
odling av säd och rotfrukter med riklig gödsling.<footnote><sp>Varro</sp> II: 1; <sp>Plinius</sp> XVIII: 67; <sp>Columella</sp> II: 7, 17, 19, VI: 25.</footnote>

TRÄDGÅRDSODLING. Tack vare ett gynnsamt klimat och sina vidsträckta
förbindelser med andra länder, från vilka de kunde erhålla både för
Italien främmande växtarter och skickliga trädgårdsodlare, utvecklade romarna
sin trädgårdsodling till en ståndpunkt, till vilken först nutiden visat
motstycke. Det direkt nyttiga, frambringandet av frukter och köksväxter var
till en början huvudsaken, men med den tilltagande förfiningen och
njutningslystnaden följde anläggningen av storartade parker och lyxträdgårdar,
odling under fönster av glimmer och konsten att frambringa bastarder, dubbla
och andra monströsa blommor o. s. v. I synnerhet i trakten kring Rom men
sedan vidare söderut ända till Neapel upptog trädgårdsodlingen under
kejsartiden den mesta jorden. Krigsfångar från den främre orienten, vilka från
sitt hemland medförde kunskap i en förfinad trädgårdskonst, användes som
trädgårdsmästare och införde dessa nya odlingsmetoder i Rom.

Den romerska trädgårdsodlingen har skildrats i den andra boken av
<sp>Vergilii</sp> Georgica, av <sp>Plinius</sp> i beskrivningen å hans två villor, av
<sp>Cato</sp> och <sp>Varro</sp> samt framför allt med största utförlighet av
<sp>Columella</sp>.

Anläggningskonsten utvecklades i en stil, som till sina grunddrag var
lånad från Grekland men här blev mer storslagen och omväxlande.

<img>Fig. 33. Peristylträdgård i Pompeji. Efter <sp>Gothein</sp>.</img>

I rikemansvillans byggnadsplan ingick en av pelargångar omsluten 
portik- eller peristylträdgård med en damm och springvatten som medelpunkt och
däromkring i geometriska figurer grupperade blomstersängar samt buskar i
klippt form och trädgrupper, med anslutning till den omgivande fria
naturen. Prydnadsträdgård, frukt- och vinplanteringar samt längre bort
köksträdgården voro skilda och sammanbundna av med slingerväxter täckta
pelargångar <i>(pergolæ)</i>, häckar och lövträdsgångar. Framför huvudbyggnaden 
låg vanligen en öppen prydnadsplantering med terrasser förenade genom
grässlänter med rätliniga och ovala blomstersängar, innefattade av låga
buxbomhäckar, trädgaller eller stenramar. Hela anläggningen skildes från
kringliggande mark genom en grav och en hägnad av en mur eller oftast
av taggiga häckar, vilkas anläggning noga beskrives av <sp>Columella</sp> (XI: 3)
och <sp>Palladius</sp> (I: 34).<footnote><sp>Schnittler, C. W.</sp> Trädgårdskonstens historia. Stockholm 1917.</footnote>

Trädgårdsskötselns teknik överensstämde i det stora hela med nutidens,
utom däri att mycken vidskepelse spelade in. Således var man noga med 
användning av olika sorters gödsel (trast-, åsne-, hönsgödsel, urin, vindrägg
m. m.) för olika växter. Fruktens förtidiga avfallande ville man hindra
genom att i trädets rot indriva en plugg av annat trädslag eller en sten o. s. v.

Alla nutida förökningssätt användes. Ympning<footnote><sp>Cato</sp> XLI.</footnote> skedde genom klyv-,
propp- och barkympning, okulering och avstigning. All förökning borde ske
i ny. Liksom före dem grekerna omtala romarna vidunderliga
ympningsresultat såsom äpple inympat bl. a. på platan, körs, slån, poppel o. s. v., persika
på vide, varvid man erhöll kärnlösa frukter. Överhuvud ansågs varje sorts
ympkvist kunna ympas på varje slags grundstam, och <sp>Plinius</sp> omtalar,
att han på detta sätt på samma träd skördade nötter, druvor, fikon, päron,
granatäpplen och flera sorter äpplen.<footnote><sp>Plinius</sp> XVII: 26; <sp>Columella</sp> V: 2; <sp>Palladius</sp> III: 15-37.</footnote>

<i>Vinodlingen,</i> som uppgavs hava införts från Grekland till södra Italien
och därifrån hava förts vidare norrut, hade vunnit en sådan omfattning,
att den hotade att undantränga sädesodlingen. Kejsar <sp>Domitianus</sp>
(81—89 e. Kr.) påbjöd därför, att inga nya vingårdar finge anläggas i Italien
och att hälften av redan befintliga vingårdar i kolonierna skulle förstöras.<footnote><sp>Hehn</sp>. Kulturpflanzcn und Haustiere, s. 217.</footnote>

Vinodlingens praktiska utförande skildras i detalj,<footnote><sp>Plinius</sp> XIV;  <sp>Vergil. Georg</sp>. II; <sp>Columella</sp> III; <sp>Palladius</sp> III, IV.</footnote> och därav framgår,
att vinrankornas behandling och stödjande i olika delar av Italien skedde i
huvudsak på samma sätt som i nutiden, i norra Italiens slättbygder med
säd odlad mellan raderna av de träd, som uppburo rankorna. Talrika olika
sorter med druvor av olika form, färg och kvalitet omtalas.

Aven av äpple och päron samt plommon omtalas åtskilliga sorter.
Antagligen ha en stor del av dessa införts från länderna kring Svarta havet,
främre Asien och Grekland. Egentliga plommon, <i>Prunus domestica,</i> skola
hava införts först på kejsar <sp>Augusti</sp> tid; bland sorter därav omtalas
damascenerplommon. Om körsbärs härkomst och uppgivna införsel från
Pontus se sid. 22.

Fikonträdet berättas hava vuxit på det blivande Capitolium redan före
Roms grundläggning, och enligt <sp>Plinius</sp> (XV: 21) var den vilda formen
inhemsk i Italien, varemot den odlade skall hava införts från de östra
Medelhavstrakterna av grekiska kolonister. Det blev småningom allmänt odlat
i ett stort antal sorter och dess frukter ett viktigt födoämne. Dess
befruktning genom kaprifikation omtalas av <sp>Plinius</sp>. Sid. 24.)

Till de viktigaste fruktträden hörde också olivträdet, som införts i
förhistorisk tid (sid. 23). En mindre ekonomisk betydelse hade persike-, mandel-,
valnöt-, kastanje-, citron-, svarta mullbärs-, kvitten-, johannisbröd- <i>(siliqua
grœca)</i> och granatäppleträd <i>(malum punicum)</i> samt hassel, vars namn
avellana häntyder på staden Avella i Campanien, en huvudort för dess odling.

<i>Köksväxtodlingen</i> var också mycket omfattande och bedrevs under den
senare tiden mycket intensivt. Till de mest odlade sorterna hörde
vitlök, som tillsammans med kikärt hade stor plats i de fattigas kosthåll,
rödlök (flera sorter), schalottenlök, purjo- och havslök  (sid. 55), samt av
gurkväxter vanlig kurbits, flaskkurbits, gurka (flera sorter), melon (omtalad först
av <sp>Plinius</sp>) samt vattenmelon (sid. 21). Viktiga köksväxter voro även röva
(rapa, flera sorter), kålrot (napus, kanske en sorts rova), rättika, morot (flera
sorter), palsternacka (grekisk och gallisk). <i>Siser,</i> vilken kejsar <sp>Tiberius</sp>
skall hava låtit hämta från Germanien, tros hava varit morot eller
sockerrot. <i>Armoracia,</i> som skall hava införts från Pontus, anses (av De Candolle)
möjligen hava varit rädisa.

Kål odlades i stor omfattning, delvis antagligen på grund av dess påstådda
värdefulla medicinska egenskaper.<footnote><sp>Plinius</sp> XX.</footnote> Flera sorter omtalas, bland vilka grön
bladkål, kruskål och huvudkål (vit och röd, <i>Brassica laciitensis</i> och <i>cumana)</i>
säkert kunna igenkännas. <i>B. pompeiana</i> och <i>cypria</i> antagas hava varit tidig
och sen blomkål. Sallad, <i>lactuca,</i> slät och krusbladig, grön, röd och vit
endivia, cikoria, körvel <i>(Chœrophyllum</i> och <i>Cerefolium),</i> målla <i>(Atriplex),</i>
krasse (<i>Nasturtium),</i> selleri och persilja voro allmänt odlade bladväxter.
Sparrisodlingen nådde särskilt i trakten kring Ravenna stor fullkomlighel.

<i>Carduus,</i> antagligen kardoner och kronärtskockor omtalas av Plinius
(XIX: 19, 43) som dyrbara lyxvaror.

Av krydd- och medicinalväxter odlades dill, vanlig kummin, spis- och
svartkummin, koriander, mejram, fänkol, eruca, kyndel, vinruta, basilika,
mynta, libsticka, senap, kapris och saffran.

<i>Blomsterodling.</i> Romarna använde redan i äldre tid mycket
blomsterkransar till höjande av gudstjänstens och festens glans. <sp>Cato</sp> manade lill
odling av »kransväxter» och senare omfattades blomsterodling med allt
större intresse. Rosengårdar omtalas och bland de sorter, som nämnas, har
man trott sig återfinna de ännu odlade <i>Rosa gallica, alba</i> och <i>centifolia.</i>

Vidare omtalas violer (purpurfärgade, gula och vita, hit räknades även
vinterlövkojan, <i>Cheiranthus),</i> vita liljor, narcisser (vit och röd), Leiicojum;
hyacinter, svärdsliljor, <i>Convolvulus,</i> kalvleka (»gula ljus»), lejongap,
tuppkammar <i>(Amaranthus),</i> myrten och lager.

HUSDJURSSKÖTSEL. I äldre tid hade husdjursskötseln vid varje
jordbruk till huvudsyfte att uppföda och underhålla för brukaren nödiga
gagndjur, oxar till dragare, hästar för ritt, strid och kappkörning, åsnor för
forsling, får för ullen samt alla slag till slakt. Får och svin höllos i största
antal, nötkreatur och hästar fåtaligare, ja i äldre tid var tillgången på
dragoxar så knapp, att slaktandet av en arbetsduglig oxe var belagt med straff
av landsflykt.<footnote><sp>Varro</sp> XVIII.</footnote> Senare framkallade den tilltagande lyxen och vällevnaden
ökad efterfrågan på fjäderfä och andra smådjur, vilkas uppfödning och
gödning fick en allt mer övervägande betydelse vid de smärre lantgårdarna,
under det att uppfödning av de större gagndjuren, särskilt får, svin och
nötkreatur blevo huvudsak vid lanthushållningen å de stora godsen, vars jord
alltmer övervägande användes till bete för stora, under herdars vård stående
hjordar.

Synnerligt utförligt skildras husdjursskötseln av <sp>Columella</sp> (lib. VI),
och <sp>Vergilius</sp> ägnade tredje sången av sin Georgica åt detta ämne.


<i>Aveln</i> skedde väl i allmänhet inom lantgårdens eller traktens egen stam,
men även korsning användes för att förbättra denna genom tillförsel av
bättre egenskaper från annan ras. Att urvalet av avelsdjur är av stor
betydelse, framhålles av de olika författarna, och anmärkningsvärt är, att
handjurens övervägande betydelse för aveln även var mycket beaktad, varför
ock oerhörda pris kunde betalas för sådana, t. ex. 60,000 sestertier för en
hingst (<sp>Varro</sp>). Vid urvalet borde man fästa vikt vid djurens yttre, men,
säger <sp>Columella</sp>, handjurets värde bedömes bäst efter dess avkomma.

<i>Utfodringen</i> bestod under sommaren huvudsakligen av grönfoder, först
av höväxter, såsom lucern, foenum græcum och ocimum, i senare tid av
grönskördad hirs, vicker, smålinser <i>(cicercula)</i> och blandsäd av havre med
vicker, samt löv, varav almlöv skattades högst, därnäst av ask och poppel,
men även av ek <i>(ilex),</i> fikon och lager. Vinterfodret utgjordes av hö,
torkat löv, halm och agnar med i dem blandat kraftfoder, avmätt efter
arbetets stränghet. Som kraftfoder brukades korn, linser (ervum och cicercula),
hirs, ärter, vicker, bönor, lupiner (krossade och blötta), ollon samt skal oeli
kärnor av druvor. Som en dagsranson för 1 par oxar under såningstidens
stränga arbete angiver <sp>Columella</sp> 1 skäppa (8 liter) ollon, lupiner, linser
eller druvskal, blandat med agnar, samt 40 skålpund hö.

DJURLÄKEKONSTEN hade under det romerska rikets senare tid natt en
hög utveckling, om än till stor del grundad på oriktiga antaganden och
vidskepelse. En utförlig framställning av detta ämne, <i>ars veterinaria</i> eller
<i>mulomedicina</i> av <sp>Flavius Renatus Vegetius</sp> från omkr. 400 e. Kr. har
bevarats till vår tid. Djurläkare betecknades vanligen som <i>hippiatres</i>
(hästläkare). <sp>Vegetius</sp> lämnar en utförlig beskrivning och indelning av
sjukdomarna, grundad på deras yttre tecken, och redogör för deras behandling.

<img l>Fig. 34. Romerskt triumftåg.</img>
Denna borde grundas på kännedom om sjukdomens orsak. Vid sjukdomar
i inälvorna borde därför undersökning göras genom ändtarm och skida.
Mänga sjukdomar ansågos bero på inandning av förskämd luft, och mot dem
föreskrevs rökning med allehanda kryddor och luktande ämnen. Då
sjukdomarna ansågos sprida sig
genom blodet, användes
mycket åderlåtning, som ansågs
nyttig mot feber, emedan den
minskade nervernas
sammandragning och blodkärlens
utspänning. Bränning var
ett vanligt medel mot yttre
åkommor, såsom för att giva
slappa vävnader ökad
fasthet, bringa sekret att torka
och avlägsna kräftsvulster.
Mot feber gavs kylande
drycker, mot magont värmande och lösande dryck av diverse kryddor blandade
med vin, olja och honung, varjämte värmande omslag anlades. Då medicin
ej kunde givas genom munnen, gavs den i klistir. För att hindra smittas

spridning förordades isolering. I de huskurer <sp>Vegetius</sp> förordar spela
vin, olja, oljedrägg och allehanda örter en stor roll, men även rent
vidskepliga medel såsom ormskinn, paddor m. m. användes.

<i>Hästar</i> brukades huvudsakligen som rid- och klövjedjur, för strid och
kapplöpningar men föga som dragare och hade därför ringa betydelse för
jordbruket, varför de också vanligen saknas i de inventarieförteckningar, som
meddelas av <sp>Cato</sp> och <sp>Columella</sp>.

Av romarnas hästar tillhörde flertalet den orientaliska typen och voro
till stor del hämtade från de olika erövrade länderna. Hästar från Epirus,
Albanien och Apulien berömmas för sin ädelhet,<footnote><sp>Varro</sp> 11: 7.</footnote> likaså de från
Kappadocien (snabba kapplöpare), de frygiska (uthålliga löpare), spanska och
siciliska, som passade för löpningar på circus. Afrikanska hästar av spanskt
blod ansågos för de snabbaste, persiska för de skönaste och behagligaste
ridhästarna. Som stridshästar omtalas även de burgundiska, samt hunnernas,
(med de ännu för de tatariska hästarna utmärkande formerna) för sin
torrhet, sina starka ben och sin oömhet.

Romarna kände åtminstone på kejsartiden konsten att genom beslag
skydda hästarnas hovar.

Åt de simpla hästarnas avel ägnades ingen omsorg, hingstarna gingo på
bete med stoen, som fingo bära varje år. Av de ädla hästarna utvaldes
däremot avelsdjuren med stor omsorg, och släktskapsavel ansågs härvid
fördelaktig för stammens utveckling (<sp>Ovidius</sp>). Hingsten fick efter sin styrka
betäcka 10—20 ston, hölls skild från stona, »för att hans kraft ej skulle
förbrännas», och fodrades starkt under språngtiden. Användningen till avel
började från 3:e—4:e året. Stoen borde få bära blott vart annat år.

De regler, som anföras i avseende på avelsdjurens vård och användning
samt fölens uppfödning överensstämma med vad ännu anses fördelaktigt.

Åsnor voro de vanliga lastdjuren och användes även något till ritt och för
plog. De berömmas, såsom ännu i dag, för sin förnöjsamhet beträffande
foder, sin oömhel och sin ringa mottaglighet för sjukdom. Aveln bedrevs
allmänt, men mest ansedd var stammen från Reata i Umbrien samt de från
Arkadien och Akaja.<footnote><sp>Plinius</sp> VIII: 68; <sp>Columella</sp> VII: 1.</footnote>

<i>Muldjur.</i> Mulor, avkomman av åsnehingst och häststo, tävlade som
riddjur med ädla hästar, medan mulåsnan (efter hingst och åsnesto) användes
blott som simpla last- och dragdjur. De mesta muldjuren infördes från Afrika
och Grekland. Minorca var berömt för sin framstående mulavel.<footnote><sp>Diodoros</sp> V: 7.</footnote> Som
handjur användes även vildåsna <i>(onager),</i> som ansågs för flera släktled
framåt giva avkomman styrka och snabbhet.<footnote><sp>Varro</sp> III: 8; <sp>Plinius</sp> XVIII: 69.</footnote>

<i>Nötboskap</i> hölls huvudsakligen för dragoxarnas skidl och som slaktdjur:
mjölk hade däremot mindre betydelse.

Revarade benlämningar och avbildningar visa, att boskapen tillhörde flera
raser. Allmännast torde den långhornade av uroxetyp, vilken ännu
förhärskar på campagnan, hava varit. Till denna hörde den berömda lucaniska
boskapen, som troddes vara införd från Epirus.<footnote><sp>Varro</sp> 11: 5; <sp>Keller</sp>.</footnote> Även den korthornade
typen synes hava varit vanlig, och likaså ha lämningar påträffats av
korthuvad ras samt en fornetrurisk med starkt utskjutande nacke, antagligen av
zebu-typ. (Jfr sid. 7.)

Även de gamla latinska författarna omtala flera olika lokala slag,
huvudsakligen skilda genom färgen: svarta och vitbrokiga<footnote><sp>Vergil. Georg</sp>. III: 51.</footnote> (som voro högst
skattade), röda, gula, vita (minst ansedda på grund av mindre härdighet), likaså
den småvuxna alpboskapen som drag- och mjölkdjur.

Efter de gamla författarnas uttalanden om boskapens önskvärda former
att döma ansågs en kraftig och köttig kroppsform önskvärd. Till avel borde
tjurarna användas från 4:e, korna från 3:e eller enligt <sp>Plinius</sp> t. o. m.
från 2:a året. Tjuren borde släppas till korna i juli, för att kalvarna måtte
födas så tidigt, att de kunde draga full nytta av sommarbetet. Kastrering till
dragare och offerdjur utfördes vanligen tidigt och genom stenarnas
krossning med en klyka. Kastrering av vuxna djur skedde medels skärning.

<i>Fårskötseln</i> var överallt en viktig del av lanthushållningen för att lämna
offerdjur, kött, mjölk, skinn och ull, och då storgods bildades med
vidsträckta betesmarker, blev den dessas förnämsta inkomstkälla. Det synes hava
varit vanligt, att fårhjordarna för sommarbetet drevos upp till
bergstrakterna, stundom långväga, såsom från Apulien till de samnitiska bergen.

I fornfynd och avbildningar är ett småvuxet, kortsvansat slag påvisat,
vilket antages härstamma från den vilda mufflon, som enligt <sp>Plinius</sp><footnote>Hist. natur. VIII: 75.</footnote> givit
upphov till den umbriska rasen. Detta undanträngdes allt mera av ett från
Grekland infört, större, långsvansat slag av asiatisk härkomst. Därjämte
fanns ett storvuxet, om merinofåren erinrande slag<footnote><sp>Varro</sp> 11: 2.</footnote> (sid. 8).

Efter ullens beskaffenhet skilde de latinska författarna mellan raggiga
och mjukulliga samt mellan olika färgade: vita, som skattades högst, i
trakterna kring Padus; svarta och grå liguriska, mörkbruna tarentinska av
grekiskt ursprung, gula vid Canusium i Apulien samt röda i de asiatiska
provinserna. Den finaste ullen hade de syditalienska fåren i Apulien och
Calabrien, särskilt de tarentinska, vilka voro synnerligen ömtåliga. De
skyddades därför på betet genom ett täcke men höllos mest inom hus. Deras lamm
borde helst dia 2 mödrar, varför många lamm slaktades få dagar efter
födelsen. Ullen borde ofta kammas och ingnidas med vin och olja samt tvättas
3 gånger årligen.<footnote><sp>Plinius</sp> VIII: 27; <sp>Columella</sp> VII: 1, 4.</footnote>

Avelsdjuren borde utväljas noga med hänsyn till ullrikedom och färg;
svarta fläckar, om så ock blott i munnen, borde utesluta från avel.

Till avel borde djuren användas först vid 3 års ålder. Betäckningen skedde
mest så, att lammen föddes på senhösten och kunde hinna god utveckling
till betestidens början, men även sökte man erhålla vårlamm. Under
betestiden höllos dilammen skilda från de betande tackorna och fingo di blott

morgnar och aftnar.<footnote><sp>Columella</sp> VII: 3.</footnote> Ullen klipptes vanligen, men på vissa orter
plockades den.<footnote><sp>Plinius</sp> VIII: 72.</footnote>

<i>Getter</i> höllos allmänt, ehuru ej i så stora hjordar som fåren, emedan de
voro svårare att valla. <sp>Vergilius</sp><footnote><sp>Georg</sp>. 111: 308.</footnote> manar att ej försumma dem, i
betraktande av deras goda avkastning i mjölk och ragg, som användes i
sängkläder och till sjömanskläder, samt deras förnöjsamhet med bete i skogarna
och av bergens taggiga buskar. Såväl hornlösa, hårfattiga, som behornade
raggiga slag omtalas.<footnote><sp>Plinius</sp> VIII: 76; <sp>Columella</sp> VII: 1.</footnote> Två under hakan hängande teplor ansågos som ett
gott tecken.

Till aveln borde de helst användas mellan 2:a och 3:året och ej längre
än till 8 års ålder. Betäckningen borde ske på hösten, före december.

<i>Ystning</i> av såväl får- som getmjölk var vanlig, särdeles under betestiden,
då mjölken ej lätt kunde hemföras. Noggranna föreskrifter och recept för
olika ostslag finnas hos flera författare.<footnote><sp>Cato</sp>; <sp>Columella</sp> XII; <sp>Palladius</sp> VI.</footnote> Löpläggningen skedde med löpe
av lamm- eller killingmagar eller med extrakt av Carduus-blommor eller frö
av safflor, eller med mjölksaft från fikonträd.

<i>Smörberedning</i> omtalas blott som brukad hos andra folk.

<i>Svin</i> höllos överallt, ofta, särdeles där ollonskog fanns, i stora hjordar.
I litteraturen förekommande uttalanden om djurens önskvärda beskaffenhet:
kort kropp med sparsam borst, sänkt buk, uppnosigt tryne och stor
gödningsförmåga, göra antagligt, att de vanliga svinen tillhörde den indiska typen,
liksom vår tids romanska svin. Därjämte omtalas även ett för kallare
trakter lämpligare slag med riklig, hård svart borst. Avbildningar finnas också
erinrande både om det indiska och det europeiska vildsvinet. Svinen synas
luna varit storvuxna; en vikt, motsvarande ända till 500 kg. omtalas
(<sp>Varro</sp>). Till avel användes unggaltarna från 7 månaders, suggorna från
1 års ålder, och galtarna till 4, suggorna till 7 års ålder. Betäckningen borde
ske i februari. Suggan borde ej få behålla mer än 6 grisar och borde under
digivningen få tillskott av mjukt korn. För gödningen kastrerades galtarna
vid 3—4 års ålder, och kastrering av suggor förekom också.

Svinen fingo mest själva söka sin föda av ollon, ogräs, som de fingo rota
upp i vingårdarna, samt bete. Därutöver erhöllo de allehanda avfall,
druv-skal och avfallsfrukt. Under gödningen utfodrades bönor och annan
trindsäd. Gödningen drevs under den senromerska tiden till stor överförfining,
t. ex. med utfodring av fikon, som ansågs göra levern stor, och av mjöd.
Överdriften i denna raffinerade svingödning <i>(porculatio)</i> framkallade
slutligen stränga förbud.<footnote><sp>Varro</sp>; <sp>Columella</sp> VII: 9; <sp>Palladius</sp> III: 25.</footnote>

<i>Harar</i> och <i>kaniner</i> hade man vid villorna i inhägnade hargårdar
(<i>leporaria);</i> likaså allehanda infångade vilda djur såsom vilda får och getter,
hjortar, vildsvin m. fl.<footnote><sp>Varro</sp> 111: 2.</footnote>

<i>Hundar</i> funnos av åtskilliga raser gårds-, jakt- och vallhundar. Mest
berömda voro den tappra grekiska moloss- och den snabba spartanska
hunden.<footnote><sp>Varo</sp> 11: 9; <sp>Columella</sp> VII: 12.</footnote>

<i>Fjäderfäskötseln</i> omtalas föga hos äldre författare men under den
alltmer överhandtagande övercivilisationen blev den mest omhuldad av villans
lanthushållning.

Hönsen spelade i äldre tid, liksom hos många andra folk, en viss religiös
roll. Som morgonsolens bebådare sattes tuppen i förbindelse med solguden
och fick som augurens ställföreträdare förutsäga viktiga angelägenheters
utgång: om han lät korn falla ur näbben, var det ett lyckligt omen. Senare
fingo de stor betydelse som värp- och slakt-, prydnads- och stridshöns.

De vanliga lanthönsen voro mest röda eller bruna med svarta vingpennor
ocli lysande halskrage, men även annorlunda färgade förekommo; bland dem
voro vita sämst ansedda såsom mindre härdiga och mest synliga för hökar.
De hade upprätt kam, vita öronskivor och röda till vita haklappar och voro
goda värpare. Därjämte hade man från Grekland införda slag (tanagriska,
rodiska, chalkidiska och mediska), vilka voro tyngre, dåliga värpare och
otympliga som ruvhöns och kycklingmödrar, men lämpliga till stridshöns.
Genom korsning med lanthöns fick man gagndjur, som förenade de förras
storlek med de senares värplust. Även omtalas dvärghöns, små, stridslystna
djur, som höllos för nöjes skull.

Hönsen höllos å de rikas villor i stora flockar, som inhystes i kostbara
hönsgårdar (sid. 65), 200 ansågs lagom för en vårdare. En tupp ansågs
lagom för 5 höns av de små, för 3 av de tyngre slagen. Värphönsen borde
ej få bliva äldre än 2 år. De bästa hönsen började värpa i januari och
lämnade intill 60 ägg; äggen synas ha varit små, ty 15 lades under en höna i
januari, men ända till 21 i april. De borde läggas under hönan i ny, men så
sent att också kläckningen skedde nära ny. Sedan äggen ruvats några dagar,
undersöktes de genom lysning eller nedsänkning i vatten.

För gödning brukades att kapunera djuren samt att stoppa dem med en
röra av kornmjöl, linfrö och vatten.

Infångade vilda höns (?) höllos i gårdar tillsammans med påfåglar,
fasaner och numidiska höns eller i burar <i>(aviaria)</i> med starar, papegojor, duvor
och turturduvor.

Påfåglar höllos väl egentligen som prydnadsfåglar, men deras ägg och
kött voro värderade som föda, påfågelhjärna räknades till de finaste
läckerheterna.<footnote><sp>Varro</sp> III: <sp>Plinius</sp> X: 20;   <sp>Columella</sp> VIII.</footnote> Aven numidiska eller afrikanska höns, vilka skilde sig från
pärlhönsen genom röd kam, blevo under den överdrivna lyxens tid ett tillskott
till rikemans läckerbeter. Detsamma gällde fasaner, duvor, turturduvor och
trastar.

Av vattenfåglar hölls mest gäss, om vilka det framhölls, att de ej blott
lämna avkastning i ungar och fjäder utan även äro de bästa gårdvardar.
Man anlade särskilda beten åt dem, besådda med klöver, bockhornsklöver,
endivia och sallad. För deras gödning, om vilken noggranna beskrivningar
meddelats, användes gröt av vete och majsmjöl samt, för att befordra
utbildandet av levern, klimpar av torkade och stötta fikon.


För ankor hade man särskilda buskbevuxna gårdar med, helst rinnande,
vatten.

För att skaffa fisk av utmärkt beskaffenhet anordnade man vid villorna
sötvattensdammar, grävda eller sprängda i berget, liksom även dammar med
saltvatten för havsfisk, ja »de rikas överdåd instängde själva havsvikarna
(<sp>Columella</sp>).

<i>Biskötseln</i> var en mycket beaktad gren av lanthushållningen både i
praktiken och i litteraturen.<footnote><sp>Plinius</sp>. Hist. natur. XI, XXI; <sp>Georg</sp>. IV; <sp>Varro</sp> III: 16; <sp>Columella</sp> IX; <sp>Palladius</sp> I.</footnote> <sp>Pliniu</sp>s redogör för biens naturalhistoria och
föda, och <sp>Vergilius</sp><footnote><sp>Palladius</sp> I: 37.</footnote> skildrar bisamhället (vars konung han trodde visen
vara), dess levnadssätt, skötsel och det gagn bien göra vid växternas
befruktning, varför bin aldrig borde saknas i trädgården. Olika raser omtalas; bäst
ansågs de små, glatta, gula, i likhet med vad <sp>Aristoteles</sp> anfört (sid. 58).
Man var noggrann i avseende på bigårdens belägenhet, — soligt, lugnt, fritt
från buller och dålig lukt —, nära tillgång på honungsrika växter, som också
särskilt odlades<footnote><sp>Palladius</sp> I: 37.</footnote> såsom guldregn, timjan, rosmarin, kyndel, vallmo,
cerin-the, satureja samt alla vanliga baljväxter och liljeväxter.

Biboningarna gjordes helst av bark, såsom minst värmeledande, men
även av korgflätning, urhålkade trästammar och av tegel. Även omtalas
kupor med flyttbar vägg, så att utrymmet kunde avpassas efter svärmens
storlek.<footnote><sp>Palladius</sp> I: 37.</footnote> Mot vaxmal och annan ohyra förordas noggrann rengöring på våren
och före invintringen. Fodring under vintern skedde med torra fikon eller
russin i ljumt vatten eller inkokt vin insuget i bomull, och på våren med
honung, blandad med galläpplen, russin och hönskött. Bin ansågos
uppkomma av ruttnande kött.

Svärmningens ekonomiska betydelse var känd, ävensom konsten att
sammanslå svärmar, överflyttning av viseceller till viselösa samhällen samt
skattning av samhället under sommaren.

Kringflyttning av bisamhällena allt efter som honungsrika växters
blomning inträdde på olika trakter, brukades.<footnote><sp>Plinius</sp> XXI: 13, 14.</footnote>

SKOG. Italien var liksom Grekland i äldre tid rikt på skogar, vilkas
skötsel och tillgodogörande ansågs vara en viktig statsangelägenhet.<footnote><sp>Plinius</sp>. Hist. nat. III, XII, XVII, XVIII.</footnote>

De stora skogarna tillhörde till större delen staten och stodo under tillsyn
av curatores och procuratores. Även stads- och landskommuner ägde
skogar. Av de allmänna skogarna utlämnades en del med ständig (emfyteutisk)
besittningsrätt. Eljes utarrenderades de för virkesfångst, tjärkokning och
kolning samt bete för boskap och svin, varemot skogsbetning av getter var i
lag förbjuden. Det grövre timret, som kom från Appeninerna och Alperna,
flottades delvis på floderna. Det uppgives, att föryngringen i skogarna
upphjälptes genom frösådd och skottplantering i luckor, men i allmänhet torde
de ha lämnats utan omvårdnad, och deras ödeläggning började tidigt och
blev allt mer fullständig.

Även enskilda skogar funnos; i regel borde en skog finnas vid varje villa
för att lämna stänger, bränsle (ris och grenar) samt stöd för vinrankor,
liksom också en pilplantering och en plantskola för skogens och pilplanteringens
föryngring. Mest odlades för dessa ändamål ek <i>(quercus, robur, cerris</i> och
<i>ilex),</i> kastanje, pil och poppel, men även ask, lind, lönn, bok, avenbok,
cypress, lärk och idegran.

Av biprodukter lämnade storskogen harts, tjära och kol. Harts vanns
genom katning av träden, vilka, när katningssåret efter några år nått runt
stammen, fälldes och upphöggos för tjärbränning i ugn. Kolning skedde
i koniska milor, som täcktes med jord och grästorvor. Till biprodukter ur
skogen räknades även garvämne ur galläpplen, honung av vildbin samt
manna från mannaasken och Libanons-ceder.

JAKTEN var i äldre tid fri, så att vilken som helst hade rätt att
bemäktiga sig villebråd, som strövade fritt kring, oberoende av besittningsrätten till
marken. Småningom uppkom en begränsning av jakträtten, så att en
jordägare kunde genom hägnad förbjuda annan att beträda hans mark och
genom uppförande av en mur kring egendomen förbehålla sig rätten till de
djur, som funnos innanför denna. Mot slutet av romarriket började
jordägarens ensamrätt till jakt på hans område bliva fullt avgjord.

JORDBRUKETS FÖRFALL. Liksom det skett i Grekland, gick också
Italiens blomstrande lantbruk tillbaka och förföll, i den mån rikedom och
lyx minskade de härskande klassernas intresse för dess skötsel och
utveckling.

Med bergshöjdernas skogbetäckning försvann också dennas gynnsamma
inverkan på nederbördsvattnets kvarhållande och jämna fördelning,
översvämningar och torka skadade allt mer de odlade fälten, vilkas fruktbarhet
minskades genom försummad bearbetning och gödsling. Åkrarna fingo
igenväxa till betesmarker, och dessa förvandlades till hedar och
sumpmarker, såsom de till stor del förblivit intill nutiden.

Mycket av de nådda resultaten av lantmannens erfarenhet och konst på
åker- och trädgårdsodlingens, växt- och djurförädlingens områden gick dock
i arv till de folk, vilka under den följande tiden togo ledningen i stats- och
kulturlivet. De främmande krigare, vilka först som legosoldater, sedan som
erövrare kommo till Rom, hemförde till sina hemland kunskaper i det högt
stående lantbruket samt kännedomen om de växt- och djurraser, varmed
detta arbetade. Därtill kom inflytandet av de romerska kolonierna i
Germa-nièn, Gallien, Hispanien och Brittannien, vilka voro utposter och plantskolor,
i vilkas jord romersk jordbruksteknik utvecklades med den nya kraft, som
de av civilisationens överdrifter oberörda naturfolken ägde.

På dessa sätt kom det jordbruk, trädgårds- och husdjursskötsel, som under
medeltiden långsamt utvecklades i Tyskland, Frankrike, England och andra
Europas länder att till stor del bygga på den grund, som romarna lagt.

</chapter>
<chapter name="Mellaneuropa i förhistorisk tid">
<h1>MELLANEUROPA I FÖRHISTORISK TID.</h1>

<table>
<td c><i>Litteratur.</i>
<td><sp>Braungardt, R.</sp> Die Urheimat der Landwirtschaft aller indogermanischen Völker. Heidelb. 1912.
<td><sp>Déchelette</sp>. Manuel d'archéologie préhistorique celtique et galloromaine. Paris 1908—13.
<td><sp>Keller, C.</sp> Die Abstammung der älteren Haustiere. Zürich 1902.
<td><sp>Müller, S.</sp> Den förhistoriska tiden i Europa. Världskulturen. Bd. II. Stockholm 1905.
<td><sp>Pira, Ad.</sp> Studien zur Geschichte der Schweinerassen. Dissert. Sep. ur Zoolog. Jahrbucher. Jena 1909.
<td><sp>Retzius, G.</sp> De äldsta spåren av människans tillvaro på vår jord. Ur vår tids forskning V. Stockholm 1873.
<td><sp>Reynier, L.</sp> De l'économie publique et rurale des celtes, des germains et des autres peuples du nord et du centre de l'Europe. Genève 1818.
</table>

<b>T</b>alrika fornlämningar visa, att människor levat i Mellaneuropa under
varmare mellanskeden av istiden och utbrett sig i den mån isranden
drog sig tillbaka. Särdeles rikhaltiga och upplysande äro de lämningar efter
människor, vilka påträffats i grottor i Pyrenéerna. Här har man funnit ej
blott avfallslager, härrörande från den äldre stenåldern och övergången till
den yngre stenåldern, utan även väl bibehållna avbildningar av djur, dels
utskurna i elfenben, ren- och hjorthorn, dels tecknade och målade på
grottornas väggar. Benlämningarna, härrörande såväl från en varmare interglacial
tid (av elefant, noshörning, flodhäst m. fl.), som från istidens senaste del (av
ullhårig noshörning, myskoxe m. fl. till ett arktiskt klimat hörande djur)
och från postglacial tid (av bison, häst, mammut, ren m. fl.) liksom också
avbildningarna av flera av dessa djurslag, samt där funna kärnor av körsbär,
plommon, hasselnötter m. fl. vilda frukter, giva vid handen, att grottornas
bebyggare levt av jaktbyte och vilda växter. Först i de yngsta lagren från
övergången till den yngre stenåldern uppträder människans första husdjur,
hunden.

Även de avfallshögar, som man påträffat i kustländerna från Portugal
ända upp till Danmark, vanligen hos oss kallade med den danska
beteckningen <i>kjökkenmöddinger,</i> emedan de innehålla lämningar av folkets
måltider (därjämte även verktyg, lerkärl och människoskelett), visa, att folket
ända till övergången till den yngre stenåldern levde av fiske och jakt. I de
<i>tomtringar</i> eller runda och ovala busbottnar, som påträffats efter floderna
i Frankrike och Belgien, har man i lager från den yngre stenåldern funnit
ben av hund, get, får, nötkreatur och svin, vilket visar, att folket nu övergått
till boskapsskötsel. Däremot saknas ännu varje tecken till åkerbruk.

An bättre kan man följa kulturens framsteg i de <i>pålbyggnader,</i> som
påträffats i sjöar i Savojen, Schweiz, Österrike och Kroatien, nära motsvarande
de likartade byggnadslämningarna i norra Italien (sid. 59). I dessas lager
från den yngre stenåldern har man funnit redskap av sten, ben och horn, ben
av hund, nötboskap, får, get och svin, samt högar av dessas spillning, vilka 



visa, att folket höll dessa djur på stall, men dessutom även vävnader av linne,
agnar och kolade förråd av säd samt handkvarnar, uppenbara bevis att
pålbyggnadernas innevånare haft boskap och odlade växter. I övre lager,
härrörande från bronsåldern, har man funnit väl arbetade bronsskäror med
träskaft samt betsel, först av ben, senare av brons, vilka visa, att även hästen nu
tagits i bruk.

I på torra land uppförda <i>pålbyar,</i> motsvarande de italienska terramare
(sid. 59), som påträffats i Ungern, Nordtyskland och Holland (där de kallas
terpen), ha lämningar av samma slags husdjur påträffats. Som ovan (sid 59
och följ.) nämnts, visa dessa benlämningar, att pålbyggnadsfolkets husdjur,
torvhund, torvfår, torvget, torvboskap och torvsvin, voro småvuxna, som
man antager, till följd av ogynnsamma livsvillkor och fortsatt inavel
förkrympta former av de vilda arterna. I yngre lager vid samma boplatser ha
däremot lämningar av kraftigare utvecklade raser anträffats, såsom av
nötboskap av uroxens typ, bronsfåret och hussvinet samt såväl en grövre byggd
hund som en dylik av spetstyp. Små bronsbilder av nötboskap, antagligen
av offergåvor, vilka anträffats i Frankrike och Posen, visa endast den för
uroxerasen utmärkande upp-utåt-böjda hornformen, vilket tyder på, att
denna ras varit den förhärskande i större delen av Europa.

Av häst ha ben endast sparsamt påträffats i lager från den yngre
stenåldern, men allt allmännare i bronsålderslager, i vilka också betsel påträffats.
Såväl benlämningar som betsel visa, att tamhästen var mindre än den vilda
diluvialhästen (sid. 5), med vilken den i övrigt överensstämde. Bettets längd
var 7 cm. Även ett ok av trä har påträffats i en schweizisk pålbyggnad.

Även åkerbruket går, såsom nyss antytts, tillbaka till den yngre
stenåldern. I äldre lager från denna tid har man funnit ett småkornigt
»pål-byggnadsvete» <i>(Triticum vulgare antiqvorum)</i> samt ett fyrradigt korn med
små ax och kärnor.

I något yngre stenålderslager vid pålbyggnaderna ha påträffats en- och
tvåkornvete, tjock- och kubbvete samt 3 slags korn, nämligen det även i
gamla Egypten odlade sexradskornet <i>(Hordeum hexastichum sanctum),</i> ett
tätaxigt sexradskorn <i>(H. s. densum)</i> och ett tvåradskorn, liksom ärter,
linser, vipp- och kolvhirs.

I bronsålderslager har jämte övriga veteformer även funnits ett ax
av-spelt samt några korn av havre och i Mähren och Schlesien råg. varav spår
eljes icke anträffats i Mellaneuropa förr än i järnålderslämningar. Frön av
lin samt rått och bearbetat lin, linvävnader, linhäcklor och sländtrissor ba
påträffats i schweiziska pålbyggnader från den yngre stenåldern. Fröen
tillhöra den i Medelhavstrakterna vildväxande <i>Linum augustifolium</i> eller det
norr om alperna inhemska <i>L. austriacum.</i> Bland säd- och linfröet inblandade
frön av den i Medelhavstrakterna inhemska <i>Silene cretica</i> synas tala för, att
linet kommit från dessa trakter.<footnote><sp>Osw. Heer</sp>. Die Pflanzen der Pfahlbanten; <sp>Much</sp>. Die Heimat der  Indogermanen, s. 224.</footnote>

Vallmofrön förekomma allmänt i pålbyggnadslager. Även denna art synes
härröra från Sydeuropa. Liksom söder om alperna har även 
pålbyggnadsfolket norr om dessa använt mycket frukter, men om några av dessa varit
odlade, är ovisst. Om äpplen synes det dock av språkliga skäl vara antagligt,
att de varit kända av Mellaneuropas folk förr, än dessa kommit i beröring med
greker och romare, emedan germaner, kelter och slaver hava samma, men
från grekers och romares olika ordstam för äpple. Enligt <sp>Tacitus</sp> och
<sp>Varro</sp> odlade dock varken kelter eller germaner frukt. Åkerbruket var
sålunda under bronsåldern spritt över hela Mellaneuropa, men starkast
utvecklat i söder och avtagande norrut. Ett bevis härför har man sett däri,
att skaror påträffats talrikt i Medelhavstrakterna men allt sällsyntare i del
inre av Frankrike och alls ej i Bretagne, som dock i övrigt är rikt på
bronsåldersfynd.<footnote><sp>Déchelette</sp> II: 15.</footnote> En annan trakt, som av skärfyndens antal att döma varit ett
åkerbrukscentrum under bronsåldern var Dacien (det nuvarande Serbiens
Donaubygd).

Redan under bronsåldern hade sålunda länderna norr om Alperna och
Balkan tagit i sin tjänst alla de husdjur och kulturväxter, som omtalas vid
den historiska tidens början. Den starka påverkan av den grekiska och
italienska kulturen, som fornfynden av metall och lergods i Mellaneuropa
visa under järnåldern, gör också antagligt, att även jordbruket under denna
tid gått framåt. Härpå tyder också uppkomsten av de städer och marknads
platser, som enligt grekiska och romerska författares uppgifter funnos hos
de närmast norr om Alperna boende kelterna och i någon mån även hos
de germanska stammar, som bodde längre norrut, dä under de sista
århundradena före Kristi födelse den närmare beröringen mellan romarna och
deras norra barbariska grannar vidtog, vilken medförde så avgörande
inflytande på bådas (klen under den gamla tidens sista skede.
</chapter>

<chapter name="Gallien">
<h1>GALLIEN.</h1>

<table>
<td c><i>Litteratur.</i>
<td><sp>Cæsar, Cajus Julius</sp>. De bello gallico.
<td><sp>Plinius</sp>. Historia naturalis.
<td><sp>Reynier, L.</sp> De l'économie publique et rurale des celtes, des germains et des autres peuples du nord et du centre de l'Europe. Genève 1815.
</table>

<b>M</b>ed Gallia betecknade romarna dels Podalen i norra Italien, Gallia
cisal-pina, dit kelterna inträngt omkring 400 år f. Kr., dels Gallia
transalpina, omfattande det nuvarande Frankrike och Belgien. Redan omkring
600 år f. Kr. hade greker slagit sig ned vid detta lands sydkust och där
anlagt en koloni, Massilia (Marseille), och härifrån hade odlingen spritts inåt
landet.

Gallien omtalas i äldre skrifter såsom ett land, där öppna slätter
omväxlade med kärr och stora skogar, rika på vilt, varibland den stora uroxen,
»föga underlägsen elefanten, väldig i styrka och vildhet),<footnote><sp>Cæsar</sp> VIII.</footnote> och vars
vattendrag voro rika på bäver och svanor.








Landets keltiska stammar bildade små stater, vilka vid tiden för
romarnas inträgande börjat avskaffa konungamakten. Av folkets tre stånd,
druider, krigare och bönder, hade de förstnämnda, på en gång präster och
domare, tidigare haft det största inflytandet på statens ledning men börjat
att härvid tillbakaträngas av det jordägande krigare- och adelsståndet. Inom
detta hade vissa ätter starkt ökat och befäst sin makt genom att deras
huvudmän kring sig samlat följen av släktingar och skyddslingar. Menige bönder
saknade däremot allt inflytande och hade råkat i allt större beroende, gåvo
sig till underhavande under adeln eller t. o. m. till trälar.<footnote><sp>Cæsar</sp> VI: 13.</footnote> Dock hade
utvecklingen i denna riktning gått mindre långt i vissa särskilt nordliga
landsdelar, där flerestädes bönder och druider ännu delade makten.

Samhällets grund var familjen och inom denna huvudmannen ensam
bestämmande.

Folket bodde till stor del i städer och byar och byggde sina hyddor av
stående virke och flätverk samt täckte dem med halm.<footnote><sp>Strabon</sp> IV: 4; <sp>Cæsar</sp> V: 43.</footnote> Spannmålen
förvarades i underjordiska rum kallade <i>siris</i> (silo). Enligt romerska författares
skildringar hade folket mer håg för jakt och strid än för odling, levde till
stor del av jaktbyte och vild honung, och deras små jordbruk sköttes mest
av kvinnor och gubbar.<footnote><sp>Strabon</sp> III, V.</footnote> Kvinnorna vände jorden med årdret och lade
säden i fåran.<footnote><sp>Silius italic</sp>.</footnote> För att männen ej skulle få mer smak för jordbruk än för
vapen, fingo de ej behålla den jord de uppodlat, utan hade blott tillfälliga
odlingar. På Cæsars tid synes dock åkern hava varit uppdelad på de
enskilda familjerna.

Husdjursskötseln var den viktigare delen av deras lanthushållning; kött
och fläsk, mjölk och ost voro deras huvudsakliga föda. Även smör ingick
i deras daglig kost.

Gallerna hade<footnote><sp>Cæsar</sp> IV: 2.</footnote> förnämligare hästar än germanerna. Hästkött samt
stomjölk blandad med blod voro omtyckt spis. Som framstående ryttare
omtalas särskilt Aeduerne, som även hade utmärkta svin. Att även fårskötseln
hade stor omfattning, framgår därav, att salt fårkött, liksom fläsk, i stora
mängder utfördes till Italien. Även nötboskapen hos gallerna berömmes
som bättre än germanernas. Alpboskapen var väl liten och illa byggd men
mjölkrik. Den lämnade mycket ost, som var en bytesvara mot spannmål.<footnote><sp>Plinius</sp> VIII: 70, XI: 97; <sp>Strabon</sp> IV.</footnote>
Boskapen fördes under sommaren upp till de gräsrika slätterna och mot
vintern till skogsmarkerna.

De romerska författarnas uppgifter om det galliska jordbrukets inskränkta
omfattning påverkades säkerligen av jämförelsen med denna närings höga
ståndpunkt i Italien. Uppenbarligen hade sädesodlingen i Schweiz stor
betydelse ej blott för folkets eget uppehälle utan även för de romerska
truppernas underhåll på krigståg i Gallien. Helveterna förberedde ett härnadståg
till södra Gallien genom att 2 år odla så mycket säd som möjligt till förråd.<footnote><sp>Cæsar</sp> I: 40; II: 3.</footnote>


Småningom spred sig den romerska kulturen även beträffande jordbruket
bland de underkuvade stammarna. Detta tog också i de södra delarna
avlandet starkt uppsving, särdeles vin- och olivodlingen. Vinodlingen hade
redan i 1:a årh. e. Kr. fått stor omfattning; flera olika sorters vin omtalas.
Även Moseldalen omtalas för ett högt utvecklat jordbruk under romaretiden.

Om gallernas jordbruk omtalas, att de brukade märgel, kalk och aska,
ja de cisalpinska gallerna skattade aska högre än kreatursspillning.<footnote><sp>Plinius</sp> XVII: 4, 5.</footnote> Den
av latinska författare omtalade rätiska plogen med förställarskära spred
sig in i Gallien, varifrån romarna införde den till Italien (sid. 69).<footnote><sp>Vergil. Georg.</sp> 1: 174.</footnote> Av
harvar omtalas risharven.<footnote><sp>Plinius</sp> XVIII: 24, 48, 72.</footnote> Som ett bevis för sädesodlingens betydelse kan
räknas berättelsen<footnote><sp>Plinius</sp> XVIII: 72.</footnote> om att gallerna uppfunnit en skördemaskin, bestående
av en vagn, vars framkant var besatt med tänder, mellan vilka axen
avsletos, då vagnen sköts in i åkern av en baktill anspänd oxe.

Av de vanliga sädesslagen<footnote><sp>Plinius</sp> XVIII: 11.</footnote> odlade de vanligt vete, huvudsakligen i de
södra landsdelarna, 2 sorter spelt, råg, vanligt sexradigt, stjärn- och
tvåradigt (»galliskt») korn, havre samt vipp- och kolvhirs, vilka sistnämnda
voro ett viktigt födoämne hos kelterna. Detta var ock förhållandet med
bönor.<footnote><sp>Reynier</sp>, s. 173.</footnote>

Lin och vallmo <i>(»papaver gallicanus»</i>  Cato)  voro också allmänt odlade.

Av trädgårdsväxter omtalas vit- och rödlök samt rovor.

Vinodlingen skall hava införts (omkr. 600 år f. Kr.) av grekerna, varför
också talar, att man i Gallien liksom i Grekland använde låg beskärning<footnote><sp>Reynier</sp>, s. 173.</footnote>
av rankorna, under det att romarna läto dem uppbäras av träd eller höga
stöd. I det nuvarande Dauphiné och Saintonge, där rankorna få växa höga,
anses odlingen ha införts av romarna. Vinodlingen spred sig ända norr om
Loire. Jordbrukets blomstring fortsatte i Gallien, även sedan förfallet
börjat gripa kring sig i Italien, men småningom inträdde detta även här. Under
<sp>Augustus</sp> började gallerna behandlas som underkuvade folk, och
kolonisationen med romerska medborgare framdrevs. Redan vid en av Augustus
påbjuden skattetaxering, vid vilken en grundskatt pålades, betecknades de
keltiska bönderna som bundna vid torvan.

Det ökade förtrycket framkallade på 280-talet e. Kr. ett bondeuppror,
som endast förvärrade böndernas ställning.

Så kommo folkvandringarna som förödande flodvågor, vilka ödelade den
materiella kulturen i den galliska provinsen liksom i övriga delar av det
romerska riket.
</chapter>


<chapter name="Germanien">
<h1>GERMANIEN.</h1>

<table>
<td c><i>Litteratur.</i>
<td><sp>Braungardt, R.</sp> Ackerbaugeräte in ihren praktischen Beziehungen.
Heidelberg 1881.
<td><sp>Cæsar, Cajus Jul.</sp> De bello gallico.
<td><sp>Langethal, Chr. Edw.</sp> Geschichte der Deutschen Landwirtschaft. Jena
1847.
<td><sp>Meitzen, Aug.</sp> Siedelung und Agrarwesen der Westgermanen und Ostgermanen, der Kelten, Römer, Finnen und Slaven. Berlin 1895.
<td><sp>Tacitus, Cajus Corn.</sp> De situ et populis Germaniæ.
</table>

<b>V</b>år kännedom om germanernas samhällsförhållanden och levnadssätt
vid den historiska tidens början är huvudsakligen hämtad från de
skildringar <sp>Cæsar</sp> i sin skrift De bello gallico lämnar av de germanska
stammar, vilka på hans tid från detta folks urhem i nordöstra Europa trängt
västerut fram till Rhen, och med vilka han där kom i krigisk beröring, samt
den utförligare beskrivning, som <sp>Publius Tacitus</sp> 150 år senare (98
e. Kr.) givit om det germanska landets natur och folkets
samfundsförhållanden och näringsliv. Dessa uppgifter gälla väl närmast de stammar,
med vilka romarna kommo i beröring i de västra och södra delarna av det
område, germanerna under folkvandringstiden satt sig i besittning av, vid
Taciti tid fram till Rhen- och övre Donautrakterna, men säkerligen hade
dessa germanernas längst framskjutna utposter ej synnerligt ändrat sina
levnadsvanor från dem, som härskade hos stammarna i de nordöstra
landsdelarna.

Landet skildras som ännu mer vilt och ogästvänligt än Gallien, men
denna uppfattning måste ses mot bakgrunden av Medelhavsländernas
solvarma, leende ängder. Befolkningen i de av germanerna bebodda länderna hade
redan under bronsåldern fasta boningsplatser och lantbruk, även om detta
ännu i århundradena omkring Kristi födelse ej nått större omfattning, än att
man i ringa tillgång på dess alster trott sig se en orsak till folkvandringar,
som undandrevo den keltiska befolkningen och slutligen under femte
århundradet förde till romerska rikets sönderfall och förde germanska
stammar ända till Spanien och norra Afrika.

Germanerna utgjordes av ett stort antal stammar, vilka voro
sammanslutna till små statsförbund (fylken, land) och själva bestodo av ett antal
ätter. Stammens område kallades gau eller hundare (centena), vilket
senare namn ansetts härröra antingen av att bygdelaget bildats av ett
storhundrade (120) härmän eller att det vid bosättningen delades i detta antal
hemman, vardera för en familj.<footnote><sp>Meitzen</sp> I, s. 140.</footnote> I spetsen för fylket stod i krig en till
anförare vald hertig, och där fylkena sammanslutit sig till större riken, styrdes
dessa av en folkvald konung.

Ännu vid slutet av den gamla tiden hade alla friborne män fulla
medborgerliga rättigheter, men enskilde män höjde sig över mängden i rikedom och
anseende, och samlade, liksom konungar och hertigar, kring sig en hird av





vapendugliga män. Vid sidan av de friborne, självägande männen, vilka
med full äganderätt innehade familjens jord, fanns halvfrie, <i>(liter, aldier),</i>
vilka väl kunde besitta egendom men icke hade stämma vid tinget och i
anseende stodo föga över trälarna. Dessa, vilka utgjordes av krigsfångar och
sådana, som genom brott förverkat eller frivilligt avhänt sig friheten, samt
avkomlingar av trälar, hade ingen personlig egendom utan voro själv
egendom. De behandlades i allmänhet väl, fingo bo i egna bostäder och bruka
en del av ägarens jord mot avgäld. Frigivning förekom, men de frigivna
stannade vanligen i beroende av sin förre herre såsom brukare av hans
jord.<footnote><sp>Tacitus</sp> XXVI.</footnote> De förra ägarna till erövrad jord, som fördelats bland segrarna, blevo
vanligen under de nya ägarna skattskyldiga brukare av sin förra
jordegendom.<footnote><sp>Langethal</sp> I: 21.</footnote>

Enligt <sp>Cæsar</sp><footnote><sp>Cæsar</sp> IV: 1.</footnote> och <sp>Tacitus</sp><footnote><sp>Tacitus</sp> XV.</footnote> voro germanerna mer hågade för
strid, jakt och gillen än för jordbruk, vilkets skötsel de mest lämnade åt
kvinnor, gubbar och »de minst duktiga av husfolket». De levde ej mycket
av säd, utan mest av mjölk, ost och kött.

Enligt <sp>Strabon</sp><footnote><sp>Strabon</sp> VII: 1.</footnote> och <sp>Cæsar</sp><footnote><sp>Cæsar</sp> VI: 22.</footnote> voro deras odlingar obeständiga, i det
att deras anförare tvang dem att årligen byta boplats, — således antagligen
ett kringflyttande svedjebruk. Dock ha dessa uttryck även tolkats så, att
meningen skulle vara, att åkern efter 1 års sädesodling för en tid framåt
finge gräsgå, således en omväxling av säd och bele, såsom ännu brukas i
alptrakterna.<footnote><sp>Hansen</sp>. Agrarhistorische Abhandlungen.</footnote>

<sp>Tacitus</sp><footnote><sp>Tacitus</sp> VI.</footnote> beskrev 150 år senare deras jordbruk såsom stadigvarande:
»Åkrar tagas skiftesvis av alla bebyggarna gemensamt i besittning efter
odlarnas antal, och de dela dem mellan sig efter personernas värdighet, och
fältens storlek gör delningen lätt. De ombyta årligen tegar, och det finnes
mark till övers. De söka icke att uppdriva jordens fruktbarhet eller fältens
vidd genom att plantera fruktträd, avmäta ängar eller bevattna trädgårdar,
utan marken tvingas endast att bära säd». Skiljaktigheterna mellan
<sp>Cæsars</sp> och <sp>Taciti</sp> karaktäristik av germanernas lantbruk kan bero
därpå, att den ene lärt känna blott de på framryckning stadda stammarna,
den senare dem, sedan de intagit fasta boplatser. I alla händelser synas de
på <sp>Taciti</sp> tid hava haft ett stadigvarande åkerbruk med ägoskifte, så att
åkern årligen eller med korta mellantider nyfördelades mellan jordägarna,
så att var och en fick i tur bruka såväl den bättre som den sämre jorden, ett
ägoskifte, som torde hava varit regel i de germanska länderna och brukats i
Rhenlandet ännu på 1800-talet,<footnote><sp>Hansen</sp>. Agrarhistorische Abhandlungen.</footnote> och som enligt <sp>Roscher</sp><footnote>System Volkwirtschaft, 1859.</footnote> varit vanligt
hos de mest skilda folk i både gamla och nya världen på (hergången från
nomadliv till bofast jordbruk. Mellan de olika stammarnas områden 
lämnade de en bred med vallar och förhuggningar  utrustad gördel av
skogsmark för försvarets skull, kallad <i>mark.</i>

Befolkningen bodde i byar, vilka bestodo av spridda gårdar, fördelade
efter terrängens beskaffenhet, i slättlandet mera tätt samlade, i bruten
terräng däremot liggande enstaka. Gårdarna och den tomt de upptogo voro
enskild egendom. Bostäderna »voro ej av sten eller tegel utan av en
formlös massa (stampjord? stänger?), täckta med rör eller halm».<footnote><sp>Plinius</sp> XVI: 34; <sp>Strabon</sp> XVII: 13; <sp>Tacitus</sp> XV.</footnote> Antagligen
hade de den form, som husurnor (sid. 59, 101) och avbildningar å Antonini
pelare i Rom visa. De hade även i marken utgrävda rum, som mot kölden
skyddades genom betäckning med gödsel (möjligen betecknar ordet
jordhög), vilka de använde som tillflyktsort under vintern och till förvaring
av förråd.<footnote><sp>Tacitus</sp> XVI.</footnote>

Åtskilliga gamla germanska byggnadstermers latinska ursprung (t. ex.
tegel—tegula, fönster—fenestra, mortel—mortarium, port—porta, pelare—
pilarium) har ansetts tyda på, att det romerska byggnadssättet tidigt vunnit
insteg hos germanerna.

Den vanliga germanska stugans plan överensstämde också med den i
den grekiska och romerska världen förhärskande »ariska» hustypen: ett
rum med härd i mitten och därovan ett rökhål i taket samt vid gaveln ett
förrum, vilket hos grekerna var öppet men här av klimatiska skäl helt
slutet och snart delat i 2 rum.<footnote><sp>R. Henning</sp>. Das deutsche Haus in seiner histor. Entwickclung, s. 111.</footnote> (Sid. 53.)

Om germanernas åkerbruksredskap i äldsta tid är föga känt. Romerska
författare omtala den rätiska hjulplogen med kniv och mullfjöl, vilken
spreds till Grekland och Italien och intill nutiden bibehållits i såväl
Tyskland (gammalsachsik plog), som i Italien och Britannien. De gamla
årdertyperna, krok- och sulårder (sid. 69), hava sedan långt tillbaka förhärskal
i Tyskland, det förra i bergstrakter, det senare i slättbygden, och härav synes
det antagligt, att de haft denna ortliga fördelning i det gamla Germanien.

Om de öster om Rhen boende ubierna berättas,<footnote><sp>Plinius</sp> XVII: 4.</footnote> att de uppgrävde den
fruktbara jorden (märgel?) till 3 fots djup och utbredde den på åkerns yta.

Åkern brukades huvudsakligen till sädesodling. »Havre är germanernas
spannmål; de så den och leva av ingen annan gröt», omtalar <sp>Plinius</sp>
(XVIII: 17) i motsats till förhållandet i Italien, där havre var det svåraste
ogräset i säden. Denna uppgift talar också för att de ej odlade hirs, vilken
eljes var den vanliga grötsäden. Då hirs blott sparsamt anträffats i
gravfynd i Tyskland, är det åtminstone antagligt, att detta sädesslag icke haft
någon större betydelse hos germanerna, i motsats till vad förhållandet var
hos kelterna och de östeuropeiska folken.

Korn omtalas blott som jämte vete använt till brygd av en »dryck,
liknande skämt vin».<footnote><sp>Tacitus</sp> XXIII.</footnote> Vete (spelt?) odlades mycket hos de söder om
germanerna boende folken kring Donau och i burgundernas land men synes icke
haft någon större betydelse i germanernas sädesodling. Råg däremot har, så
långt man känner, varit germanernas förnämsta brödsäd.


Lin var i allmän odling. Germanernas kvinnor vävde linne, varav de
förfärdigade sig överkläder.<footnote><sp>Tacitus</sp> XVIII.</footnote>

Även omtalas rättikor, »som så älska köld, att de i Germanien nå ett
barns storlek», samt <i>siser</i> (morot? palsternacka?), som hämtades från
Germanien till kejsar Tiberii bord.<footnote><sp>Plinius</sp> XIX.</footnote>

Trädgårdsskötsel var enligt <sp>Taciti</sp> ovan (sid. 89) anförda ord
främmande för germanerna, och fynden av lämningar av äpplen vid germanska
boplatser härröra säkerligen från vilda aplar.

Germanien omtalas av de romerska författarna enstämmigt som rikt på
boskap.

<i>Hästarna</i> voro små och fula<footnote><sp>Tacitus</sp> XXXV.</footnote>, och i nordens skogar voro de »vita och
täckta av en lurvig päls» (Aristoteles). De berömmas dock för sin
uthållighet. Särskilt omtalas chaukcrna (vid Wesers mynning), bataverna
(i det nuvarande Holland) och trevererna (kring Mosel) som framstående
hästuppfödare och ryttare.<footnote><sp>Cæsar</sp> V; <sp>Tacitus</sp> IV.</footnote> Hästkött var vanlig föda.

Vid templen höllos vita hästar för att draga vagnen med gudabilden.
Deras gnäggningar betraktades som järtecken.

<i>Nötboskapen</i> var enligt <sp>Tacitus</sp> (V) »småvuxen och saknade pannans
prydnad». I germanska fornlämningar anträffade skallar av nöt härröra
dock i allmänhet från behornade djur, och boskapen har sedan gammalt
varit sådan i Tyskland, varför <sp>Taciti</sp> yttrande torde vara ett upprepande
av äldre grekiska författares uppgifter om boskapen hos de nordiska
grannfolken, eller också avse, att hornprydnaden var liten, vilket ju är
förklarligt, då den korthornade boskapstypen (sid. 6) förhärskade i alpländerna.
Att frisernas boskap var stor, synes vara antagligt på grund därav, att
<sp>Drusus</sp> fordrade, att de hudar, detta folk ålades att lämna som tribut, skulle
vara stora som uroxens.

<sp>Columella</sp> och <sp>Plinius</sp> berömma de noriska kornas mjölkrikedom.

Nötboskapen var det vanliga dragdjuret. Mjölken användes både färsk och
surnad, men enligt <sp>Plinius</sp> ej för beredning av ost. Han omtalar smör
som en de rikes spis.<footnote><sp>Plinius</sp> XI: 239; XVIII: 35, 133; XXVIII: 9.</footnote> <sp>Cæsar</sp> och <sp>Tacitus</sp> uppgiva däremot, att
germanerna till större delen levde av ost. <sp>Plinius</sp> omtalar också, att smöret
bereddes av mjölk, som om vintern efter uppvärmning skakades i långa
kärl, som i övre ändan hade en smal öppning, — antagligen den intill vår
tid brukliga stötkärnan.

Om övriga husdjursslag äro underrättelserna sparsamma. Får- och
getmjölk användes på samma sätt som komjölk.

Den ökade beröringen med romarrikets högre kultur, såsom genom
hemvändande krigare, som varit i romersk sold, och genom de romerska
militärkolonierna, som till skydd mot angrepp av germanerna anlades i
gränstrakterna, medförde naturligtvis lärdomar på jordbrukets område i
de germanska länderna. Vinodling infördes i de germanska Rhentrakterna i
slutet av tredje årh. e. Kr. På platser för gamla romerska militärborgar har
man funnit lämningar av åtskilliga för landet främmande odlade
fruktträd såsom vin, plommon, persikor, aprikos och valnöt. Då germanska
folk under folkvandringstiden inträngde i och underkuvade det
västromerska rikets skilda delar och segrarne som fasta jordbrukare blandade
sig med besegrade och övergingo till dessas fullkomligare jordbrukssätt,
blev spridningen av detta till de germanska länderna än livligare, och de
framsteg, som jordbruket inom de germanska länderna under den
följande tiden och hela medelliden igenom gjorde, bestodo huvudsakligen i
tillämpningen av romerska odlingsmetoder.
</chapter>

<chapter name="Spanien">
<h1>SPANIEN.</h1>

Om lanthushållningen hos landets ursprungliga befolkning, ibererna, är
föga känt. Hos de romerska författarna finnas blott sparsamma
meddelanden därom.

Sålunda berättar <sp>Diodorus Sicilius</sp> (IV), att keltibererna,
blandningsfolket i mellersta och östra Spanien, årligen delade jorden, brukade
henne och fördelade skörden, så att var fick sin del, saml med döden
bestraffade den, som berövade odlaren någon del av hans skörd. Om
härmed menas årlig fördelning av jorden för enskild odling eller gemensam
brukning av jorden och delning av skörden, synes vara omöjligt att
avgöra. Med romarnes herravälde följde ock deras jordbruk; då den ovan
ofta åberopade <sp>Columella</sp> var från Spanien, har man desto större
anledning att antaga, att vad han anfört om det romerska jordbruket även
i huvudsak hade sin motsvarighet vid detta i Spanien.

Av sädesslagen odlade keltibererna liksom kelterna mycket hirs. De
odlade vete samt korn för ölbrygd och lin, som gav vävnader av
förunderlig finhet.<footnote><sp>Plinius</sp> XIX: 2.</footnote> Senare alstrade landet vete, vin och oliver tillräckligt för en
betydande utförsel. Under romerska kejsartiden torde rågodling ba
vunnit insteg, ty detta sädesslags vanliga benämning blev centeno, vilket var
en vanlig beteckning för råg i det senare romerska språket.<footnote><sp>Schultz</sp>. Geschiehte der kultivierten Getreide, sid. 81.</footnote>

Landets hästar voro berömda, särdeles de andalusiska; även omtalas de
galliska och asturiska, de senare även kallade <i>thieldones,</i> kända som
passgångare.<footnote><sp>Plinius</sp> VIII: 47.</footnote> Aven den spanska åsnerasen var högt uppskattad. <sp>Plinius</sp>
omtalar, att en åsnehingst betalats med 40,000 sesterier.

Fåren voro dels svart-, dels rödulliga.<footnote><sp>Plinius</sp> VIII: 13.</footnote>

Biskötseln bedrevs i stor omfattning; och likasom i Italien brukades att
flytta samhällena mellan bergs- och slätt-trakterna allt efter som de
honungsrika växternas blomning inträffade.

Kork var redan på denna tid en viktig utförselvara.
</chapter>




<chapter name="Brittannien">
<h1>BRITANNIEN.</h1>

<table>
<td c><i>Litteratur.</i>
<td><sp>Cæsar</sp>. De bello gallico. IV—V.<tab>
<td><sp>Plinius</sp>.  Historia naturalis.
</table>

<b>R</b>edan under förhistorisk tid hade den ursprungliga befolkningen
undanträngts av på bronsåldersstadiet stående invandrade keltiska
stammar, av vilka de först ankomna, gaelerna, undanträngts till Irland, Wales,
Man och Skottland av de senare inflyttande britterna, vilka utbredde sig
över det övriga landet men i sin ordning tillbakaträngdes från det södra
kustlandet av galliska kelter, vilka <sp>Cæsar</sp> tvang att underkasta sig det
romerska väldet (55—54 f. Kr.).

De äldsta historiska underrättelserna om Brittannien äro <sp>Pytheas</sp>'
från Massilia berättelse om sitt besök där i det 4:e århundradet f. Kr. Han
omtalar, att folket (galliska kelter) flitigt odlade säd, som de samlade i lador
och uttröskade med käppar.<footnote><sp>Strabon</sp> IV: 201.</footnote> Utförligare underrättelser om folkets
levnadssätt och lantbruk erhöllos genom Cæsars berättelse om sina härfärder
till ön. Ytterligare belysas dessa förhållanden av de gamla, först under
medeltiden upptecknade sånger, som fått namn efter sagohjälten <sp>Ossian</sp>.

De keltiska stammarna voro delade i ätter, daner, med var sin hövding,
och en av dessa intog ställningen som hela landsdelens konung.
Prästkasten, druiderna, intog jämte krigareklassen en förnämligare ställning än
folkets stora massa.

De särskilda claiierna hade mellan sig uppdelat landet i skilda områden
med gemensamma betesmarker för varje elans kreatur. Deras hus voro
antagligen liksom deras galliska stamfränders<footnote><sp>Strabon</sp> IV: 4.</footnote> runda, byggda av bräder
och flätverk med kupolformigt stråtak. Enligt <sp>Jornandes</sp> voro de
uppförda av grenar och gemensamma för folk och fä, men enligt de gamla
lagarna hölls boskapen i särskilda hus. Vild boskap infångades och hölls
inom inhägnade beten.<footnote><sp>Didorus Siculus</sp> V: 31.</footnote>

Åkerbruket var obetydligt i de inre delarna av landet, särdeles hos de
iriska och skotska gaelerna, som enligt <sp>Ossians</sp> sånger mer älskade strid
och jakt. Däremot var sädesodlingen mer omfattande hos britterna i det
södra kustlandet, vilka enligt <sp>Cæsar</sp> i detta avseende stodo i jämnbredd
med gallerna i det närliggande fastlandet. Utom den spannmål, som
åtgick till underhållet av de två legioner, vilka kvarlämnades som besättning,
kunde landet erlägga en betydlig tribut av säd till Rom. Under det
romerska väldet gick odlingen framåt, så att angelsachsarna vid sin erövring
avlandet funno detta väl odlat, med talrika välbyggda lantgårdar, omgivna
av trädgårdar och vinodlingar samt ett nät av stenlagda vägar med broar
över vattendragen.

Enligt <sp>Plinius</sp> använde britterna märgel för sin jords förbättring. De


odlade samma sädesslag som gallerna, vete, korn och hirs samt en stor del
av de på fastlandet odlade trädgårdsväxterna.<footnote><sp>Plinius</sp> XV: 30.</footnote>

Alla stammarna även de i södra England hade överflöd på boskap.
Hästarna beskrivas som små och starka. Nötboskapen skall mest hava
varit vit med röda öron (jfr den nordiska fjällrasen). Den antagas hava
tillhört det lilla keltiska slaget (torvkon, se sid. 6) av den korthornade
typen, till vars avkomlingar den nutida waleska och westhighland-boskapen
anses höra.<footnote><sp>Wilson</sp>. The evolution of british cattle.</footnote>

Harar, höns och gäss höllos tama för rituellt bruk, men det ansågs orätl
att äta dem.<footnote><sp>Cæsar</sp> V: 12.</footnote>
</chapter>

<chapter name="Öst-Europa">
<h1>ÖST-EUROPA.</h1>

<table>
<td c><i>Litteratur.</i>
<td><sp>Herodotos</sp>. Historia IV.
<td><sp>Ahlqvist, Aug.</sp> Die Kulturwörter der westfinnischer Sprachen.
Helsingfors 1875.
<td><sp>Grotenfelt, G.</sp> Det primitiva jordbrukets metoder i Finland under den
historiska tiden. Helsingfors 1899.
</table>

<b>T</b>rakterna norr om Svarta havet och mellan Balkan och Karpaterna
voro enligt rika fornfynds vittnesbörd redan under istiden bebodda
av en jägarebefolkning, vilken bodde i grottor och levde under liknande
förhållanden som detta geologiska skedes befolkning i sydvästra Europa
(sid. 83). Även hava talrika boplatser och gravar från den yngre
stenåldern anträffats i hela Ryssland, äldre i landets sydliga än i dess nordliga
delar. De äro talrika i synnerhet kring Dniepr och övre Donetz, vittnande
om en folkrik bebyggelse i dessa fruktbara trakter, som genom floderna
stodo i lätt förbindelse både norrut och med de gamla kulturländerna kring
Svarta havet och Medelhavet. Likasom i övriga delar av Europa har vid
dessa boplatser från den yngre stenåldern anträffats ben av nötkreatur, får,
get och svin, samt i Sydryssland även lämningar av vanligt vete,
enkorn-vete, korn och hirs.<footnote><sp>Chevoik</sp>. Arbeiten d. Archäolog. Kongress in Kiew. Moskau 1901.</footnote>

Från bronsåldern ha också fynd gjorts, vilka visa en nära förbindelse
med omgivande folk. Då grekerna i 8:e århundradet f. Kr. började
anlägga kolonier vid Svarta havets norra kust, uppstod en livlig utförsel av
säd och hudar, honung och vax i utbyte mot grekiska varor, vilket vittnar
om en utsträckt sädesodling och boskapsskötsel. Detta bekräftas även av
grekiska och romerska författares berättelser om dessa länder och deras
befolkning, från Asien invandrade skytiska stammar.

Redan de grekiska författarna skilja på de öster om Borysthenes (Dniepr)
boende stammarna, som ej sådde och plöjde och ej byggde fasta bostäder
utan flyttade med kvinnor, barn och ägodelar på stora oxvagnar, och de
väster om den nämnda floden intill Hypanis (Bug) boende stammarna
(»plöjareskyter»), vilka odlade vete även för avsalu, de sydligare stammarna



även röd- och vitlök, hampa, linser och hirs,<footnote><sp>Herodotos</sp> IV.</footnote> vilket sistnämnda sädesslag
enligt <sp>Plinius</sp> var deras mest omtyckta spis. De bofasta skyterna bodde,
efter vad bilder på Antonini pelare i Rom visa (fig. 32), i runda hyddor med
välvt tak och utan fönster.

Framför allt voro skyterna berömda för sina hästar, vilka ej blott voro
ypperliga riddjur utan även med sin mjölk och kött lämnade folket en viktig
del av dess föda. Av deras mjölk bereddes även ost och smör.<footnote><sp>Hippokrates</sp>. De morbis IV: 20.</footnote> Om deras
stora anseende vittnar <sp>Filips</sp> av Macedonien åtgärd att hemföra 20,000
skytiska ston för förbättring av sitt lands häststam.

Nötboskapen var enligt <sp>Herodotos</sp> utan horn; det hårda klimatet
ansågs hindra dem att utväxa.

Enligt <sp>Herodotos</sp> hade skyterna ej svin, ett uttalande, som kanske
avsåg blott de norra stammarna, vilka väl som andra nomader svårligen kunde
hålla sådana som husdjur.

*

Då historiens ljus först börjar falla på de i de nordliga delarna av östra
Europa boende slaviska folken, voro dessa bofasta i byar men levde blott
till mindre del av åkerbruk utan huvudsakligen av boskapsskötsel. Av de
olika stammarna, som omtalas av den gamla tidens författare, sägas om
<i>littauerna,</i> som innehade landet mellan de Pripetska träsken och Finska
viken, att de odla vete och andra växter med större flit än närboende
germanska folk.

De slaviska folken, som efter den stora germanska folkvandringens slut
inföllo i Donauländerna, Böhmen och Mähren, stodo ännu på en låg,
antagligen nomadisk kulturståndpunkt.

Om de <i>finska</i> stammar, som bodde i de norra delarna av det nuvarande
Ryssland och spredo sig i det nuvarande Finland, äro uppgifterna hos den
gamla tidens författare få och obestämda. De förde enligt dessa ett
halv-nomadiskt levnadssätt men hade enligt <sp>Tacitus</sp> inga hästar. Däremot
har man på grund av fornfynd, folkets gamla sånger och förekomsten av
ursprungligt finska ord för begrepp, som stå i samband med jordbruk,
dragit vissa slutsatser rörande finnarnas jordbruk i förhistorisk tid.

Först i forngravar från den yngre järnåldern har man funnit föremål,
vilka tyda på jordbruk, nämligen lämningar av jordbruksredskap.

I de äldre fornsångerna förekomma också mycket få häntydningar på
jordbruk, utan jakt, fiske och strider äro de sysselsättningar, som besjungits.
I de yngre sånger, som sammanförts i den samling, som fått namnet
Kalevala, intager däremot jordbruket i ett jämförelsevis framskridet stadium en
framträdande plats. Av urfinska ord finnes ett flertal, som betecknar
svedjebruk och därvid använda redskap, men intet för åker, gödsling eller
dikning. Dessa förhållanden synas visa, att finnarna i äldre tid voro
halvnomader, vilka levde huvudsakligen av jakt och fiske jämte kreatursskötsel
och icke hade andra odlingar än på svedjeland, vilket väl brukades med de
enklaste redskap, som brukats ända in i vår tid.<footnote>Se <sp>Grotenfelt</sp> anf. arb.</footnote>




Senare, under den yngre järnåldern, då folket blivit fullt bofast, idkades
jämte svedjebruk även fast åkerbruk, varom kalevalasångerna lämna rika
upplysningar. För svedjebruket användes nu jämte de gamla av grenar och
trädstammar gjorda redskapen för brukningen av åkern antagligen även
gaffelplog, järnhackor (gräftor) samt årder, vartill hillar anträffats i
forngravar. Sveder och åkrar inhägnades, de senare med gärdesgårdar av
liggande gärdsel mellan störar sammanhållna med hank.

Åkern gödslades med kreatursspillning, samlad i en gödselstad.

Korn var väl fortfarande huvudsädet, men därjämte såddes även råg.
Lin och hampa odlades mycket. Hampans hanstånd skördades före
honstånden. Även humleodling omtalas i  Kalevala.

Som dragare användes både häst och oxe. Nötboskapen var antagligen
hornlös.
</chapter>

<chapter name="De skandinaviska länderna">
<h1>DE SKANDINAVISKA LÄNDERNA.</h1>

<table>
<td c><i>Litteratur.</i>
<td><sp>Christensen, C.</sp> Agrarhistoriske Studier. Kjöbenhavn 1886.
<td><sp>Edda, Sæmundar</sp>. Nordiska fornsánger.
<td><sp>Ekholm, G.</sp> Studier i Upplands bebyggelsehistoria. I stenåldern. Ak. avh.
1915.
<td><sp>Hellström, Paul</sp>. Norrlands jordbruk. Uppsala 1917.
<td><sp>Hildebrand, H.</sp> Det svenska folket under hednatiden. 2:a uppl. 1872.
<td><sp>Johnsen, O. A.</sp> Norges bönder. Christiania 1919.
<td><sp>Montelius, O.</sp> och <sp>Hildebrand, H.</sp> Kulturhistorisk översikt. Forntidens och medeltidens svenska historia. Stockholm 1907.
<td><sp>Müller, Sophus</sp>. Vor Oldtid. Köpenhamn 1897.
<td><sp>Norrby, R.</sp> När blev Sveriges befolkning bofast. Sv. Landsmål och Svenskt
folkliv. Bd XXIX. 4.
<td><sp>Steenstrup, J. C. H. R.</sp> Den danske Bonde og Friheden. Köpenhamn 1888.
<td><sp>Törnqvist, Hj.</sp> Vår inhemska häst. Tidskr. Landtmannen 1904.
</table>

<b>F</b>ynd av vissa renhorns- och flintredskap, upptagna ur Dryaslera på
nordtyskt område visa, att människor levat i dessa landsdelar redan
under senare delen av istiden, medan ännu inlandsis täckte större delen
av-den skandinaviska halvön. De äldsta spåren av människans uppträdande
på skandinaviskt område äro en del den tidigaste skogstiden (asptidenl
tillhörande yxor och andra bearbetade stycken av renhorn, funna på Jylland,
danska öarna och i Skåne. Då sedan klimatet mildrades och träd börjat
invandra och bildat skogar av tall och i södra delen av landet av ek, spred
sig befolkningen vidare upp åt landet och hade under denna tidsperiod
6,000—4,000 år f. Kr.), då ancylusleran avsattes, nått upp till Siljan,
Änger-manland och Jämtland och efter Norges kust upp till Trondhjemsfjorden.
Fornlämningarna visa, att folket haft fasta bostäder i de södra
kusttrakterna men eljes möjligen varit kringströvande samt ingenstädes haft vare
sig jordbruk eller boskapsskötsel.

Under det följande tidsskedet, från omkring 4,000 år f. Kr., av
geologerna kallat litorinatiden eller, på grund av det fuktiga klimatet, den
atlantiska tiden, då gran och bok invandrade, spred sig befolkningen vidare inåt





landet. Av fynd i de från denna tiden härrörande avfallshögarna,
kjökkenmöddingen i Danmark och vid boplatser i Sverige och Norge,<footnote>Ymer 1917, s. 10.</footnote> framgår,
att folket under början av denna tid ännu stod på den äldre stenålderns
ståndpunkt och hade hunden som enda husdjur samt ännu icke hade
jordbruk eller boskapsskötsel.

I de övre lagren av kjökkenmöddingerna ha anträffats fynd tillhörande
den yngre stenåldern, och från samma tid ha sådana anträffats i Sverige i
en pålbyggnadsby vid Alvastra, i grottor vid Kullen och å St. Karlsön vid
Gotland samt på en mängd ställen vid havskusten, sjöar och vattendrag
ända upp till Torneälv och Ofoten.<footnote><sp>B. Salin</sp> i Uppland, Skildring av land och folk I, sid. 62.</footnote> Av dessa fynd framgår, att
befolkningen under denna tid, (omkr. 2,000 år f. Kr.) som på grund av det
rådande kontinentala klimatet betecknats som den subboreala tiden, i de
nordligare landsdelarna fortfarande levde blott av jakt och fiske, men i de
sydligare börjat att idka
boskapsskötsel och
jordbruk. Man har
nämligen i dessa
lager påträffat kolade
kärnor av vete och
korn, en handkvarn<footnote>Ymer 1906, s. 9.</footnote>
samt ben av nöt, svin,
får och get.

<img r>Fig. 35. Krok fr. Bälinge.</img>

Under tidig del av
den yngre stenåldern
började bygder att
uppkomma oberoende av stranden in på slätterna med åkerbruk som
huvudnäring, och de från denna tid härrörande, av stora block byggda gravarna
(dösar, gånggrifter och hällkistor) äro tydliga tecken till att befolkningen
nått en högre grad av bofasthet och välstånd. Ett i en mosse i Bälinge
påträffat årder gjort av en ekgren (fig. 35) antages härröra från denna tid.
(Die Umschau 1925, s. 95). Vissa ortnamn, som förekomma blott inom
trakter, där fynd från den yngre stenåldern påträffats, synas också tyda på
en högre civilisationsståndpunkt. Sådana äro namn på -löv eller -lev i
södra Sverige och Norge, vilken anses beteckna arvegods och sålunda skulle
tyda på ärtflig jordbesittning, -hem (em, -um) i Danmark, samt -vist, -go
och -tastad i Norge.<footnote><sp>R. Norrby</sp> i Sv. Landsmålen XIX: 4; <sp>Hj. Lindroth</sp> i Fornvännen X: 1.</footnote>

Vid denna tid, då landisen dragit sig tillbaka ungefär till de nuvarande
jöklarnas gräns och klimatet åter blivit varmare och till följd därav
ekskogen blivit förhärskande på slätterna ända upp i mellersta Sverige, hade
befolkningen i Skandinavien nått bronsålderns skede. Bebyggelsen blev
nu tätare, särdeles å fruktbarare slätter, såsom Upplands och mellersta
Jämtlands bästa  jordbruksbygder.<footnote><sp>Eskil Olsson</sp> i Fornvännen 1914.</footnote> I Norge var bronsåldersbygden



likaledes mest utbredd i
de fruktbara trakterna
kring Kristianiafjorden
och Mjösen samt i
Gudbrandsdalen, men
mindre i de västra och
norra landsdelarna.<footnote><sp>Johnsen</sp>, sid. 16.</footnote>

<img l>Fig. 36. Plöjning med krok. Hällristning i Bohuslän.</img><img r>Fig. 37. Plöjning med sulårder.
Hällristning i Bohuslän.</img>

Hällristningar (fig. 36,
37) från denna tid,
påträffade i Bohuslän,
visa bl. a. plöjning med
såväl krok- som
sulårder (jfr sid. 69), och ett
krokårder har påträffats i Danmark i lager från denna tid, likaså
bronsskäror liknande de sydeuropeiska, både i Sverige och Norge, samt
handkvarnar.<footnote><sp>Sophus Müller</sp>. Oldtidens Plov. Clarböger 1900, sid. 203.</footnote>

Det varmare klimatet under litorina-tidens senare del följdes av en tid
med kallare och fuktigare klimat, som framkallade försumpning av skogar,
okens tillbakaträngande av mindre värmefordrande träd såsom tall och
björk samt framträngande av de mer fuktighetsälskande trädslagen, bok
i söder och gran i norr. Denna s. k. subatlantiska tid sammanföll med
järnålderns början (omkr. 600 år f. Kr.).<footnote><sp>R. Sernander</sp>. Postglacial Klimaschwankungen. Gerlands Beiträge zur Geophysik. XI.</footnote> Denna klimatförsämring anses
förklara den torftighet i kulturförhållandena, som utmärkt förra delen av
järnåldern, och hava varit en orsak till folkvandringarna. Odlingen synes efter
fornfyndens antal hava minskats eller upphört i de nordliga landsdelarna.

Klimatet förbättrades emellertid åter, och bebyggelsen blev åter tätare
och utsträcktes vidare. Vid den tid, då <sp>Cæsar</sp> skildrade germanerna vid
Rhen som kringflyttande stammar, voro de skandinaviska folken redan till
största delen bofasta jordbrukare.

Den livliga förbindelse med sydligare länder, som ägde rum under den
yngre järnåldern, folkvandringstiden
och vikingatiden, bör hava befordrat
framåtskridandet även på
jordbruksområdet, men å andra sidan
har en förmodan framkastats, att
en orsak till vikingafärderna skulle
varit otillräcklig alstring av
livsmedel i de skandinaviska
länderna.<footnote><sp>O. v. Friesen</sp>. Fornminneslören. Tidskr. 1920, h. 35.</footnote> Även beträffande denna tid
anses förekomsten av vissa
ortnamn giva upplysning om
jordbruksförhållandena. Således anses
den talrika förekomsten av gårdar




med namn på -rud (-röd, -ryd, -red), -såter (setr), -torp (-arp, -rup), -hult
(alt, -ilta), -böda (-bo, -böle, -byle, -bölle) tyda på den utvidgning av
bygden, som ägde rum efter vikingafärdernas slut, då folket mer odelat ägnade
sig åt odlingen.

Historiska underrättelser om de nordiska folkens jordbruk äro mycket
sparsamma hos de grekiska och romerska författarna. Mest omtalad är
<sp>Pytheas</sp>' beskrivning om sin nordiska resa (sid. 93), i vilken han
berättar, att folket i det yttersta Thule idkade åkerbruk och sammanförde sådan
i lador, där axen uttröskades, emedan det regniga klimatet hindrade att
såsom i södern göra detta i det fria.

Så mycket rikare äro skildringarna hos de nordiska författarna vid
övergången från heden till kristen tid, som <sp>Sämund den vises</sp>
edda, <sp>Snorre Sturlassons</sp> ynglingasaga samt åtskilliga smärre sagor
och berättelser. Dessa äro väl upptecknade först under kristna tiden och
härröra delvis från Island men torde dock motsvara förhållandena, sådana
de voro vid hednatidens slut i hela den skandinaviska norden.

JORDBRUKETS BETYDELSE för folkets uppehälle framgår redan av
åtskilligt, som ovan anförts, liksom av den dyrkan, som ägnades Frö,
fruktbarhetens gud, och av sägnerna om huru missväxt föranledde <sp>Svegder</sp>
att uppsöka det gamla hemlandet, Svithiod hin milda, och folket att offra
sin konung för att beveka gudarna att giva rik årsväxt.

FOLKETS och LANDETS INDELNING i hundare (hos svearna) eller
härad (hos götar och danskar) bestående av ett antal ätter, under det att
å andra sidan flera hundare (härad) voro sammanslutna till ett landskap
(land) eller fylke, motsvarande förhållandena hos andra germaner (sid. 88).
Landskapen (fylkena) bildade små bondestater, vars gemensamma
angelägenheter avgjordes på landskaps- eller fylkestingen, där alla frie,
jordägande män, odalbönderna, ägde talan. Bland dessa höjde sig redan tidigt
enskilda släkter över de övriga genom större jordbesittning och därpå och
på börd grundat anseende. Huvudmannen för en sådan släkt kallades
storbonde, i Danmark även god bonde eller adelbonde, i Norge hauldr, och
ur dessas led framgingo hövdingar, jarlar och konungar.

I konungens och andra mäktiga mäns följe funnos även friborne män,
som icke ägde jord, men dessas anseende grundades blott på deras
förbindelse med konungen eller en jordägande ätt. Arrende av jord gav
däremot icke innehavaren större medborgerliga rättigheter, än personen
eljes ägde.

Även förekommo fria arbetare i husbondens kost (i Norge <i>rekstheger),</i><footnote><sp>Johnsen</sp>, s. 34.</footnote>
men huvudsakligen utgjordes arbetsstyrkan av trälar och trälinnor. Dessa
utgjordes av krigsfångar, sådana som frivilligt givit sig i träldom
(gäv-trälar) och trälars barn. De voro livegna, oansvariga och utan personliga
rättigheter samt kunde saklöst dödas eller avyttras. De hade ej enskild
äganderätt, men det var vanligt, att de fingo behålla, vad de kunde
förvärva sig och sålunda kunde samla medel att friköpa sig.


JORDEGENDOMEN tillhörde släkten gemensamt, och då denna utgrenat
sig, kunde hända, att flera tillhörande familjer kunde tillsammans bebo
och bruka densamma. Detta var i Norge det vanliga ännu vid den historiska
tidens början.<footnote><sp>Johnsen</sp>, s. 22; Nials saga.</footnote> Ett dylikt förhållande antydes i Norges genom gårdsnamn
på -inge eller -lev (Ravninge = Ravns ättlingars gård). Småningom
splittrades dock släktens sammanhållning, och egendomarna delades genom
arvskifte, vilket förekom redan under vikingatiden, då det dock ofta undveks
därigenom, att yngre söner gåvo sig ut på vikingafärd. Vanligen skedde
delningen småningom, först av åker och slåtteräng, under det att
betesmark och skog förblev gemensam egendom.

Gårdarnas ägovidd var naturligtvis ännu obetydlig, och då en ätt
samlade mycken jord i sin ägo, skedde det antagligen genom förvärv av flera
gårdar. I Rigstula säges om jarlen, att han ägde 18 gårdar.

JORDLEGA. Redan under forntiden förekom, att jordegendom
utlämnades åt landbo (i Norge leilænding) till brukning mot avgäld
(land-skyld), och detta blev mer vanligt under den historiska tiden. Den
vanligaste anledningen härtill torde väl hava varit, att en person ägde flera
gårdar, av vilka han ej ville eller kunde bruka mer än en. I Norge
förekommo leilændinger mest på Vestlandet, antagligen av den anledningen,
att storbondevälden där blevo talrika, i det att hövdingar och vikingar, som
förvärvat sig rikedom, slogo under sig mycket jord, och denna där var
mycket splittrad och tillgången på odlingsmark liten.<footnote><sp>Johnsen</sp>, s. 37.</footnote> Eljes var det vanligaste,
att då en person ägde flera gårdar, än han själv kunde sköta, förvaltningen
anförtroddes åt en bryte med gårdsfolk av trälar.

De till gudahoven (templen) hörande gårdarna brukade också utlämnas
till brukning mot avgäld.

REBYGGELSEN var sedan urminnes tid i Sverige samlad i byar, där
ej detta hindrades av naturförhållandena, såsom då berg- och skogsmark
eller vattendrag föranledde de enskilda nybyggarna att var för sig bryta
bygd.

Även i Danmark ha bönderna, så långt historien går tillbaka, bott i byar
och ensamgårdar varit -undantag. Det förhållandet, att bynamnen så gott
som aldrig erinra om samfälld bebyggelse utan den övervägande
mängden av dylika namn genom sammansättning med personnamn påminna
om enskilda män, har dock lett till antagandet, att bebyggelsen i de flesta
fall varit enskilda personers eller familjers verk och byarna sålunda
ut-vuxit ur ensamgårdar,<footnote><sp>P. Lauridsen</sp>. Den danske Landby. Aarbog for den danske Kulturhist. 1899.</footnote> eller ock uppkommit genom sammanslutning av
förut fria gårdar för plöjningens utförande i gemenskap.<footnote><sp>Arup</sp> i Tidskr. f. Landøkonomi 1916, s. 400.</footnote>

I Norge tyda fornfynden otvetydigt på en mycket spridd bebyggelse
med ensamgårdar, vartill ock naturförhållandena i större delen av landet
gåvo anledning. Där byar förekommit, antager man, att de utvecklats från
ensamgårdar. De äldsta av dessa voro i regel mycket stora och torde till
en början ha bebotts och brukats i sambruk av grundläggarens
efterkommande såsom familje- eller ättegårdar, vilka sedan uppdelades till särbruk
såsom i en bysamfällighet, och sedan delades till särskilda gårdar.<footnote><sp>Johnsen</sp>, s. 22; <sp>Kr. Östberg</sp> i Tidskr, f. det norske Landbrug 1920, s. 232.</footnote>

Redan enligt de äldsta underrättelserna om bysamhället voro tomterna
enskild egendom, men den övriga jorden i regel samfälld. Åkern delades
dock redan i förhistorisk tid på de olika delägarna till brukning, så att var
åker delades i lika många tegar, som gårdarna voro, och denna fördelning
torde hava förnyats tid efter annan, kanske årligen, i Norge <i>Aarekast</i> (jfr
sid. 89), så att var delägare i sin tur fick bruka så den sämre som den
bättre jorden. Dock förekom även sambruk av en del av inägorna, vilken
del då i Norge kallades <i>Hopemark.</i> Därjämte kunde enskilda byamän ha
spridda enskilda åkertegar. I
Sverige uttryckes fördelningen av bys
inägor genom hamarskift (se
Medeltiden).

<img r>Fig. 38. Husurna fr. bronsåldern i Skåne.</img>
Utanför värnet (hägnaden kring
inägorna) följde allmänning av
betesmark och skog, till en
utsträckning, som väl i äldre tid bestämdes
av behovet av virke och bete, där ej
byar lågo nära varandra, i vilket fall
ägogränsen gick mitt mellan dem.
Vad som låg mellan byarnas
ägoområden, var att anse som
oupptagen mark.

BOSTÄDERNA voro i äldsta tid
lika dem hos övriga germanska folk
(sid. 89) runda eller avlånga med
väggar av stående stammar och
flätverk, tätade med påklenad lera. En
föreställning om dylika hus lämna de såväl i Sverige som i sydligare länder
påträffade husformiga gravurnorna (fig. 38). Inuti hyddan fanns en något
nedsänkt härd. Mellan denna och väggarna stodo i större hus 2 rader stolpar,
som uppburo taket.<footnote><sp>Montelius</sp> i Sveriges historia I, s. 260.</footnote> Även funnos åtminstone under järnåldern jordkulor,
kallade <i>dyngja</i> (antagligen =mindre jordhög, jfr sid. 90), vilka
huvudsakligen tjänade till kvinnornas arbetsrum under vintern.<footnote><sp>G. Steffen</sp>. Bostadsfrågan i Sverige, sid. 15.</footnote>

Även har man påträffat lämningar från järnåldern av rektangulära
hus med tjocka väggar av sten och jord. På Gotland, där dessa lämningar
kallas »kämpagravar», och på Öland ha de befunnits härröra från 3:e—4:e
århundradet e. Kr., men denna byggnadsform tros ha varit använd ända
från bronsåldern.<sp>Montelius</sp>  Antikvar. tidskr. XXI; <sp>Johnsen</sp>, s. 15.

Under järnåldern torde timrade hus ha blivit allt mer vanliga; i Rigstula
talas också om timrade boningar.  Dessa torde ha uppförts av såväl stående


som liggande virke; på de förra äro stavkyrkor, varav lämningar
påträffats från omkr. år 1000, exempel; de senare synas hava varit vanliga i
Norge och på Island under senare delen av hednatiden.<footnote><sp>Sig. Erixon</sp>. Fataburen 1917, s. 145.</footnote> Med
timmerväggarna var övergången till den rektangulära planen nödvändig.

<img r>Fig. 39. Nordisk gästabudssal fr. Vikingatiden.</img>
Ingången till husets enda rum var
på gaveln genom en förstuga och
fönstret satt i det högresta taket, som
vilade på tvärbjälkar, vilka i större
hus uppbars av en rad stolpar på
vardera sidan om rummets mitt, —
sålunda i nära överensstämmelse med
de keltiska och sachsiska hustyperna.
Redan under en tidig del av
järnåldern torde man ha börjat bygga
flera hus för olika ändamål. På
Island fanns enligt sagorna i regel på
varje gård 3—4 boningshus,
förenade medels täckta gångar, samt
uthus.<footnote><sp>V. Gudmundsson</sp>. Privatboligen paa Island. København 1889, sid. 193.</footnote>

LANTBRUKET hade redan före den historiska tiden nått en betydlig
omfattning. Jämna platser i skogen och talrika odlingsrösen, som enligt
folktron härröra från en »hackaretid», voro kanske forna odlingar ända
från hednatiden. <sp>Adam av Bremen</sp> betygar (omkr. 1070), att
»Sverige är ett fruktbart land, rikt på säd och honung och tager i avseende på
boskap plats framför andra länder». Vikingarna medförde på sina färder
även boskap som handelsvara. Om boskapens stora betydelse vittnar också
det förhållandet, att fä, som ursprungligen betyder egendom, kom att
särskilt beteckna boskap. (Jfr <sp>Pecus</sp> pecunia, sid. 61).

<img l>Fig. 40. Jordhacka.</img>
<img l>Fig. 41. Bronsskära fr. Södermanland.</img>
<img r>Fig. 42. Skära av järn. Äldre järnåldern.
Östergötland.</img>
REDSKAPEN voro huvudsakligen av trä och ha därför svårligen
kunnat bevaras till vår tid. Årder funnos redan under stenåldern och under
bronsåldern av såväl krok- som sulårdertypen (fig. sid. 98). Årderbillar av
järn ha också påträffats (fig. 43), likaså skaror av brons och järn, i Norge 
även sådana med sågtandad egg, liksom även liar. Jämte de redan i fynd
från den yngre stenåldern funna malstenarna synas även större stenkvarnar
med löparesten ha använts (2:a sången om Helge Hundisbana
och Grottesången).

<img r>Fig. 43.
Billspets till
årder.
Vikingatiden.
Sverige.</img>
Korn, hirs och vete odlades ända sedan den yngre
stenåldern, och det förra var alltjämt huvudsädet samt omtalas
stundom liktydigt med säd i allmänhet: »bjugg kallas säden
bland människor, barr (jfr barley) hos gudar» (Allvismål).
Vanligast odlades sexradskorn, men även tvåradigt omtalas
som en bättre sort, »korn från Valland» (Frankrike), varav det
norska <i>Valbyg.</i><footnote><sp>Johnsen</sp>, s. 41.</footnote> Vete odlades, efter vad fynd i Markim av en
krukskärva med avtryck av vetekorn visa, ända upp i
Uppland, men jämförelsevis litet. I Danmark har jämte vanligt
vete även kubbvete anträffats.<footnote><sp>Schultz</sp>. Geschichte d. kultivierten Getreide, s. 53.</footnote> Råg omtalas väl i Havamal,
men har i Sverige anträffats i fornfynd blott på Gotland. I
Norge anses däremot råg ha odlats såväl på Vestlandet som det
Nordenfjeldske under vikingatiden.<footnote><sp>Johnsen</sp>, s. 123.</footnote> Om havre ännu odlats
i norden synes vara ovisst, då havre, som omtalas i
Harbards-ljod, även betyder bock. Dock skall havre ha varit odlat i
Danmark redan under bronsåldern.<footnote><sp>O. v. Friesen</sp>. Sv. Fornminnesföreningens tidskr. 1920, s. 35.</footnote> Linne omtalas som en
finare vävnad, men ej lin, varför det är ovisst, om dess odling
ännu förekom i norden.

Av trädgårdsväxter omtalas äpplen i gudasagorna, men detta kan ju
grunda sig på den kännedom de vittfarande vikingarna fått av sådana på
sina färder.

<img>Fig. 44. Lie av järn. Vikingatiden. Södermanland</img>

Av <i>hästar</i> ha blott sparsamma benlämningar påträffats i lager från den
yngre stenåldern, men talrika från bronsåldern. I de gamla sångerna omtalas
hästen som hjältarnas gångare och offer åt gudarna. Hans kött åts vid
offermåltiderna. Broddar, skor, betsel och stigbyglar ha funnits i
järnåldersgravar. Om de forntida nordiska hästarnas slag ha skilda meningar
uttalats. Fynd av skelett å Björkö och vid Vendel i Uppland synas ha tillhört
den »ariska» typen, men andra i samma fornfynd anträffade ben anses
närmare överensstämma med den grövre byggda diluviala höglandshästen
(sid. 5).

Även av <i>nötboskap</i> ha troligen olika typer förekommit sedan äldsta tid.
De ovan (sid. 98) omtalade hällristningarna från bronsåldern visa


långhornig boskap, uppenbarligen av uroxetyp men även av korthornig och i
sånger och sagor omtalas »gullhornade kor», »ramsvarta oxar»
(Trymskvida), den svarta horniga jättekon, men också bergafolkets vita, hornlösa
boskap. Nötboskapen användes som dragare och till slakt. Dess mjölk var
en omtyckt föda, likaså ost, som dock kanske mest gjordes av getmjölk.
Smör torde hava varit föga använt.

Att <i>getens</i> mjölkavkastning var högt skattad, visas av berättelsen om
Heidrun, ur vars spenar flöt så mycket mjöd, att det räckte till rus åt alla
enhärjarna.

<i>Fåren</i> höllos som husdjur från den yngre stenåldern, och bruket av ylle
till kläder gav dem kanske större betydelse än övriga husdjur.

I forngravar ha anträffats ben av gäss och höns, och de senare spelade
hos våra förfäder liksom hos andra germaner en stor roll som religiösa
symboler (»den fagerröda Fjalar och Gullinkambe hos åsarne och den
sotröde hanen i Hels salar»).

*
</chapter>



<chapter name="II. Medeltiden">
<h1>II. Medeltiden.</h1>

<b>D</b>en tidsindelning, enligt vilken det västromerska rikets upplösning under
femte århundradet efter Kr. räknas som gräns mellan två tidsåldrar,
liar sitt fulla berättigande även från synpunkten av lantbrukets utveckling i
de länder, som tillhört det romerska riket.

I sydvästra Asien och Medelhavsländerna hade det ena folket efter det
andra nått en hög grad av odling men fallit offer för främmande erövrare,
under vilkas välde deras kultur råkat i djupt förfall. Det romerska riket,
vilket i sig införlivat alla dessa gamla kulturfolks länder och överträffat dem
alla i rikedom och makt samt andlig och materiell odling, ej minst på
lantbrukets område, hade slutligen själv råkat i förfall till följd av folkets
lyxbegär, sedefördärv och motvilja mot arbete, vilket allt mer överlämnats åt
ofrie arbetare, under det att det fria bondeståndet undertryckts och
decimerats. Jordens brukning hade försummats, åkern utsugits och igenvuxit till
betesmark, skogarna nedhuggits och bränts.

Då det slutligen föll offer för inbrytande barbariska folkstammar, fanns
ingen bland dessa, som var mäktig att övertaga kviltiirarvet och omedelbart
bygga vidare på den grund, som ännu fanns kvar, om än vanvårdad. Därför
blev övergångstiden ej blott en viloperiod i utvecklingen utan även, ej minst
beträffande jordbruket, en tid av stark tillbakagång, som varade ett
årtusende framåt.

De högt utvecklade romerska rättsprinciperna gjorde sig väl allt mera
gällande i samhällsförhållandena hos de germanska folken, vilka under
medeltiden blevo de förnämsta kulturbärarna i Europa. Framför allt fingo
dessa dock sin prägel, även beträffande besittningen av jorden och dennas
brukares ställning, av det germanska <i>länsväsendet.</i>

Det hos germanerna rådande skicket, att konungen och de jordägande
stormännen (sid. 88) kring sig samlade en hird av handgångne män,
vilka mot underhåll voro skyldiga att göra sin herre krigstjänst till häst,
antog under erövringskrigen efter folkvandringarna allt större omfattning,
då rytteriet allt mer kom att utgöra krigsmaktens huvudstyrka, under det
att den allmänna folkhären, härbannet, förlorade i betydelse och blev
huvudsakligen ett lantvärn till gränsmarkernas försvar. Underhåll åt dylika
tjänstepliktiga, s. k. <i>vasaller</i> lämnades genom förläning av jordegendom,
och i det karolingiska riket blev efter <sp>Carl den stores</sp> död detta det
vanliga avlöningssättet även för civila tjänster. Då ett jordområde
utdelades som län <i>(beneficium, feudum)</i> kommo de på detsamma boende
jordbrukarna, även de självägande bönderna, att betraktas som låntagarens
underlydande vasaller. De världslige stormännen och konungens
ämbetsmän blevo sålunda omedelbara kronvasaller, och dessa lämnade i sin
ordning sina underlydande länsjord av sin allod eller sitt län, så att på detta
sätt uppkom undervasaller i flera led.



Länen utdelades till en början på livstid men redan under merovingernas
tid började de bliva ärftliga, och <sp>Carl den skallige</sp> förklarade år
877, att arvingen till en länsinnehavare skulle stadfästas vid förläningen.
Detta blev sedan regel, och länen blevo småningom betraktade som
innehavarens egendom.

Den osäkerhet, som under denna tid rådde till följd av de inbördes krigen
och nordmännens härjningar, medverkade till länsväsendets utveckling även
därigenom, att mindre jordägare självvilligt underkastade sig de mäktiga
jordherrarna och blevo dessas underlydande brukare. På detta sätt
genom-vävdes i främsta rummet det karolingiska riket och de stater, vari det
sönderföll, av länsväsendet, och det för germanerna karakteristiska sambandet
och skyddet, som ätten utgjorde, ersattes av förhållandet mellan länsherren
(senior, seigneur) och hans vasaller.

Det skydd, länsherren lämnade dessa, omfattade även trygghet mot de
kungliga ämbetsmännens godtycke, ty redan från merovingernas tid började
i det frankiska riket först kyrkan och sedan även världsliga stormän att få
rätt att uppbära skatten av sina vasaller och att bestämma över deras
inkallande till krigstjänst samt doms-, bötes- och straffrätt över dem i alla
saker utom livsstraff liksom även frihet för sina gods och underlydande
från ämbetsmännens myndighet i dessa avseenden. Denna immunitet blev
småningom en länsherrens vanliga rättighet, vilken ökade hans makt över de
underlydande och innebar en betydande ekonomisk fördel genom rätten att
uppbära böter.

Den trygghet, som bonden vann genom länsherrens beskydd, motvägdes
dock av uppoffrandet av den gamla bondefriheten och småningom även
genom allt mer ökade bördor på jorden och dess brukare. Dessa kunde
bliva så betungade av arbetsskyldighet vid jordherrens huvudgårdar och av
avgifter i naturaprodukter, att de ej mäktade hålla sin egen gård i
försvarligt skick, och ej heller vid länsherrarnas jordbruk kunde någon framgång
påräknas, då det skulle skötas av de underlydandes tvungna
tjänstedagsverken.

Men även kunskapen om jordbrukets rätta skötsel gick tillbaka.
Jordherren befattade sig i regel ej därmed och hade intet intresse för annat än
inkomsten från sina underhavande; för hans fogdar var övervakandet av
att dessa fullgjorde sina skyldigheter, huvudsaken, och jordens brukare voro
allt för djupt nedsjunkna i armod och okunnighet att kunna tänka på några
förbättringar.

På detta sätt blev medeltiden, som nämnt, en tillbakagångsperiod för
jordbruket.

En ljuspunkt i den mörka tavlan var kyrkans och klostrens verksamhet
för jordens odling. Förvaltningen av de kyrkliga godsen var ordnad efter
samma grunder som vid konungens och adelns, men de underlydandes
behandling var mildare, omsorgen om odlingen större, och särskilt ägnades
stort intresse åt trädgårdsodling vid klostren.

Bland dessa märkas i främsta rummet de som tillhörde <i>benediktiner-</i>
och <i>cistercienserordnarna,</i> i vilkas regel ingick, att de skulle leva av sitt
åkerbruk och sin boskapsskötsel, skötta av munkarna med tillhjälp av
lekbröder. Senare blev dock vanligt, att en del av deras jord utlämnades åt
brukare mot arbetsskyldighet vid klostergårdarna.

Under medeltiden förekommo visserligen enstaka exempel på en
statsstyrelse, som gynnade odlingen och framkallade en, i vissa fall betydande,
blomstring hos lantbruket — så det östgotiska riket i Italien, morernas välde
i Spanien och <sp>Carl den stores</sp> frankiska rike. Men framstegen gingo
snart åter förlorade, och först sedan feodalismens tryckande band avskaffats, 
kunde utvecklingen till det bättre åter på allvar vidtaga.
</chapter>

<chapter name="Italien">
<h1>ITALIEN.</h1>

<table>
<td c><i>Litteratur.</i>
<td><sp>Canzoni, Gaëtano</sp>. Enciclopedia agraria italiana. Vol. I. Torino 1882. 
<td><sp>Kowalewsky, Maxime</sp>. Die ökonomische Entwickelung Europas bis zum Beginn der kapitalistischen Wirtschaftsform. Uebers. Berlin 1901.
<td><sp>Niccoli, Vittorio</sp>. Saggio storico e bibliografico dell' Agricoltura italiana dalle origine al 1900. Torino 1902.
</table>

<b>D</b>en odlingens tillbakagång, som utmärkt slutet av den gamla tiden, hade
svårast drabbat det romerska rikets huvuddel, den italienska halvön,
där dess orsaker, moraliskt förfall, veklighet och motvilja mot kroppsarbete,
genomträngt samhällets alla lager.

Förr bördiga fält lågo för fäfot, skogarna voro skövlade och landet, som
förr omtalats som en trädgård, skildrades av samtida författare som en
ödemark. Ett undantag gjorde till en tid Sicilien och Calabrien, vilka 
<sp>Cassiodorus</sp>, konung <sp>Theodoriks</sp> sekreterare († 580) omtalar som rika på
säd, vin, oliver och boskap. Även Venetien hade bättre än de angränsande
landskapen motstått förfallet, tills det i första hand fick mottaga
folkvandringstidens invasioner.

Om än dessa åstadkommo mycken förödelse i de landsdelar, som de träffade, 
så verkade snart den ordnade förvaltning och den rättssäkerhet, som
de germanska erövrarna införde, sedan striderna för landets kuvande voro
över, så att näringslivet åter uppblomstrade. På det hela taget medförde det
germanska herradömet blott små förändringar i jordbesittnings- och
brukningsförhållandena. En stor del av halvön, nämligen exarkatet Ravenna,
Romagna och Markerna, blev aldrig underkastad germanernas styrelse under
någon längre tid. Kyrkogodsen, <i>massæ,</i> som i 5:e århundradet fingo stor
omfattning, bestodo av en huvudgård, brukad av godsets förpaktare, samt
landbogårdar, som innehades av vid jorden bundna coloni. Häri gjorde de
germanska erövrarna ingen ändring, och östgoterna nöjde sig i allmänhet
med att taga i besittning den tredjedel av jorden, som enligt gammalt bruk
vid militär inkvartering anvisades soldaterna, eller blott räntorna av denna
jord, varvid de lämnade dess gamla brukare i ostörd besittning av
densamma. Under deras konung <sp>Theodorik</sp> började en blomstring i
jordbruket. Han igångsatte torrläggningen av de pontiska träsken, vilka gjort 
den fordom rikt odlade trakten SO om Rom till en osund ödemark. Under
hans tid började de ursprungligen fullfrie coloni att frigöras från det tvång
att stanna vid sin jordlott, vari de råkat, och även trälarnas bundenhet vid
torvan upphävdes, dock i syfte att deras ägare skulle hava rätt att använda
dem i städerna och sälja dem oberoende av jorden.

Efter <sp>Theodoriks</sp> död (526) började en krigstid, som slöts med
Italiens införlivande med det östromerska riket, och härmed vidtog åter en
tid av vanstyre, som varade, tills landet kom under <i>Longobardernas</i> välde.
Även under detta lämnades hela mellersta och södra Italien så gott som
oberört av förändringar, i det att longobarderna blott kvarlämnade
besättningar till försvar för de "hertigdömen de inrättade, men i övrigt drogo sig
tillbaka till Toscana och Lombardiet. Här införde de den germanska
statsförvaltningen. Landet indelades i hertigdömen och grevskap, och dessa
i härad, där styrelsen under hertigen eller greven utövades av en <i>schultheiss.</i>
Kronan blev ägare av den gamla statsjorden, och denna och ödeliggande
marker utdelades till hertigar och grevar, men besittningstagandet av enskild
jordegendom inskränkte sig även nu i regel till <sup>1</sup>/<sub>3</sub> av jorden, vilken till
huvudsaklig del var fördelad på stora gods. Vanligen lämnades jordens brukare
orubbade, så att förändringen huvudsakligen bestod i att de gamla
godsägarna till landets nya herrar fingo avstå från <sup>1</sup>/<sub>3</sub> av sma jordräntor.<footnote><sp>Kowalewsky</sp>, s. 385.</footnote>
Germanerna synas dock även ha övertagit en del av jorden till egen brukning,
ty i många fall omtalas gods som longobarders egendom med såväl romerska
som germanska frie underhavande och trälar, de förre kallade <i>aldioni,</i> de
senare <i>coloni.</i> Enligt romersk sed var godset fortfarande delat i en huvudgård
<i>(curtis, terra indominicata),</i> som brukades för ägarens räkning, och gårdar
<i>(fundi),</i> brukade av underhavande. Tillika fanns byar <i>(vici)</i> av frie
småbönder med gemensam brukningssätt till allmänning av betesmark, skog
och fiske.

I de ena som de andra delarna av riket voro jordupplåtelser till frie
brukare dels ärftliga (emfyteutiska, sid. 64) dels <i>»livellariska»</i> (av libellum,
skriftligt kontrakt) på vissa år, vanligen 29, emedan 30 år medförde
preskription av äganderätten, mot såväl kontant avgäld som
arbetstjänstskyldighet vissa dagar i veckan. Dessutom förekom i stor omfattning delbruk
(hälften-, tredings- o. s. v. bruk).

Ofta omtalas sambruk av flera familjer, antagligen av odelad arvejord
<i>(terra de consortibus, consorteria),</i> liksom även bysamfälligheter med om
varandra blandade inägor och gemensam allmänning.<footnote><sp>Kowalewsky</sp>, s. 476-482.</footnote>

Trots de alltifrån den förste longobardiske konungen <sp>Alboins</sp> död
(572) fortgående striderna mellan tronkrävare och med de alltmer
självständiga hertigarna reste sig väl landet och dess jordbruk ur sitt förfall, men
ännu vid den longobardiska periodens slut låg jorden allmänt i
vanhävd, vetet hade undanträngts av de mindre fordrande sädesslagen råg,
spelt, korn samt hirs, vin- och olivodlingen hade gått starkt tillbaka, och
betesmarkerna användes mest för hästar, som uppföddes för härens behov,
samt för får och svin men föga för nötboskap. Framsteg förekommo 
huvudsakligen på de emfyteutiska upplåtelserna, där jordförbättringar och även
skogsplantering igångsattes.

Sedan Italien till största delen förenats med <sp>Carl den stores</sp> välde,
vann länsväsendet allt mer insteg, den gamla romerska godsförfattningen
med ofrie och frie underlydande brukare försvinner liksom sambruken, och
de av olika egendomsdelar sammanbragta, ensartade feodala besittningarna
uppkomma. Skiljaktigheten mellan de olika klasserna av jordens brukare,
trälar, frigivne samt frie <i>coloni</i> och <i>aldioni,</i> utplånas, och ur dem framgick
under den karolingiska tiden en ny klass, länsherrens underlydande bönder,
<i>(rustici</i> eller <i>contadini)</i> med arbetsplikt <i>(angaria)</i> vid en godsherrens under
eget bruk varande huvudgård <i>(dominicum)</i> jämte skyldighet till vissa
avgifter i penningar och produkter. Härvid bibehöllo sig spår av de gamla
bykommunerna eller storgodsen i de av longobardernas erövring mindre
berörda landsdelarna, såsom Toscana, däruti, att bondgårdarna bildade
samfälligheter med blandade tegar i åkern samt brukningsrätt till
allmänningen,<footnote><sp>Kowalewsty</sp>, s. 389 och följande.</footnote> i huvudsak liknande germanernas bysamfälligheter. De
självägande smärre jordbrukarna gåvo sig allt mer allmänt till underlydande
under de stora jordherrarna.

Vid det stora frankiska väldets sönderfallande blevo de många små
feodala besittningarna allt mera oberoende, men därmed följde oupphörliga
strider mellan dem inbördes och med de till allt större makt och rikedom
växande stadsrepublikerna. Sedan dessa frigjorts från beroendet av de
feodala furstarna, ledde deras strävan att trygga sitt behov av
lantmannaprodukter till att deras lantbesittningar ökades, och landet småningom rensades
från en del små landsfurstar, vilkas fästen raserades, under det att andra
furstar underkastade sig städernas övervälde eller trädde i vänskaplig
förbindelse med dem. Vid början av 13:e århundradet hade de toskanska
städerna nått herraväldet över större delen av det omgivande landet, och i deras
hägn hade jordbruket redan nått en högre utveckling än i någon annan del
av Europa.

Dessa förhållanden medförde också att livegenskapen här avskaffades
tidigare än i någon annan del av Europa. Redan påven <sp>Anastasius</sp>
hade omkring år 400 förklarat trälarna till sina personer fria ehuru pliktiga
att kvarstanna vid jordens odling och att betala avgäld. Frigivning blev
sedan under de krigiska tiderna vanlig som belöning för krigstjänst, och
städerna frigåvo såväl de besegrade furstarnas som sina egna bönder, men
dessa förblevo dock i allmänhet så till vida beroende, att de voro skyldiga
att sälja sina varor i staden och utföra vägbyggnader och vissa andra
arbeten åt denna. Småningom lossades även dessa band, och år 1351 tog
Florens steget fullt ut och befriade sina bönder från »all skadlig och onyttig
tjänsteplikt — och från all gammal personlig arbetsskyldighet», ett
föredöme som småningom följdes i övriga delar av Italien, i Piemont dock
först år 1561 och i Neapel 1810.

Böndernas frigörelse i förening med städernas växande välstånd, som
skapade en förmånlig avsättning för lantmannaprodukterna och föranledde
borgarna att nedlägga kapital på lantegendomar och deras förbättring,
framkallade en stark framgång hos lantbruket i Toscana och Lombardiet.
Utanför städernas murar uppväxte också villor och trädgårdar, och norra Italien
blev ända in i den nyare tiden föregångslandet, varifrån det övriga Europa
hämtade nya impulser till jordbrukets förbättring.

Städerna utfärdade också en del lagar för att befordra jordbruket, —
oftast dock från stadens egen trånga nyttighetssynpunkt, såsom förbud att
utföra lantmannaprodukter från stadens område, påbud att årligen bearbeta
<sup>1</sup>/<sub>3</sub> av jorden med hacka och förbud att efter veteskörden beså jorden med
hirs eller bovete, vilka ansågos som mindervärda och sugande grödor.
Florens och Pisa föreskrevo, att kommunerna skulle övertaga den jord, som
låg obrukad, och förbjödo att odla lupiner på mer än <sup>1</sup>/<sub>20</sub> av jorden, liksom
att slakta oxar, förr än de under 8 år tjänstgjort som dragare.

I <i>södra Italien</i> och <i>Sicilien</i> gestaltade sig förhållandena annorlunda. Sedan
dessa landsdelar efter det östgotiska rikets fall kommit under det
byzantinska väldet, bragtes de genom vanstyre och utsugning till ett djupt förfall.
På Sicilien hejdades väl detta i någon mån därigenom, att stora områden
kommo i Roms, Ravennas och Milanos kyrkors ägo, vilka skyddade sina
besittningar från den kejserliga skatteutpressningen. Även benediktinerorden
hade stora besittningar på ön, å vilka de här som annorstädes skötte
jordbruket med stor omsorg. Med arabernas herravälde (843—1091) inträdde
en blomstrande utveckling av öns jordbruk och trädgårdsodling. Odlingen
av ris, socker och bomull infördes, och den betydande utförseln, som
uppstod, ej blott som förr av spannmål, olja och vin utan även av rörsocker,
honung, vax, ull, ris, lin, hampa, smör, ost, salt kött, fikon, körsbär och
plommon, vittnar om en mer mångsidig lanthushållning, än någon annan
del av Italien kunde uppvisa.

Redan efter knappt 250 år erövrades ön av norrmannerna. Dessa hade
även bemäktigat sig södra delen av Italiens fastland, där under århundraden
fortgående strider mellan greker och longobarder samt arabernas härjningar
ytterligare ökat förfallet. Det normandiska styret hade väl medfört en
förbättring, men efter efter konungaättens utslocknande och rikets uppgång i
det spanska väldet, inträdde den sämsta möjliga förvaltning, som
omöjliggjorde alla ansatser till näringarnas förkovran.

Den <i>litterära renässansen</i> kom även jordbruket till godo därigenom, att
de klassiska lantbruksförfattarna översattes, och dessutom sammanfattades
deras lärdomar och samtida naturvetenskapliga författares åsikter och rön
av <sp>Piero di Crescenti</sp> (<sp>Petrus Crescentius</sp>) från Bologna i
Liber ruralium commodorum (år 1305), vilken, avfattad i 12 böcker,
översattes till italienska, franska och tyska och blev den kristna medeltidens
codex agrarius och anses hava bidragit till att återuppliva den romerska
tidens kärlek till lantliv och jordbruk. Hans skildring av lantgårdens
ändamålsenliga anordning och jordbrukets skötsel följde nära <sp>Palladius</sp>
De re rustica men lämnar på samma gång antydningar om det italienska
jordbruket på författarens egen tid.

Den livliga förbindelse med orienten, som de italienska städernas handel
och korstågen medförde, riktade Europas och i första hand Italiens
jordbruk och trädgårdsskötsel med åtskilliga i österlandet vanliga, odlade
växter, såsom ris, bomullsbusken, sockerrör, melon, vattenmelon, gurkor,
persikor, oranger och citroner.

Även <i>silkesodlingens</i> införande hör till denna tid. Två munkar skola år
555 hava medfört silkesmaskägg i sina ihåliga stavar och skänkt dem till
kejsar <sp>Justinianus</sp>. Samtidigt skola de hava medfört frön av det vita
mullbärsträdet, vars blad är bättre som föda för maskarna än sådana av
den tidigare från Persien införda arten med svarta frukter. Silkesodlingen
blev snart en viktig näring i det östromerska riket och spreds därifrån över
Grekland till Sicilien (år 1130) och norra Italien (vid början av 1500-talet).

ÅKERBRUK. För ett närmare belysande av lantbrukets framåtskridande
må följande enskildheter anföras.

Av <i>jordförbättringsarbeten</i> är redan den av konung <sp>Theodorik den
store</sp> påbörjade torrläggningen av de pontinska träsken omnämnd (sid.
107). Detta arbete avstannade dock snart.

I Lombardiet börjades de stora <i>kanal-</i> och <i>bevattningsarbetena</i> i det
ll:e århundradet av munkarna i klostren Chiaravalle och Vicoboldone,
sin tids mästare på detta område, vilka uppfinningen av vinterbevattningen
av ängar <i>(marcite)</i> tillskrives (sid. 112). I fristaten Milano anlades en
betydlig del av det stora kanalnätet, börjat år 1178 med upptagandet av
Naviglio grande, vilken först var avsedd blott för fältens bevattning men
sedan blivit en stor samfärdsled. Bevattningens planmässiga anordning
befordrades genom en lagstiftning, enligt vilken allt vatten tillhörde lands
herren, så att denne kunde försälja rätten därtill, varmed också följde rätten
att leda vattnet över annans mark utan annan ersättning till jordägaren än
för den mark, som ledningen upptog. Småningom tillerkändes samma rätt
åt den, som på egen mark tillvaratog vatten för att använda det till bevattning.

Likaså igångsattes i stor omfattning den redan i gamla tiden i Italien
använda metoden att planera och höja sankt liggande marker genom
<i>jordsvämning</i> (colmation) medels flodvatten, ett arbetssätt, som blev föremål
för teoretisk behandling av bl. a. <sp>Lionardo da Vinci</sp> (i Del moto e
delia misura delle acque, tryckt 1821).

<i>Jordblandning</i> som jordförbättringsmedel, t. ex. av lera med sand, liksom
gödslingens vikt, bl. a. genom gröngödsling med lupiner, avhandlas i dåtida
lantbruksskrifter, huvudsakligen efter de gamla latinska författarna.

<i>Trädning</i> var allmänt bruklig, och därvid borde jorden ligga orörd efter
plöjningen för att torka. Jorden fick. vanligen ligga flera år i träda och
borde före sådden gödslas, för att hennes livskraft skulle väckas av värmen
och gödselns fuktighet.

Det viktigaste sädesslaget var alltjämt vete, vilket på sämre eller utsugen
jord ersattes av råg. Denna var det förhärskande sädet i norra Italiens
kallare trakter. Aven korn, ärter, åkerbönor, vicker och hirs odlades allmänt.
Den sistnämnda liksom det mot medeltidens slut införda bovetet (sid. 17)
ansågs vara en sämre och jorden utsugande gröda. Risodlingen, som infördes
av araberna till Sicilien, spred sig därifrån till det norditalienska slättlandet.

Från denna landsdel omtalas skördevagn dragen av 2 oxar, — men fråga
är, om uppgiften ej var blott ett upprepande av den gamla berättelsen om
den galliska skördevagnen (sid. 87).

Odlingen av lin, huvudsakligen i det norra flodlandet och i Calabrien,
samt av hampa i det förra fick så stor omfattning, att det gav upphov till
en storartad vävnadsindustri. På samma sätt tog den av araberna införda
sockerrörsodlingen så stor omfattning på Sicilien, att en betydlig
sockerindustri uppstod och socker blev en av öns viktigaste utförselvaror. Även
i Calabrien fick denna odling fast fot, men mot slutet av medeltiden gick
den tillbaka till följd av konkurrens från andra sockerodlande länder, främst
Madeira, dit sockerröret införts från Sicilien.<footnote><sp>Niccoli</sp>, s. 220.</footnote>

Av <i>vallväxter</i> omtalas mest lucern. På bevattnade ängar insåddes
vitklöver. Rödklöver omtalas visserligen först på 1500-talet men då som en
vanlig insådd i säd.

Av <i>ängar</i> omtalar <sp>Crescentius</sp> (lib. VII) bruket att efter
sädesskörden låta mark, som kunde bevattnas, gräsväxa med insådd av vitklöver,
varefter dylika ängar <i>(marcite)</i> genom kraftig översilning kunde hållas i
tillväxt även under vintern.

TRÄDGÅRDSODLINGEN hade från sin till hög överförfining uppdrivna
ståndpunkt råkat i djupt förfall, och länge var det huvudsakligen inom
klostrens murar, som den fann en fristad, dels i den om den romerska villans
peristyl erinrande 4-kantiga klostergården med sina blomster och
buskplanteringar,  dels i  klostrens  köksväxt-  och  fruktträdgård  samt  vinplantering.

Antikens pånyttfödelse, renässansen, mot slutet av medeltiden medförde
emellertid en återuppblomstring av trädgårdsskötseln i samband med
rikemansvillorna i städernas omgivningar. Kring Florens uppstod redan på
1300-talet en mängd villor med trädgårds- och parkanläggningar, vilka
liksom vid den gamla romerska villan bildade en konstnärlig enhet med
byggnaderna. Renässanstidens trädgårdsstil med en fyrkantig parterr framför
byggnaden, omgiven av gångar, häckar, alléer och pergolor samt terrasser,
där terrängen gav anledning därtill, nådde en rik utveckling i Italien och
fick stort inflytande på trädgårdsarkitekturens utveckling även i andra
länder under den nyare tiden.

Vin- och olivodlingen fick efter tillbakagång under medeltidens förra de!
sedan åter ökad framgång, vinodlingen särskilt i Toscana. Pomerans-,
apelsin- och citronodlingen kom att intaga en allt viktigare plats i Syditaliens
och Siciliens lantbruk. Även övriga slag av fruktodling gick framåt, och torr
frukt blev en stor exportartikel.

HUSDJURSSKÖTSELN skildras väl av <sp>Crescentius</sp> som en viktig
inkomstkälla, men stod i det stora hela på en mycket låg ståndpunkt. 1
södra Italien blev fårskötseln med fritt betande hjordar allt mer huvudsaken,
ju mer odlingen gick tillbaka. Venetien var mest berömd för sin
framstående hästuppfödning, vilken för övrigt drevs i stor utsträckning i Padova,
Mantova, Puglie, Calabrien, Abruzzerna och på Sicilien.



I Lombardiet och Emilia var nötkreatursskötseln den viktigaste delen av
husdjursskötseln. På vissa trakter hade de här alldeles utträngt får och
getter. Särskilt blev så förhållandet, sedan på 1200-talet
bevattningsängarna starkt ökats. Från denna tid blev mjölkhushållning, särskilt för
ostberedning här en viktig inkomstkälla. Osten från Lodi, Parma och
Novara hade vid medeltidens slut nått stort anseende.

Huru <i>silkesodling</i> införts till och spritts i Italien är redan omtalat (sid.
111). Viktiga medelpunkter för silkesodlingen och silkesindustrien voro
särskilt Florens, Lucca, Verona, Venedig och Vicenza.

SKOGENS betydelse såväl för virkets som för lövfodrets och ollonbetets
skull framhölls av samtida författare, men föga torde hava åtgjorts för dess
vidmakthållande eller återställande.

Under senare delen av medeltiden klagades över att furstarna infört
inskränkning i jakt- och fiskerätten och över skogsviltets ökade härjningar
på åkrarnas  grödor.
</chapter>

<chapter name="Det östromerska riket">
<h1>DET ÖSTROMERSKA RIKET.</h1>

<b>I</b> den östra delen av det romerska riket voro förhållandena efter dess
delning än ogynnsammare för näringsverksamheten än i de västra
riksdelarna.

Försvaret mot barbariska grannfolks härjningar, krigsföretag för att åt det
byzantinska herradömet bevara rikets förra delar samt inbördes krig togo i
förening med en överdådig lyx vid hovet i Bysanz styrelsens hela
uppmärksamhet i anspråk och utsög rikets tillgångar. Den av överförfining och
tomma teoretiska spekulationer utmärkta intellektuella kulturen stod också
fjärran från allt intresse för lanthushållningen.

Om dennas förhållanden i riket under medeltiden har också historien föga
all meddela annat än att landets förhärjande och trycket av krigstjänsten
och av en beskattning, vars hårdhet ökades genom uppbördsmännens
oredlighet, försvårade böndernas ställning, så att jorden allt mer övergick i den
rika adelns ägo till stora gods med de forna ägarna som arrendatorer.

Jordens brukare nedsjönko för övrigt här liksom i de västromerska
landsdelarna allt fullständigare i ofrihet, vilket fick ett uttryck i en av kejsar
<sp>Anastasius</sp> (491—516) utfärdad lag, att 30 års kvarblivande på samma
jordegendom skulle gälla som bevis för bundenhet vid torvan.<footnote><sp>Kowalewsky</sp>, s. 32.</footnote>

Den nedgång i produktionen av de viktigaste livsförnödenheterna samt
den minskning i skatteinkomster och soldatmaterial, som härav blev
följden, föranledde väl försök av enskilda härskare att hejda denna utveckling
genom förbud mot sammanslagning av bondgårdar, men dessa strävanden
fullföljdes ej, utan lantbrukets och särskilt bondejordbrukets förfall
fortgick i jämnbredd med rikets ruin i övrigt.

Ett lantbrukslitterärt verk, <i>geoponika,</i> från det östromerska riket har

vunnit en viss ryktbarhet. Det anses vara författat av <sp>Kassianos
Bassos</sp> i 6:e århundradet och utgavs i 10:e århundradet, men är
kompilerat efter tidigare latinska och grekiska författare och innehåller intet
säkert angående jordbruket i den tid och det land, inom vilka det framkom.
</chapter>

<chapter name="Den pyreniska halvön">
<h1>DEN PYRENEISKA HALVÖN.</h1>

<table>
<td c><i>Litteratur.</i>
<td><sp>Canzoni, Gaëtano</sp>. Enciclopedia agraria italiana.
<td><sp>Kowalewsky, Maxime</sp>. Die ökonomische Entwickelung Europas bis zum Beginn der kapitalistischen Wirtschaftsform. I. Berlin 1901.
</table>

<b>D</b>en rika blomstring, som lantbruket nått i den romerska provinsen
Hispania, rubbades knappt genom landets erövring av västgöterna
(avslutad år 584 e. Kr.). Västgöterna slogo sig ned som »hospites» (gäster)
bland romarna, varvid de förra togo <sup>2</sup>/<sub>3</sub> av jordegendomen, men denna
delning skedde utan större rubbning av de romerska jordbruken, i det att
västgoternas lotter kunde tagas av den rika tillgången på oodlad jord, under det
att de romerska jordägarna fingo behålla sina odlade ägor och ofrie
underlydande brukare.

De båda folken sammansmälte småningom, vilket även framträder däri,
att den först utfärdade särskilda lagen för romarna omkring år 650 ersattes
av en för båda folken gemensam lagbok. I denna hade den germanska
rättsuppfattningen starkt påverkats av den romerska, bland annat däruti att
jordegendomen ej såsom enligt den förra betraktades som släktegendom,
utan blev fritt förvtterlig. Delningen hade sträckt sig ej blott till den odlade
jorden, utan även enskilda hägnade ängar omtalas. I betesmark och skog,
som voro odelade, hade också den enskilde rätt att genom odling utvidga
sin egendom, men i sådant fall tillkom den andra parten rätt att söm
enskild egendom få lika lott i det oodlade eller om sådan mark ej fanns
kvar, i odlingen. Betesrätten var gemensam, men genom hägnad kunde den
enskilde därifrån undantaga sin mark, dock utan att hindra betesdjurens
tillträde till gemensamma beten.

Den redan förut rådande jordfördelningen i stora gods med folkets stora
massa som ofrie brukare bibehölls i övrigt oförändrad, och jordens samling
fortgick till stora besittningar i en av de romerska och västgotiska
stormansläkter bildad adelsklass ägo, under det att de övriga västgöterna uppgingo i
den förut befintliga klassen av tjänstpliktiga godsunderhavande, som
fortfarande voro trälar, halvfrie vid jorden bundne <i>(glebæ adscripti),</i> frigivne
och frie brukare <i>(rustici).</i>

Arabernas erövring av landet medförde en uppblomstring av den
materiella likaväl som den andliga odlingen, som knappt varit att vänta av ett
nomadfolk, vilket som grymma krigare erövrat land efter land. De
lämnade i allmänhet jordägarna i okvald besittning av sin jord, visade själva
stor mildhet mot landets innevånare och mildrade även den av godsägarna 

undertryckta lantbefolkningens villkor och hälsades därför av denna som
befriare.

Den rika intellektuella kultur och vetenskapliga författareverksamhet,
som de utvecklade, sträckte sig också till jordbruket. På dettas område
märkes främst den av <sp>Ibn-al-Arwam</sp> i slutet av 1100-talet författade
<i>Kitab-al-feladah,</i> (Lantbrukets bok), en sammanfattning av gångna tiders
lantbrukserfarenheter i olika länder, framför allt Babylonien, ett verk som
för århundraden blev den muhamedanska världens jordbruksbibel. Denna
samlade erfarenhet tillämpade de också i praktiken, och särskilt gäller detta
jordens fruktbargörande genom bevattning. Genom skickligt utförda
anläggningar i södra Spanien gjorde de förut till följd av vattenbrist
ofruktbara trakter användbara för odling. De införde här liksom på Sicilien från
orienten åtskilliga för landet främmande växter såsom ris, sockerrör,
bomull, indigo, dadelpalm, Johannisbröd, lupiner, saffran, hampa och vinterlin
(som än i dag kallas morisco). Likaså vita mullbärsbusken och
silkesmasken. De fäste stor vikt vid jordens gödsling, vilken borde rättas efter
växtslaget, så att samma ämnen, som växten borttog, borde återgivas jorden.
Sålunda borde man gödsla för en växt med aska eller multnat avfall efter
samma växtart. Gödselförrådet ökades genom med urin fuktad
kompostjord av olika blandningsdelar för olika växtslag. Gödseln gavs även utrörd
i vatten, och då vatten och näring ansågos kunna upptagas även genom
bladen, spreds gödsel även i pulver- eller i vätskeform liksom vatten över
växterna. Likaså användes efter babyloniernas sed frögödsling, utsäde
blandades med hornmjöl, åkerbönor stöptes i olja, sesamfrö i blodvatten,
mandel i pojk-urin men fikonfrö i kvinno-urin. Gödseln borde vid användningen
vara väl brunnen, ty färsk ansågs den framkalla ogräs och insekter.

Radsådd användes även för säd och lin, och häckning mellan raderna
förordas. I avseende på de särskilda växter, som odlades, må utöver det
ovan anförda nämnas, att ris odlades både med och utan bevattning; av
åkerbönor omtalas 3, av trädgårdsbönor 12 sorter, samt att till foder odlades
framför allt lucern, till mjölkkorna svart vicker och till kameler
bockhornsklöver. För sädens förvaring byggde de efter i Nordafrika gammalt bruk,
underjordiska behållare, <i>silos</i> (sid. 66). Vin- och olivodling tog ett starkt
uppsving, likaså odling av andra frukter såsom kastanjer, mandel,
granatäpplen, fikon, citron, oranger, aprikoser, persikor och bananer.

Av köksväxter omtalas flertalet av de i Medelhavstrakterna odlade, bland
annat sparris, som säges vara införd från Syrien, liksom spenat från Persien.

Araberna älskade blommor och <sp>Ibn-al-Arwam</sp> uppräknar flertalet
av dem, som odlades av de gamla grekerna och romarna.

Av husdjuren var det egentligen blott hästen och fåret, som voro föremål
för någon omsorg. Den arabiska hästen, och främst den andalusiska, vilken
sedan gammalt var berömd (sid. 92) bragtes genom noggrant avelsurval
till hög fullkomlighet. Likaså utbildades den också i äldre tid omtalade
(sid. 78) fårrasen till den höga grad av finhet hos ullen, som gjort den s. k.
merino-rasen så berömd.



Djurläkekonsten omfattades med stort intresse. <sp>Ibn-al-Arwam</sp> ägnar
detta ämne andra delen av Lantbrukets bok.

Araberna hade på 300 år höjt sig och sitt nya land till en för sin tid
enastående kultur. Likasom romarna hade de hämtat grunden till denna från
högt stående folk, som de underkuvat, och även här ledde den till yppighet
och veklighet. Inre splittring ökade det moriska väldets svaghet, och den
ständiga kamp, som det haft att utstå från de kristna staterna i Spanien
slöts med dess fall år 1210, varefter en stor del av morerna dödades eller
förvisades och de, som kvarstannade och kristnades förlorade allt
inflytande. Morerna antagas hava utgjort blott <sup>1</sup>/<sub>8</sub> av landets befolkning, men
med dem förlorade Spanien sina skickligaste och flitigaste jordbrukare, och
därefter inträdde ett hastigt och djupt förfall. Stora sträckor av odlad jord
fingo ligga för fäfot och även de bördigaste landsdelarna kunde knappt föda
sin befolkning.

De kristna spanjorerna voro ett stolt släkte. De högre klasserna ansågo
sysslande med jordbruk vara under sin värdighet, och det lägre folket
fann mer behag i livet som rövare och smugglare. Därtill kom, att den
arabiska litteraturen skyddes som hedningars verk och råkade i glömska,
ända tills den under upplysningstidevarvet åter framdrogs i ljuset.

Snart sagt det enda undantaget från lanthushållets förfall var häst- och
fåraveln.

Den andalusiska hästen blev genom sin ädla form och lämplighet för
torner-ritt riddaretidens förnämsta ridhäst, eftersökt och använd över allt
där riddareväsen blomstrade.

Även merinofårens ädelhet vidmakthölls, och jordbrukets förfall
möjliggjorde anordningar, som gynnade en lämplig skötsel av dem. Vissa sträckor
höllos öppna, på vilka hjordarna fingo drivas mellan sommarbetena på
Kastiliens, Léons och Arragoniens höjder och vinterbeten i den varma
södern, så att djuren aldrig behövde underkastas den för ullen
ofördelaktiga vistelsen i stall.
</chapter>

<chapter name="Det frankiska riket">
<h1>DET FRANKISKA RIKET.</h1>

<table>
<td c><i>Litteratur.</i>
<td><sp>Dopsch, Alf.</sp> Die Wirtschaftsentwickelung der Karolingerzeit. Weimar
1921—22.
<td><sp>Hansen, G.</sp> Agrarhistorische Abhandlungen. Leipzig 1882.
<td><sp>v. Inama-Sternegg, Th.</sp> Deutsche Wirlhschaftsgeschichte bis zum Schluss der Karolingerperiode. 2:te Aufl. 1909.
<td><sp>Kowalewsky, Maxime</sp>. Die ökonomische Entwickelung Europas bis zum Beginn der kapitalistischen Wirtschaftsform. Berlin 1901.
<td><sp>Langethal, Chr. E.</sp> Geschichte der teutschen Landwirtschaft. Jena 1847—1856.
<td><sp>Meitzen, Aug.</sp> Siedelung und Agrarwesen der Westgermanen und Ostgermanen, der Kelten, Römer, Finnen und Slaven. Bd I—III. Berlin 1895.
<td><sp>Reynier, L.</sp> De l'économie publique et rurale des celles. Genève, Paris 1818.
<td><sp>Schwappach, Adam</sp>. Handbuch der Forst- und Jagdgeschichte Deutschlands. Berlin 1886.
</table>


<b>I</b>nom det frankiska riket, som bildades genom sammansmältning av så
olika element som romare, mer eller mindre romaniserade kelter och
germaner samt av den romerska kulturen mer eller mindre oberörda
germanska stammar, utbildades under inverkan av dessas skilda
rättsuppfattningar och sedvänjor det samhällsskick och förvaltningsväsen samt den
organisation av lantbruket, som med vissa skiljaktigheter inom de olika
länderna blevo rådande i det centrala Europa under lång tid, delvis ända
in i nutiden.

Grunden till detta välde lades av de <i>saliska frankerna,</i> vilka vid
folkvandringstidens slut bodde i nordöstra Gallien mellan Maas, Somme och
havet och som vid denna tid underlade sig å ena sidan större delen av det
övriga romerska Gallien och västgöternas besittningar i sydvästra delen av
landet samt å den andra de av övriga germanska stammar bebodda
landsdelarna, de ripuariska frankernas kring Maas, Mosel och mellersta Rhen,
alamannernas kring övre Rhen, bajuvarernas öster om dem, burgundernas
kring Rhöne, thiiringarnas och sachsarnas fram till Elbe och frisernas i det
holländska kustlandet.

Självfallet gestaltade sig samhällslivet, rättsväsendet och lantbruket rätt
olika inom dessa till sina naturförhållanden och folkelement så olika
landsdelar, och särskilt var skillnaden stor mellan rikets av den romerska
kulturen starkt påverkade västra del, Neustrien med keltisk-romansk-frankisk
befolkning, Aqvitanien med övervägande romansk, och Burgund med
blandad romansk-germansk befolkning, samt den västra delen, Austrasien, vars
befolkning var mer oblandat germansk.

Beträffande jordbesittnings- och andra civilrättsliga förhållanden
framträda skiljaktigheterna i å ena sidan den romerska rätten och å den andra
de germanska folkstammarnas gamla lagar, — västgöternas, burgundernas,
de saliska och ripuariska frankernas, frisernas, alamannernas, thiiringarnas,
bajuvarernas och sachsarnas. Dessa lagar voro dock i den till vår tid
bevarade, från 5:e till 8:e århundradet härrörande uppteckningen redan
påverkade av den romerska rättsuppfattningen.

Rörande stats- och rättsväsendet, egendomsförvaltningen och lantbruket
under den karolingiska tiden lämna talrika bevarade urkunder noggranna
underrättelser. <sp>Carl den store</sp> († 814) var, likasom i en senare tid
<sp>Gustav Vasa</sp>, den store rikshushållaren, vilken inrättade en mönstergill
hushållning på sina och kronans gods och med kraft verkade för
lantbrukets framgång i riket. En samling av förordningar om den kungliga
godsförvaltningen, <i>Capitulare de villis vel curtis imperatoris,</i> härrörande från
tiden omkring år 800,<footnote>Översättning av <sp>W. Fleischmann</sp> i Landwirtschaftlige Jahrbücher. Bd. 53. Anses
av <sp>Dopsch</sp> röra blott de kungliga taffelgodsen i Aqvitanien.</footnote> samt <i>Breviarium rerum fiscalium</i> rörande
redovisningen för kungliga, kyrkliga och länsgods äro de förnämsta av dessa
urkunder. En jämförelse mellan lantbruksförhållandena, sådana de framgå
av de gamla lagarna och enligt dessa handlingar, visar stora framsteg i
odlingens utbredning, förekomsten av stora jordbesittningar och godsförvaltningen 
samt trädgårdsskötseln. Lanthushållningen på de kungliga domänerna 
blev mönstret även för kyrkans, klostrens och adelns gods för lång 
tid framåt, och i det stora hela nådde lanthushållningens utveckling ej längre
under medeltiden.

SAMHÄLLSKLASSER. Redan före erövringen av romerskt område hade
inom de germanska stammarna enskilda personer och ätter höjt sig över de
övriga av de frie odalsmännens klass och bildat en adels- eller stormannaklass.
Denna ståndsskillnad ökades allt mer genom den med erövringarna följande
utdelningen av jordförläningar och ändrade tillika karaktär, dels därigenom
att jordförläningarna även användes som ersättning för civil tjänst vid
furstens hov och statens förvaltning, dels därigenom att även de fria
jordägarna blevo allt mer beroende av länsherrarna  (sid.  105).

Den nya aristokratien fick i första hand makt och inflytande i Neustrien,
där det merovingiska konungarikets tyngdpunkt låg, och där konungen från
början hade sina mesta jordegendomar, men i den mån konungamakten
under den karolingiska tiden gjorde sig gällande även i Austrasien och dess
jordbesittningar och förvaltningsväsen där ökades, gick utvecklingen där i
samma riktning.

Inom de särskilda landskapen <i>(Gaue)</i> stod konungens representant,
gaugreven i spetsen för förvaltningen och i viss mån för rättskipningen. På tinget
företräddes visserligen folket av nämnden <i>(Schöffen),</i> och häradets
förtroendeman <i>(Schultheiss, thunginus</i> eller <i>centenarius)</i> förde där ordet, men
utvecklingen ledde till att nämnden utsågs av de kungliga tjänstemännen
och schultheiss blev en under gaugreven lydande tjänsteman, varför han
också kallades <i>centgreve</i> eller <i>vicarius.</i> (<sp>Inama</sp>). För övrigt inskränktes
folkets rätt att dömas vid landskapstinget, i det att det på de kungliga
godsen svarade inför den kungliga fiskaltjänstemannen, varför ägare av jord
under skattegodsen likasom hel- och halvfrie brukare å dessa i
rättshänseende betecknades som <i>fiscalini.</i> Likaså ingick kyrkans och de världsliga
stormännens domsrätt över sina underhavande i deras <i>immunitet</i> eller
oberoende av de kungliga ämbetsmännen (se sid. 106). Tvister mellan
jordherrens förvaltning och hans underlydande bönder liksom mellan dessa
avgjordes i regel av den förre vid gårdsrätten.

Även på samhällsangelägenheterna förlorade de gemene bönderna allt
mer sitt inflytande, vilket allt fick sitt uttryck i att de betecknades som
<i>miniflidi</i> (mindre jordägare) till skillnad från <i>optimates</i> (de förnäme). Det
skydd, som ätten och bondesamhället förr lämnat, försvann sålunda allt
mer och kunde ej jämföras med det, som vanns genom att giva sig och sin
egendom under kyrkan eller en storman. Mellan de frie bönderna och de
halvfrie uppkom under den karolingiska tiden en klass av mindre
berättigade frie jordägare, <i>cotarii</i> (husmän) eller <i>dagwerdi</i> (dagsverkare), vilka
innehade en lägenhet, bildad genom utbrytning från odal- eller godsjorden.
Innehavet av dylik lägenhet medförde icke annan rätt till delaktighet i byns
ägor än till bete och virkesfång å dennas allmänning.<footnote><sp>Inama</sp>, s. 301.</footnote> Även omtalas
<i>»hospites»</i> (gäster), främmande folk, som fått sig upplåten jord på herregården<footnote><sp>Kowalewsky</sp>, s. 252.</footnote>
samt <i>accolœ</i> eller nybyggare på annans mark.<footnote><sp>Dopsch</sp> I, s. 273.</footnote>


Till de halvfrie, som väl ägde rättsligt skydd för sin person och rätt att
förvärva och besitta egendom, men i övrigt saknade medborgerliga
rättigheter och icke ägde rätt att lämna den gård, de brukade som <i>coloni</i>
(landbönder), och följde med denna vid dess försäljning, hörde dels frigivne
<i>(liberti),</i> dels avkomlingar av de halvfrie brukarna i de forna romerska
besittningarna och av den förut fria befolkningen i underkuvade länder, båda
kallade <i>liti (lati, lazzi)</i> eller hos bajuvarer och longobarder <i>aldioni.</i> Även
ökades deras antal därigenom, att helfrie gåvo sig och sin egendom under
kyrkan eller en storman, vartill skälet ofta var att de därigenom önskade
undgå krigstjänst. Tidigare fingo endast helfrie göra krigstjänst. Senare
bortföll väl denna inskränkning, men då inkallelsen till krigstjänst skedde genom
jordherren, medförde dock dennes bevågenhet utsikten att slippa undan.

Trälar eller livegne <i>(servi, mancipia),</i> vilka med kropp och egendom
tillhörde sin herre, utgjorde länge flertalet av tjänare och egna arbetare på
godsens huvudgårdar, och tillgången på sådana underhölls genom
försäljning av krigsfångar men avtog i samma mån som frankernas erövringskrig
mot angränsande stammar. Härtill medverkade också kyrkan genom
förbud mot försäljning av kristna fångar och genom att verka för trälars
fri-givning, vilken framhölls som en Gudi behaglig gärning. Vid frigivningen
blevo de, som ovan nämnts, i regel halvfrie.

Trälar kunde liksom de halvfrie få bruka annans jord för egen räkning,
men en bestämd skillnad gällde mellan dessa olika klasser av brukare, i det
att de senare, <i>coloni,</i> hade att utgöra vissa avgifter i penningar (jordränta,
tionde, betesavgifter) och naturaprestationer (spannmål, fläsk, öl, lin, höns,
ägg) samt vissa tillfälliga arbeten såsom hägnad, spånad och vävnad,
körning vid sädesbärgning m. m., men de förre <i>(servi)</i> dessutom tre
veckodagsverken hos sin ägare.<footnote>Lex. alamann. XXII: 3; bajuvar. I: 13.</footnote>

Skillnaden mellan dessa olika klasser, ofrie, halv- och helfrie brukare av
annans jord minskades allt mer. De kallades gemensamt <i>censuales</i>
(räntefolk) eller på kronans <i>jord fiscalini.</i> Att även skillnaden mellan frie bönder
och ofrie i den allmänna uppfattningen var mindre betydande, synes av
landslagarnas bestämmelser om straff och skadeersättning, då frie bönder
sålts som livegne,<footnote>Lex. bajuv. XV: 5, alam. XLVI; ripuar. XVI; sal. XIII.</footnote> likasom ock därav, att halvfrie och t. o. m. trälar kunde
vinna anställning som tjänstemän och som sådana erhålla jordförläning.

I Neustrien hade jordegendomen redan under den merovingiska tiden
(486—752) till största delen och i det 9:e århundradet så gott som
fullständigt övergått till konungens, kyrkans och stormännens direkta eller
medelbara egendom, i det att de frie bönderna blivit dessas skattskyldiga
underhavande. De forna, romerska medborgarna (»romani» i lex. Sal.) hade sina
medborgerliga rättigheter skyddade genom särskilda lagbestämmelser, men
eljes utplånades skillnaden mellan de förut självägande (<i>ingenui)</i> och de
halvfrie <i>(liti</i> och <i>coloni)</i> allt mer, och samtliga blevo de bundna vid torvan.<footnote><sp>Reynier</sp>, s. 92.</footnote>

I de rent germanska delarna av riket bevarades den gamla bondefriheten
bättre. De självägande böndernas antal var ännu på <sp>Carl den stores</sp>
tid där rätt stort men avtog under det karolingiska väldets sista tid starkt,
genom att de fria bönderna allt mer blevo underlydande under godsen.

JORDEGENDOMENS FÖRDELNING var väl till en början olika i de
olika landsdelar, varav det frankiska riket bildades, men blev i stort sett
likartad i alla rikets delar. I de romaniserade Donauländerna härskade den
romerska godsförfattningen med en huvudgård och av trälar eller halvfrie
brukade underlydande gårdar. I landet kring Rhône och Saône, där
bur-gunderna bemäktigat sig <sup>1</sup>/<sub>3</sub> av jorden, liksom i Provence och Aqvitanien,
där västgöterna också delat jorden med de tidigare innebyggarna,
bildade de båda folken blandade en likaberättigad bondeklass. I det övriga
Gallien hade jorden till största delen frångått de keltiska bönderna och
samlats i stora gods med underlydande gårdar, tillhörande staten, kyrkan och
en mäktig godsägarearistokrati. Men i alla dessa länder förforo frankerna
vid deras erövring så, att den besegrade stammens statsjord samt oupptagna
områden mellan bygderna blevo den frankiske konungens egendom, varav
han utdelade län åt sitt följe, under det att kyrkans eller hednakultens
jordegendom tilldelades den frankiska kyrkan, men enskilda och samfälhgheter
i regel lämnades i okvald besittning av sin jordegendom. Undantag härifrån
gjordes dock i vissa fall, såsom vid sachsarnas kuvande, då större
sammanhängande landsdelar togos i besittning och utdelades bland segrarna, och
dessa områdens förra innebyggare fördrevos eller flyttades till andra delar
av riket, för att den besegrade stammens motstånd skulle brytas. På detta
sätt kom en stor del av jorden att bilda större jordbesittningar, vilkas
områden ytterligare ökades därigenom, att fria bönder gåvo sig under de
mäktiga jordherrarna.

Dessa jordbesittningar bestodo av en huvudgård, <i>villa, curtis, terra
indominicata</i> eller <i>salica</i> eller Salland (av sal = herrgårdsbyggnad) och därunder
lydande gårdar, brukade av trälar, halvfrie eller frie (<i>mansus</i> eller <i>hubæ
serviles, lidiles</i> och <i>ingenuiles).</i> En dylik domän kallades villicatio men
även ofta blott villa. På <sp>Carl den stores</sp> tid bildade de ofta ett slutet
helt, men senare bestodo de allt mer av spridda ströhemman.

Kronogods. Av dessa besittningar tillhörde ett stort antal kronan. <sp>Carl
den stores</sp> gods uppskattas sålunda växlande från 86 till 123, med i
medeltal 40 hemman i varje, vartill kom stora skogsvidder, belägna i rikets
alla delar. Dessa domäner eller åtminstone de, som voro anslagna till
hovhållningen, kammar- eller taffelgodsen, lydde under den kungliga
hovförvaltningen. Deras förvaltning övervakades genom utsända inspektörer
<i>(missi)</i> och lydde närmast under en hertigen underlydande domesticus,
senare under gaugreven. De särskilda godsen eller en grupp av sådana sköttes
av en fogde <i>(amtman, actor, judex fiscalis),</i> vilken även utövade
rättsskipningen inom sitt förvaltningsområde. För varje större gård fanns en
förvaltare <i>(villicus, major villœ, maier),</i> som till biträde hade arbetsförmän
<i>(ministeriales)</i> samt för tillsynen över underlydande gårdar decani.
Arbetspersonalen <i>(homines fiscalini)</i> utgjordes av tjänstefolk i gårdens kost,
husmän <i>(servi casati)</i> och tjänstpliktiga landbor <i>(servi</i> och <i>liti),</i> vilka utförde
det huvudsakliga av lantbruksarbetena med egna dragare och redskap.


<i>Kyrkogods.</i> Även kyrkan var stor jordägare, dels genom de
jordbesittningar, som tilldelades henne vid nya erövringar eller eljes av konungen
eller av enskilde, vilka genom sådana gåvor till kyrkan eller kloster sökte
trygga sin eviga salighet. Det skydd, kyrkan kunde bereda sina
underlydande, föranledde också mången jordägare att till kyrkan eller kloster
överlämna jordegendom för att sedan bruka den som skattskyldig underhavande.
Sedan <sp>Carl den store</sp> år 779 förordnat kyrktionde som en allmän
pålaga, frilöste många adelsmän sina gods från denna genom att till kyrkan
överlämna vissa underlydande gårdar, varvid godsägaren vanligen höll sig
skadeslös genom att öka de återstående underhavandes tjänsteplikt.

Över kyrkans gods inom stiftet hade biskopen tillsyn med en fogde
<i>(advocatus)</i> som biträde, bilken handhade förvaltningen och den med
immuniteten följande rättsskipningen. Klostergårdarna stodo på samma sätt
under tillsyn av abboten med hjälp av en fogde. Jordbruket sköttes å
huvudgårdarna liksom vid de kungliga godsen med tjänstfolk och underhavande
tjänstepliktiga brukare under befäl av en major, varför huvudgården i
förhållande till de underlydande plägade kallas <i>Meierhof</i> eller <i>Frohnhof.</i> Bland
kyrkans underlydande gods märkas <i>precaria</i> (»bönegods») så kallade,
därför att upplåtelsen grundade sig på en böneskrift <i>(epistola precaria),</i> vari
en fri man anhöll få övertaga brukningen av en gård på vissa villkor, varvid
precarie-brevet gällde som kontrakt. Detta var den vanliga form, varunder
en person, som skänkte jordegendom till kyrkan, förbehöll sig att få
behålla densamma till brukning. Småningom blev vanligt, att kalla även
vanliga upplåtelser av kyrkojord mot avgäld  (usus fructus) för precarie.<footnote><sp>Inama</sp>, s. 165.</footnote>

<i>Gods tillhöriga eller förlänta åt enskilda ägare,</i> bestodo liksom de
föregående vanligen av en huvudgård <i>(villa dominica)</i> och beneficialgodset av
underlydande gårdar, som innehades av frie, halvfrie eller ofrie brukare.
Förvaltningen var också enahanda. Godsförvaltaren kallades vanligen major.
Det var särdeles i Neustrien vanligt, att godset var upplåtet åt denne mot
avgäld. Likaså funnos vanliga arrendegårdar.

Antalet räntepersedlar omfattade olika åkerbruksprodukter och kreatur,
höns, ägg, vävnader, huggen ved, takspån m. m., ja det förekom t. o. m.,
att underhavande brukare voro skyldiga att från sina gårdar föra gödsel till
herrgårdens åkrar.<footnote><sp>Inama</sp>, s. 57.</footnote>

Hälftenbruk förekom i synnerhet i Gallien men även i de tyska länderna.

För att vidmakthålla reda i de ofta talrika och mycket spridda
underlydande gårdarnas skyldigheter och rättigheter gent emot jordherrarna
höllos (åtminstone från 8:e århundradet) bysyner <i>(Dorfweisungen),</i> vid vilka
dessa inbördes förpliktelser liksom användningen av allmänningen
genomgingos, val av samfällighetens förtroendemän förrättades o. s. v.

I samma syfte upplades också <i>jordeböcker.</i> Början härtill skedde, då
under <sp>Karloman</sp> och <sp>Pipin</sp> kyrkogods indrogos till staten, varvid
upprättades beskrivning å dessa, och sedan fortsattes därmed, i det att <sp>Carl
den store</sp> lät upprätta noggranna beskrivningar och 
inventarieförteckningar <i>(urbaria)</i> över varje kronans gods för att tjäna som grund för
kontrollen över gårdens avkastning och de underhavandes fullgörande av sina
skyldigheter. Även kyrkan, kloster och enskilda jordherrar läto upprätta
urbarier över sina gods.<footnote><sp>Inama</sp>, s. 459.</footnote>

<i>Gårdarnas storlek</i> var till följd av sättet för egendomens uppkomst
ursprungligen i regel lika i varje ort, vare sig det var ett enstaka hemman eller
sådant som ingick i by.

Ättens område (sid. 88) har möjligen till en början varit gemensam
egendom, men redan i förhistorisk tid hade åtminstone tomterna blivit enskild
egendom och åkern uppdelad till brukning åt de olika familjerna. Redan
i de äldsta lagarna talas om enskildas vingårdar och åkrar (t. ex. lex
sal. tit. 27). Någon periodisk omfördelning omtalas ej, varför redan vid
tiden för dessa lagars avfattning definitiv delning åtminstone av åkern synes
ha skett. Hemmanet <i>(mansus, huba, Hufe)</i> motsvarade från början en familjs
behov av livsmedel och dess arbetsförmåga och växlade därför något i olika
landsdelar samt efter jordens fruktbarhet och lätthet att bearbeta.

I det romanska Neustrien angavs åkervidden vanligen med det romerska
<i>jugerum</i> (plogland, ungefär 25 ar) eller det saliskt frankiska <i>aripennis</i>
(= <sup>1</sup>/<sub>2</sub> jugerum).

I Austrasien var däremot det vanliga ytmåttet <i>morgen</i> eller <i>jurnalis,</i> vilka
benämningar motsvarade den areal, som en man kunde plöja eller avmeja
på en förmiddag eller dagsverke. Detta mått var ungefär lika med jugerum.
Även förekom åkermåttet <i>joch (juchus)</i> egentligen motsvarande ett
pardagsverkes plöjning, men även detta ungefär lika med jugerum. I Bajern var det
vanliga åkermåttet <i>andecinga</i> (= 4 × 40 perticæ om 10 fot) motsvarande
något över <sup>1</sup>/<sub>2</sub> morgen. Dessa mått växlade dock i olika trakter och voro
mindre på god än på sämre jord, samt mindre för inägor än för skogsmark.
1 jurnalis uppgives motsvara 1,<sub>5</sub> modii (45 liter) utsäde.

I allmänhet synes ett hemman ha haft 30—40 morgen åker men på
kronogårdarna omkring hälften större, emedan där mättes med en längre stång,
<i>virga</i> om 15 fot.

Besittningarnas storlek var dock ofta olika. Dels kunde redan vid den
ursprungliga fördelningen av jorden personer av större förtjänst eller
anseende ha fått större lotter, dels kunde ock hemmanen ha ökats eller
nybildats genom nyodlingar eller flera hemman förenats på en hand, liksom å
andra sidor hemman kunde ha delats. Att så var förhållandet visas också
aven förordning av <sp>Carl den store</sp>, enligt vilken krigstjänstskyldigheten
var avmätt efter egendomens storlek, så att ägare av 3 Hufen skulle
uppställa en man, men ägare av mindre jord 1 man gemensamt för varje 3
Hufen, och en annan som stadgade, att varje kyrksocken skulle giva kyrkan
en gård om 3 Hufen.

BEBYGGELSENS ANORDNING var olika i olika landsdelar, beroende
på folksed och naturförhållanden. Kelterna byggde i regel ensamgårdar, var
och en med sitt ägoområde i ett sammanhang. Hos germanerna anses däremot

bysamhällen varit det vanliga, men där terrängen hindrade detta anlade
även de ensamgårdar. (Jfr sid. 90.) Slaverna byggde också i byar.

Där samma folkstam oavbrutet bebott ett område, har i regel det
ursprungliga bebyggelsesättet bibehållits intill nuvarande tid, men där en
folkstam undanträngt en annan, har erövrarefolket stundom ändrat det gamla
byggnadsskicket efter sin sed.

Ensamgårdar förhärska sålunda i alpländerna, Jura, södra och västra
Frankrike samt i nordsjöländerna från Belgien till Weser. Att
ensamgårdarna på franska slättlandet bibehållits, anses hava berott därpå, att
germanerna, då de underkuvade de keltiska innebyggarna, ej fördrevo dessa
utan liksom insprängdes bland dem och togo en del av deras gårdar i
besittning. Att åter den äldre keltiska ensamgårdsbebyggelsen bibehölls i det
norra kustområdet, fastän kelterna här fördrevos, förklaras så, att
germanerna vid landets besittningstagande ännu huvudsakligen levde av
boskapsskötsel och därför ej känt behov av att efter germansk sed hava för
samfälligheten gemensamma inägor. Här förekomma dock även fläckvis byar<footnote><sp>Meitzen</sp>, I, s. 250.</footnote>,
vilka dock ofta torde ha utvecklats ur ensamgårdar genom delning av
familjegårdar, varom de i Belgien vanliga gårdsnamnen å -inghem tyda.

Bebyggelse i byar förhärskar däremot i ett sammanhängande område
från Normandie över södra Belgien och större delen av mellersta Tyskland.

Byarna förete olika typer i olika trakter. Inom det oblandat germanska
slättområdet bilda gårdarna en oregelbunden samling kring de till sin
riktning regellösa vägar, som genomsätta byn. Bunt om byn sträcka sig de
gemensamma inägorna och därutanför utmarken, (fig. 45).

<img>Fig. 45. Slättby i provinsen Sachsen. Efter <sp>Meitzen</sp>.</img>



I kuperade trakter, såsom i de ripuariska frankernas och alamannernas
land (Lothringen, Elsass och det tyska Schweiz) samt i Thüringen och vidare
öster ut fram till Sudeterna, bildar bygden i dalgångarna »radbyar» med
gårdarna längs den genom dalen gående vägen med varje gårds inägor
utsträckta vinkelrätt upp mot sluttningarna (fig. 46).

<img>Fig. 46. Radby i sachsisk skogstrakt. Efter <sp>Meitzen</sp>.</img>

Inom det holländska området hade den gamla bybebyggelsen på kullar
(terpen) övergivits redan före upptecknandet av frisernas lag, ty denna
innehåller intet om byar, men under det frankiska rikets tid började sådana
anläggas med gårdarna i rad på insidan av de mot havet uppförda vallarna, på
vilkas krön vägarna löpte eller efter kanalerna, och ägorna sträckande sig
vinkelrätt ut som jämnbreda remsor, skilda genom gravar ut i kringliggande
gräsland eller mossar, där byns delägare ägde rätt att odla och taga torv.
Samma anordning hade byarna i det innanför liggande geestlandet och
tillämpades även i senare anlagda holländska kolonier (fig. 47).

SAMFÄLLIGHET. Byns område var från början för alla delägarna
(<i>commarcani, consortes</i>) gemensam egendom, vari delaktigheten grundades på
indelningen i hemman. Hemmanet (<i>mansus, Hufe, huba</i>) motsvarade sålunda
liksom det engelska hide och det skandinaviska bol en besuttenhet.

En gårds inägor kunde ligga i ett sammanhang, såsom förhållandet var i
de ovan omtalade radbyarna. Eljes var vanligt, att byns åkerstycken
indelades i så många skiften (<i>sationes, Gewanne, Felder, Zelge, Esche</i>), som 


motsvarade brukningssättet, således i det i varje fall givna antalet sädes-skiften,
trädesskifte och vallskiften <i>(Dreeschland).</i>

<img>Fig. 47. By i marsklandet vid Stade. Enligt <sp>Meitzen</sp>.</img>

I varje sådant skifte delades jorden i ofta långa, smala och jämnlöpande
tegar, så att till varje gård svarade lika mycket jord. Där olikhet i jordens
beskaffenhet gav anledning därtill, delades åkern i olika stycken efter sin
beskaffenhet och inom vart av dessa skedde sedan uppdelningen i tegar, så att
alla gårdar fingo mot hemmantalet svarande andel i den bättre såväl som i
den sämre jorden. De olika gårdarnas tegar lågo sålunda blandade om
varandra, men enskilda delägare kunde dessutom hava sina enskilda tegar, som
de uppodlat på allmänningen (se nedan).

De särskilda gårdarnas ägor kunde vara svåra att fastställa, och
betecknande härför är ett stadgande<footnote>Lex ripuar. LIX.</footnote> att vid egendomsköp ägornas belägenhet
skulle bevittnas av 12 gode män, och tillika 12 pojkar skulle medtagas vid
besiktningen, vilkas minne av förrättningen skulle skärpas genom stryk, så att
de senare vid behov skulle kunna vittna i saken.

Ägoblandningen nödvändiggjorde en sträng sammanhållning vid
byjordens brukning, så mycket mer, som åkervägar saknades, varför den ena
måste köra över de andras tegar för att komma till sin teg. Alla voro sålunda
tvungna att vid jordens brukning följa ortens sed och att utföra arbetena
samtidigt med övriga byamän. Detta tvång (senare kallat Flurzwang) gällde
även där ägorna ej lågo blandade, emedan alla ägor skulle vara öppna till
bete på trädan och stubbåkern för byns alla kreatur. Bestämmelser, som
tyda på rätt för enskilde att hålla sina ägor ständigt hägnade finnas dock i
vissa landslagar (så t. ex. lex bajuv. IX: 12).

Ängar bibehöllos ofta men ej alltid som byns gemensamma ägor, i vilka
de enskilda antingen fingo sina lotter att slå eller också sin andel av höet
efter gemensamt utförd slåtter.<footnote><sp>Meitzen</sp> I, s. 163.</footnote>




Utägorna voro byns allmänning, vilkens avkastning tillgodogjordes ge
mensamt. Byns kreatur betades i regel tillsammans under tillsyn av en
byherde, men den, som hade ett kreatursantal, som räknades som hel hjord
(minst 7 hästar, 12 kor, 40 svin, 80 får), fick låta sina djur vallas för sig av
en enskild herde. Större gårdar hade också egna betesmarker.

Ur byns skog ägde byamännen hämta virke och brännved till husbehov,
varvid de ägde att i förväg med ett års giltighet genom bleckning förbehålla
sig de träd de önskade.<footnote><sp>Kowalewsky</sp>, kap. 3.</footnote> De gamla lagarna<footnote>Lex ripuar LXXVI, sal. XXVII; bajuv. XXI.</footnote> omtala också enskilda skogar
och betesmarker, vilka tillhörde kronan, kyrkan, kloster eller enskildas större
gods.

Äganderätten till samfälligheternas skogar hade dock i allmänhet redan
under det frankiska rikets tid övergått till jordherren, så att böndernas rätt
till del i dess avkastning ansågs grundad på deras ställning som jordherrens
underlydande.<footnote><sp>Inama</sp>, s. 123, 408.</footnote> Nybyggare på allmänningen hade ej samma rätt som ägarna
av de gamla hemmanen till byns jord utan hade att betala avgifter för såväl
åker som bete och skog.<footnote><sp>Meitzen</sp> I, s. 164.</footnote>

Till skillnad från byns allmänning, som tillhörde dennas ägoområde,
betecknades de utom detta liggande obebyggda områdena som <i>die gemeine
Mark.</i> Denna hade till stor del redan vid landets besittningstagande blivit
kronans egendom eller då eller senare tilldelats stormän eller kyrkan. Skogarna
inom dylika områden voro till stor del fridlysta »bannskogar» och hade sin
förnämsta betydelse som jaktmarker men lämnade även inkomster genom
avgifter för bete och skogsfång. Andra delar av dessa områden ansågos
tillhöra häradet eller grevskapet och började redan tidigt att uppdelas till
häradsallmänningar. Ännu andra delar, vilka särskilt betecknades som
Marken, tillhörde s. k. <i>Markgenossenschaften,</i> vilka utgjordes av omgivande
orters jordägare eller tillhörde jordherren men disponerades av
underlydande bönder.<footnote><sp>Dopsch</sp>, 385.</footnote> Dessa innehavare beslöto om deras förvaltning på s. k.
Märkerdinge <i>(Holzdinge, Markgerichte)</i> under ledning av en <i>Holzgraf.</i>
Dylika samfälligheter anses kvarleva i nutidens alpallmänningar.

I Frieslands marsktrakter hade också försvaret mot havets inbrott skapat
ett band mellan delägarna i samfälligheterna, i det att alla jordägarna
voro skyldiga att deltaga i byggandet och underhållet av skyddsvallarna:
»Wer nicht will deichen (= bygga vall) muss weichen» sade ett
gammalt talesätt. Den, som vägrade att deltaga i dessa arbeten, hade därmed
förlorat rätten till sin jord, vilken övergick till den, som med vissa
formaliteter åtog sig detta arbete. Även marskängarnas odling synes hava varit en
gemensam angelägenhet, för vilken delägarna bildade ett slags samfällighet.<footnote><sp>Meitzen</sp> II, s. 46.</footnote>

Den på släktskap grundade samfällighet, som tillämpats vid
besittningstagandet av landet och sedan vid jordens brukning, bibehöll sig i det
väsentliga under hela medeltiden och skyddades genom vissa bestämmelser i 
lagarna likasom genom bydelägarnas motstånd mot inträngande av obehöriga
och mot lossande av de band, som sammanhöllo bysamhället. Ett skydd
mot jordegendomens övergång i främmande händer var lagarnas
stadgande om bördsrätt, d. v. s. företrädesrätt för släktingar i viss ordning efter
skyldskap att övertaga arvejord, då ägaren ville avhända sig densamma.<footnote><sp>Lex. sal</sp>. XLV; <sp>Sachs</sp>. XVII, LXIV.</footnote>
Likaså var den i vissa lagar förekommande inskränkningen i arvsrätten till
manliga avkomlingar eller företräde för dessa (L. sal. LIX. 5, thuring. XXVI,
ripuar. LVI. 4), ett hinder mot att egendomen gick ur släkten genom gifte.
Dessa bestämmelser som endast gällde arvejord <i>(terra salica)</i> äro försvunna
ur den yngre lagstiftningen. Hos friserna voro däremot jordegendomarna
obegränsat delbara, gingo i arv på både mans- och kvinnolinjen och fingo
fritt försäljas.

Till skydd mot inträngande av främmande i bysamfälligheten fanns även
förbud för medlem av denna, att låta en främmande slå sig ned på hans
jord. Först om en dylik bosättning oklandrat fortgått i 12 månader, var den
nykomne berättigad till delaktighet i samfälligheten.

Å andra sidan funnos dock också stadganden om rätt till fritt förfogande
över arvejord. Så t. ex. både i alemannernas och bajrarnas lagar om rätt
för fri man att avhända sig jord till förmån för kyrkan.<footnote><sp>Lex. alemann</sp>. I,1; <sp>bajuv</sp>. I,1.</footnote> De inskränkande
bestämmelsernas helgd minskades för övrigt genom att konungamakten i
allt större utsträckning beviljade undantag från de gamla reglerna om ättens
bestämmanderätt över arvejord. Den romerska rättsuppfattningen om
individuell ägande- och förfoganderätt över inägojord vann allt mer insteg, och
redan i 6:e—7:e århundradena kunde jordegendomen fritt delas vid
arvskifte.<footnote><sp>Lex. sal</sp>. LIX: 2, 5, <sp>alemann</sp>. I: 2, 28; <sp>Thuring</sp>: XIII; XIV; <sp>Saxon</sp> XV: 3.</footnote>

Framför allt bröts samfälligheternas slutenhet genom att konungen,
kyrkan och stormän förvärvade andelar i byarna och överlämnade jorden åt
brukare, samt utövade ett övermäktigt inflytande på avgörandet av byns
angelägenheter, varvid de egenmäktigt förbisågo hävdvunna och lagstadgade
regler beträffande förfoganderätten över jord m. m. Den på släktskap
grundade sammanhållningen mellan bydelägarna gjorde sig allt mindre gällande,
och i stället trädde de mäktiga jordherrarnas överherrskap och i viss mån
på grannskap beroende rättigheter och skyldigheter (vicin-rätt).

SKIFTE. Då kyrkan eller enskilda jordägare förvärvat delar av
bysamfälligheten, började de småningom att samla sina spridda ägolotter till större,
lättare brukbara egendomar genom ägobyten och ägors utbrytning ur
samfälligheten. Ett bevis på <sp>Carl den stores</sp> målmedvetna och vidsynta
ledning av den ekonomiska utvecklingen är föreskriften i capitularia, att
dylika ägobyten borde vara ändamålsenliga för egendomens förvaltning och
brukning eller i motsatt fall gå åter. Dylik arrondering av egendomarna och
frigöring från alla med samfälligheten följande band sträckte sig i
allmänhet blott till huvudgården, under det att underlydande gårdar och deras ägor
fortfarande merendels lågo vitt spridda.


NYODLING. I äldre tid stod det delägarna i by, men endast dem, fritt att
odla på den gemensamma skogen, men odlingen skulle hållas hägnad, eljes
återföll den till allmänningen, likaså även om den låg obrukad i 3 år.<footnote><sp>Meitzen</sp> I, s. 136.</footnote> Från
8:e århundradet började odlingsrätten begränsas till bydelägarens behov
och andel i byn.<footnote><sp>Inama</sp>, s. 109.</footnote> På annans skog eller utmark fick ingen odla utan
jordägarens bifall. För odling å herrelöst land fordrades konungens medgivande.

De nyodlingar, som upptogos på bys utmark, vare sig för hemmanets
utvidgning genom utägor (Bifang) eller för bildande av nya gårdar (Einöde,
Neuland, novale) t. ex. åt yngre söner, voro fria från byns tegblandning och
därmed följande bytvång vid jordens bruk. Då nya byar uppkommo på
utmarken, skedde det i regel genom att enskilda nybyggesgårdar eller fäbodar
utvuxo till by.

Nybyggesanläggning skedde till största delen för jordherrarnas räkning
(Bifänge, Beunde) på godsets jord eller på utmark tillhörande by, vari de
ägde del. I <sp>Carl den stores</sp> föreskrifter för godsens förvaltning
föreskrevs, att var helst därtill lämpliga marker funnos, skulle de uppodlas
och utlämnas till brukare.

Godsens odlade jord ökades på detta sätt mycket under karolinger-tiden,
och gott utrymme för nyodling fanns å dessa därigenom att såväl
stormännens gårdar som klostren mest anlades på från bygden avlägsna områden,
vartill för klostrens del en anledning var, att furstar och stormän, som
skänkte jord till sådana, hade intresse av att få obygderna odlade och
bebyggda. Stormännen och klostren hade också ofta i en stor mängd tjänare
och underlydande riklig tillgång på arbetskraft för odlingsarbetet, och de
senare utdelade också i stor omfattning odlingsmark, som precarium (sid.
121), för att sålunda få inkomst av jorden.

Även en planmässig kolonisation förekom. Sålunda flyttades vid
underkuvandet av germanska stammar, särdeles de motspänstiga sachsarna, stora
skaror av krigsfångar och som gisslan tagna män med kvinnor och barn
till avlägsna trakter i Franken, Schwaben och Bayern, där stora
sammanhängande områden upplätos åt dem, och tvärt om utplanterades kolonier
av franker och vender i Sachsen för att skapa stödpunkter för såväl de
kungliga härarna som landets odling och som motvikt mot sachsarnas
frihetsrörelser.

I skogsnybyggen voro gårdarna <i>(Waldhufen)</i> i regel dubbelt större än i
den gamla bygden och även nybyggen i marsktrakterna voro i regel större.
Tillika gjordes i regel inägorna, då byar sålunda anlades, skilda och fria
från samfällighet och därmed följande beroende av grannarna. Då deras
isolerade läge gjorde upplåtelser av dylika skogsgårdar mindre begärliga,
lämnades de vanligen på gynnsammare villkor än andra landbogårdar, ofta
som ärftliga räntegårdar <i>(Erbzinsgüter),</i> för vilka betalades blott en mindre
ränta, men som icke fingo överlåtas eller förpantas utan jordherrens
medgivande, samt kunde återtagas i händelse av längre vanhävd eller
försummelse att betala avgäld. Liknande upplåtelser gjordes även i mosskolonier i
Weser- och Elbmarschen.


BYGGNADSSKICKET växlade i olika landsdelar, efter vad man kan sluta
av bestämmelser i lagarna och bevarade huslämningar samt det ännu rådande
byggnadssättet i olika orter.

I de sydvästra, mest romaniserade landsdelarna torde det romerska
byggnadssättet med ett flertal smärre tegelhus varit rådande. I de keltiska, av
romarnas kultur mindre berörda västra delarna av Neustrien giva bevarade
byggnadslämningar anledning att antaga, att den keltiska befolkningen här
som på Irland bodde i stora, för flera familjer avsedda hus, som genom 2
längsrader stolpar voro delade i 3 skepp.   (Sid. 170.   Jfr också sid. 101.)

Av uttryck i saliska lagen synes antagligt, att frankerna i östra Neustrien
och västra Austrasien ännu i början av 6:e århundradet hade små
byggnader av de gamla husurnornas form (fig. 38), med ingång på långsidan,
med endast 1 rum med härd i mitten utan rökfång. Senare förlängdes huset,
så att det fick flera rum i rad. Boningshuset omgavs, av fristående
förrådshus. På herrgårdar fanns senare vanligen en större huvudbyggnad, sala,
avskild från ekonomihusen.

Bajrarna hade också enrums rökstugor men betydligt större, ty taknocken
uppbars av 3 stolpar inuti huset; utanför långsväggen utsköt takfoten och
uppbars av en rad stolpar, innanför vilka en svalgång löpte. Bajrarnas lag
omtalar också under namn av <i>screuna</i> (kvinnohus) de av latinska
författarna omnämnda underjordiska husen (sid. 90). Även här fanns på
ansenligare gårdar ett herrskapshus, sala, samt särskilda kokhus, loge, hölada,
spannmålshus, källare, fä-, svin- och fårhus. Husen voro mest av trä men
även tegelbyggnader förekommo.<footnote>Lex bajuv. I: 14, IX: 4.</footnote>

Sachsarna hyste kreaturen i samma rum som folket och deras hus torde
väl härstamma från den keltiska typen, som de funno vid sin erövring av
Westfalen och det norra kustlandet.<footnote><sp>Meitzen</sp> III. 318.</footnote> Denna hustyp hade antagligen ej vid
medeltidens början ännu spritt sig till nedre Elbe, eftersom de därifrån till
Britannien utvandrade icke hade denna hustyp.

Kungsgårdarna voro på <sp>Carl den stores</sp> tid försedda med talrikare
och bättre byggnader. Gården omgavs av en mur eller ett plank, vari fanns
en portvaktarestuga. Herrskapshusen hade flera rum med fönster, och
storstugans eldstad var försedd med skorsten. De stora, stundom till flera
hundra djur uppgående hjordarna måste ha krävt stora ställar.

JORDBBUKET. I alla de landsdelar, som uppgingo i det frankiska riket,
hade folket redan vid medeltidens början övergått till stadigvarande
jordbruk. Om tillfälliga odlingar genom svedning förekommit i någon större
omfattning är ovisst. Dock anses från Moseltrakten i 9:e århundradet
omtalade <i>sartura</i> eller <i>essartio</i> hava avsett svedjande av skog, som efter den
tillfälliga odlingen åter under 16—20 år fick utväxa från uppstående skott,
ett i dessa trakter intill nyare tid fortsatt svedje- och skottskogsbruk med
tillvaratagande av garvarebark.

I åtskilliga landsdelar var en omväxling mellan åker och bete eller äng
bruklig; så i alptrakterna, där jorden, sedan den några år burit säd, åter
fick gro igen, ursprunget till det ännu fortvarande <i>Egartenwirtschaft;</i> likaså
brukades i marsktrakterna den högre liggande marken omväxlande till
sädesodling och äng, — senare tiders koppelbruk —, under det att den lågt
liggande marken låg i ständig vall. I södra delen av det forna Gallien
brukades större delen av jorden som ständig betesmark och återstoden som
ständig åker, och å andra sidan brukades sand- och mossjorden i
Nordsjökustlandet till ständig odling av råg och bovete.

I mellersta delarna av riket var vanligt, att åkern ständigt hölls öppen för
sädesodling utan annat avbrott än av trädan, vilken dock kunde få ligga
flera år för att vila och tjäna till bete. Detta blev särskilt vanligt med avsides
liggande åkrar, som ej gödslades. Det blev dock allt mer vanligt att bruka
åkern i treskifte, d. v. s. i regelbunden omväxling av träda, höst- och vårsäd,
ett brukningssätt som möjligen härrörde från det romerska åkerbruket men i
Tyskland är känt<footnote><sp>Hansen</sp> I, s, 154.</footnote> först genom en urkund från år 771, och först jämte
tvåskifte användes i de gamla romerska gränslanden efter Mosel och Rhen samt
i Sydtyskland.

<sp>Carl den store</sp> införde det på kungsgårdarna, och från dessa som
mönster spreds det till kyrkans och klostrens gårdar och sedan vidare i
landet.

I vissa trakter såsom i det mellersta Rhenlandet blev tvåskiftesbruk
med årlig omväxling av säd och trade vanligt.<footnote><sp>Langethal</sp> I, s. 162.</footnote>

<i>Bearbetningen,</i> varvid i byarna alla måste följas åt så i tiden som i sättet
för de olika arbetena, bestod huvudsakligen i körning med plog eller årder,
harvning omtalas föga, vältning alls ej. Stubbåkern skulle tjäna till bete
och upplöjdes därför först på våren, för vårsäden strax före sådden.
Trädesåkern fick en första körning i juni, en andra på hösten.<footnote><sp>Inama</sp>, s. 556.</footnote>

Jämte det vanliga årdret, antagligen av den gamla aratrum-typen med
vågrät sula (sid. 69), omtala de frankiska lagarna <i>carruca</i> (fr. charrue),
antagligen en kärrplog, liksom den förra försedd med bill och knivrist av järn.
Jorden sammanplöjdes i smala tegar, vanligen med blott 4—6 tiltor på
vardera sidan om ryggen och skilda med djupa fåror för vattnets avledande.<footnote><sp>Meitzen</sp> 1:84.</footnote>

<i>Märgling</i> omtalas under den karolingiska tiden som en nyhet, vilken de
underhavande blott ovilligt underkastade sig att utföra.

<i>Sädesodlingen,</i> som redan under den gamla tiden haft en sådan
omfattning i gränstrakterna söder om Donau, att en betydlig utförsel kunde ske,
spred sig och ökades allt mera, vartill kristnandet medverkade, i det att
kyrkan sökte att befordra övergången från kött- till vegetabilisk föda. Om
den betydelse sädesodlingen hade redan vid den saliska lagens upptecknande,
vittnar dennas noggranna bestämmelser om sädesåkerns hägnad och skydd
för grödorna.

Vete odlades mest i de galliska och germanska slättbygderna; jämte
vanligt kavelvete odlades även kubbvete, varav lämningar påträffats i fynd från
den karolingiska tiden. Spelt odlades mest hos alemannerna i nuvarande
Elsass och Schwaben samt i angränsande alptrakter. Råg odlades under
äldre tid huvudsakligen i rikets norra sand- och mossjordstrakter, men sedan
allmännare. Som vårsäd odlades mest korn och på magrare jord havre,
risp- och kolvhirs.

På åkern odlades vidare rovor (napus), åkerbönor, ärter såväl grå som
gula (Pisum mauriscum), kikärt (i Aqvitanien), linser, lin och hampa.
Linodlingen hade redan vid den saliska lagens uppteckning (antagligen omkring
500 e. Kr.) nått stor omfattning, ty i denna lag omtalas om stöld av vagnslass
därav. På <sp>Carl den stores</sp> tid gav den upphov till en stor
vävnadsindustri i Flandern och Friesland, vilken även bearbetade ull.

<i>Ängarna</i> voro uppenbarligen av rätt stor betydelse. Såväl enskilda
jordägare som byar röjde sådana, företrädesvis i fuktiga marker, dalgångar och
i skogar. Det är också vanligt i urkunder från 8:e årh. och senare, att de
till en gård hörande ängarna särskilt nämnas men ej åkerarealen, antagligen
emedan den senare var en självfallen, men de förra en genom sin tillkomst
anmärkningsvärd del av gården.

TRÄDGÅRDSODLINGEN spred sig från Aqvitanien, som i vin- och
köksväxtodling hade tävlat med Italien under den romerska tiden, samt från
romerska kolonier över övriga delar av riket. Förtjänsten härav tillkommer
främst de andliga, vilka från Italien medförde både intresse för och
kunskap i dylik odling. I varje kloster fanns en med blommor och buskar prydd
klostergård samt frukt-, köksväxt- och läkeväxtodling.

Även vid slotten och borgarna anlades alltmera allmänt trädgårdar, i
vilka man skilde mellan fruktträdgården, örtagården och »blomsterängen >.
Dessa anläggningar följde i allmänhet den gamla romerska, rektangulära
planen.

I rikets norra delar blevo framför allt omgivningarna kring <sp>Carl den
stores</sp> residensstad Aachen samt Belgien och Rhenlandet berömda för
sin vin-, frukt- och övriga trädgårdsodling. I andra rummet förtjänar
nämnas en framstående köksväxtodling kring Erfurt, Wurzburg, Bamberg,
Eich-städt samt överhuvud taget Neckar-, Inn- och Donaudalen.<footnote><sp>Langethal</sp> I: 157.</footnote>

<sp>Carl den store</sp> var en nitisk främjare av trädgårdsskötseln. Hans
capitularia innehålla en mängd föreskrifter i detta ämne och omtala ett
sjuttiotal trädgårdsväxter, som borde odlas, varav dock en del passade blott
i rikets södra delar. Av dem, vars slag kan bestämmas må nämnas: Röva,
kålrot (rapa caulus), rättika (radix), morot, beta, palsternacka, selleri,
pepparrot (Raphanus?, Nasturtium?), cikoria (Intuba). Ärter, linser, bond- och
trädgårdsbönor. Gurkor, melon (pepo) och pumpor (Cucurbita). Kål
(caulis). Sallad, målla (adripia), blitum, libsticka, Eruca, vattenkrasse
(sisymbrium), kardoner. Vit-, röd-, schalotten- och purjolök, gräslök (»brittla» =
brittisk lök). Kummin, svartkummin (git = Nigella), fänkol, anis, körvel
(Cerefolium), senap, dill, persilja, koriander, dragon, kyndel, mynta,
kattmynta (Nepeta), åbrodd, vinruta, salvia och bokharaklöver. Vallmo och
raps till oljeberedning.   Av läkeväxter: kolokvint, rosmarin, althæa, renfana,

loppört (Pulegium), sävenbom, havslök (Scilla), betonika, Dictamnus, ammi
(mot ofruktsamhet), vattenklöver (febrifuga = Menyanthes). Vejde till
färgberedning. Kardbenedikt för behandling av vävnader. Prydnadsväxter:
lilja, ros, Gladiolus, Malva. Av fruktträd anbefallde <sp>Carl den store</sp> till
odling: äpple (15 sorter), päron, plommon, körsbär (flera sorter), rönn,
mispel, kastanje, persika, hassel, mandel, mullbär, fikon och valnöt.

<i>Vinodlingen</i> hade redan under romaretiden införts i Rhenlandet och från
Pannonien spritt sig efter Donaudalen in i Bajern. Om den stora betydelse,
den vunnit redan i början av medeltiden, tala de stränga bestämmelser till
vinbergens skydd, som finnas i de saliska (XXVIII) och bajerska (XIII: 12)
lagarna. Vinodlingen spred sig med klostren, vilka med iver sökte förvärva
för densamma lämpliga, soliga sluttningar. Även <sp>Carl den store</sp> ivrade
för vins odling och beredning på hans domäner.

<i>Humleodlingen,</i> som senare kommit att få stor betydelse för Tyskland,
grundlades under denna period. Det är ovisst, om odlad humle infördes
från slaverna eller den inhemska vilda humlen togs i odling; odlingen
omtalas tidigast i frankiska urkunder från 8:e och i andra tyska från 9:e
århundradet men torde icke under denna period ännu hava nått någon större
omfattning.

HUSDJURSSKÖTSELN. Den i allmänhet rika tillgången på betesmark,
även där man övergick till att använda åkern till uteslutande sädesodling,
gjorde, att stort antal kreatur kunde hållas under sommarhalvåret,
åtminstone där ej allmänningsskogen minskades genom avskiljande av större delar
av densamma till enskild ägo. Djuren släpptes så tidigt som möjligt på
våren på stubbåkern och ängen, och sedan dessa inhägnats för sådden och
höväxten, betades på allmänningen, i regel under tillsyn av byherden
(sid. 126). Efter slåttern öppnades ängarna och efter sädesskörden åkrarna
för betesdjuren.

Vinterfodret var i regel otillräckligt för att skydda djuren för svält, och
bestod av hö, halm och lövfoder. Endast hästarna å kungs- och herrgårdar
torde hava fått havre som tillskott.

<i>Hästaveln</i> blev till följd av det kyrkliga förbudet mot förtärandet av
hästkött och än mer då böndernas tjänstgöring i rytteriet upphörde, hos de
mindre jordbrukarna inskränkt till vad förpliktelsen till jordherren tvang till.

Hästen användes nämligen föga som dragdjur, och aveln blev
huvudsakligen konungens och de stora jordherrarnas sak.

På kronans och stormännens huvudgårdar bedrevs däremot fortfarande
en mer eller mindre omfattande hästavel för att fylla behovet av ridhästar
för nöje, jakt och krigstjänst. De kyrkliga godsens skyldighet att lämna
hästar till härväsendet liksom deras eget behov av sådana för ritt,
varu-forsling m. m. fylldes huvudsakligen genom de underlydande brukarna
pålagd skyldighet att uppföda hästar. Vid många kyrkliga huvudgårdar
saknades därför hästar alldeles.<footnote><sp>Inama</sp>, s. 567 och bil. IX</footnote>

<sp>Carl den store</sp> ägnade synnerlig omvårdnad åt hästaveln och
underhöll åtskilliga stuterier under överledning av marskalken. Vid de kungliga
stuterierna brukade finnas 3—4 beskällare med ett tjugutal ston för varje.
Även många av stormännen drevo en omfattande hästuppfödning, för
vilken vidsträckta betesmarker förbehöllos.

Om hästarnas slag i de olika landsdelarna saknas uppgifter, men givetvis
gav övergången till riddaretidens tunga rytteri det tunga frisiska och
flandriska slaget företräde.

<i>Åsnor,</i> vilka finnas omtalade redan i burgundernas lag (fr. 5:e årh.),
användes som lastdjur i rikets sydgalliska delar.

<i>Nötkreaturen</i> hade sin betydelse huvudsakligen som drag- och slaktdjur,
mindre som mjölkdjur, varför antalet oxar ofta var större än av kor. En
full gårdsbesättning utgjordes enligt de frankiska och alemanniska lagarna
av 12 kor och 1 tjur, men vid gemensam tjurhållning kunde hållas 1 tjur
för 3 besättningar.

På <sp>Carl den stores</sp> kungsgårdar stodo nötkreaturen under tillsyn av
en sonischalk. Kornas antal var ofta mindre än hästarnas, men i Capitularia
upptogs även smör och ost bland de produkter, som borde beredas å
kungsgårdarna.

Om böndernas nötboskapsskötsel är föga känt, men då de underhavande
voro skyldiga att utföra brukningen av huvudgårdens jord med egna
dragare och tillika ost och smör ofta ingingo i dem åliggande naturaprestationer,
är självfallet, att deras nötkreaturshållning måste hava varit jämförelsevis
omfattande.

<i>Fåren</i> fyllde genom sin ull, mjölk, som användes till ost, samt köttet
viktiga behov i hushållningen, och särskilt som slaktdjur hade de stor betydelse,
i det att de lill följd av sin ringa storlek passade att fylla det tillfälliga
köttbehovet under den varma årstiden.

Att döma efter antalet djur, som räknades i en besättning, 80 får mot
12 kor och 40 svin, överträffade fårens antal vida övriga husdjurs, särdeles
i de norra landsdelarna.

På <sp>Carl den stores</sp> gods höllos fårhjordar på ända till flera hundra
djur och baggarna på en särskild gård, vilket visar, att konungens omsorg
sträckte sig även till avelns förbättring.

<i>Getter</i> voro också allmänna såväl på konungens, adelns och kyrkans
huvudgårdar som hos bönderna men i regel i mindre antal än fåren, och
hade betydelse genom sina skinn, som användes till kläder, samt mjölken och
köttet.

<i>Svin.</i> Fläsk och ister voro högt skattade födoämnen, särskilt värdefulla
till följd av lättheten att bevara dem länge. Vid höstslakten bereddes en
mängd korv för vinterförrådet, under det att skinkor och ister till större
delen bevarades till sommaren. Till gödning kastrerades galtgrisarna.<footnote>Lex sal. 11: 12.</footnote>

Svinen fingo söka sin mesta föda utomhus, och särskilt gav ollonbetet
möjlighet till en god och billig gödning till höstslakten, varför och
landslagarna innehöllo noggranna bestämmelser därom.<footnote>Lex sal. II; <sp>Rip</sp>. XVIII; <sp>Alemann</sp>. LXXXI.</footnote>

Av <i>smådjur</i> omtala landslagarna höns, gäss, ankor, tranor, svanor och bin.


Biskop <sp>Martin av Tours</sp> († omkr. 400) omtalas som en ivrig
främjare av fjäderfäaveln i Gallien och Germanien, varom minnet bevarats
i »mårtensgåsfirandet».

<sp>Carl den store</sp> lade stor vikt på fjäderfäskötseln. Varje kunglig
huvudgård borde hålla minst 100 höns och 30 gäss. Gödda fåglar borde alltid
finnas i förråd. De mindre gårdarna borde ha minst 50 höns och 12 gäss.
Kvarnarna tillhöllos också att hålla så många höns och gäss som möjligt för
att taga vara på spillsäd och annat avfall. I skatten från underlydande gårdar
ingingo alltid höns och ägg.

Förvaltarna av kungsgårdarna borde alltid för godsets heders skull hålla
vackra och sällsynta fåglar såsom påfåglar, fasaner, rapphöns, duvor och
turturduvor.

<i>Biskötsel.</i> Landslagarna innehålla noggranna bestämmelser såväl om
rätten till vildbin som om tambin och olika slag av biboningar: av trä, av
bark och av flätverk. Saliska lagen omtalar även täckta bigårdar.
Kristendomens spridning och dess behov av vax till ljus gav biskötseln ökad
betydelse. Honungen förbrukades också i stor mängd till brygd av mjöd.

SKOGEN hade vid landets besittningstagande såsom obygd ansetts vara
konungens tillhörighet med undantag för den närmast bygden liggande del,
vilken betraktades som samfälligheternas allmänning. Från 6:e och 7:e
århundradena hade dock en stor del av de kungliga markområdena med
tillhörande skogar tilldelats kyrkan och världsliga stormän. Under medeltiden
gick utvecklingen i den riktningen, att konungen, kyrkliga och adliga
jord-herrar alltmer förbehöllo sig nyttjanderätten till skogarna. Där nybyggen
anlades på skogen skedde detta antingen så, att jordherren anslog en viss
del av skogen till nybygget eller som allmänning till den samfällighet, vartill
detta utvecklades eller ock medgav behövlig nyttjanderätt i skogen utan
lokal begränsning. Då större jordägare förvärvat sig del i
samfällighet, var ock vanligt, att han lät avskilja en del av dennas skog som sin
enskilda besittning eller lät genomdriva inskränkningar i rätten till
avkastningen i allmänningsskogen för övriga delägare och för de landbor, åt vilka
han upplåtit sina gårdar. I allmänhet hade dock ännu alla, även de som
icke ägde skog, rätt till bränsle, men däremot gällde inskränkningarna i
nyttjanderätten i främsta rummet ollonbete och skogsbin, för vilka jordherren
krävde avgift samt timmer och jakt, vilka han plägade förbehålla sig själv.

I den fria betesrätten gjorde <sp>Carl den store</sp> den inskränkningen, att
han fordrade tionde av alla kronans underlydande för de svin, som släpptes
i ollonskogen. Ollonbetet blev sedan en viktig inkomst för även enskilda
skogsägare och likaså fisket, rätten att taga bisvärmar och skogsträd samt
att anlägga nybyggen å skogarna.

JAKTEN tillhörde ursprungligen jordägaren men ock fria män på den
mark, som ännu ej ingick i någons besittning. På kronans skog tillhörde den
uteslutande konungen, och den ingick i immuniteten, d. v. s. överhöghetsrätten
över jordegendom. Men det förekom också, då konungen bortförlänade
jord t. ex. åt kyrkan, att han förbehöll sig jakten, under det att eljes var
regel att denna rätt övergick till den nye ägaren. För att skydda sin 
jakträtt lade konungen och senare efter hans föredöme enskilda jordherrar
skogarna under »skogs-» eller »jaktbann». Detta innefattade dock i allmänhet
blott högvilt, men medförde också småningom hinder för att släppa svin på
skogen eller företaga odlingar å densamma.

I landslagarna och i <sp>Carl den stores</sp> Capitularia omtalas jakt med
drevhundar, ledhundar, spårhundar, hetshund, bäver-, hök- och vinthundar,
med gås-, and- och jaktfalkar samt sparvhökar, jakt å högdjur (rödvilt =
ur, hjortdjur och björn), samt svartvilt (= vildsvin). Jakt och fångst skedde
med pil och båge, spjut och olika slags giller och nät.

Såväl konungen som andra större jordägare hade tjänstepersonal, som
övade tillsyn över skogar och jakt.

FISKERÄTT tillkom också varje jordägare på hans område men tillhörde
enligt förordningar av <sp>Carl den store</sp> konungen i strömmar, vilka voro
att betrakta som rikets vägar. Denna rätt utlämnades som förläning och
medgavs åt underlydande mot avgäld. Bland olika fiskesätt synes fångst i
katsar ha varit det viktigaste. <sp>Carl den store</sp> anslog särskilda skogsytor
till att lämna virke till sådana.

<i>Fiskodling</i> i dammar förekom vid kungsgårdar, klostergårdar och enskilda
herrgårdar.
</chapter>

<chapter name="Frankrike">
<h1>FRANKRIKE.</h1>

<table>
<td c><i>Litteratur.</i>
<td><sp>Delabergerie, J. B. R.</sp> Histoire de l'agriculturen francaise. Paris 1815.
<td><sp>Lamprecht, Karl</sp>. Beiträge zur Geschichte des französischen Wirtschaftslebensim elften Jahrhundert. Leipzig 1878.
<td><tab>Ur Staats- und socialwirtschaftl. Forsch. herausgeg. v. G. Schmoller.
<td><sp>Réville</sp>. Les paysans du moyen age. Paris 1896.
<td><sp>de Serres, Olivier, S:t. du Pradel</sp>. Théatre d'agriculture. Genève 1619.
<td><sp>Mauguin, M.</sp> Etudes historiques sur l'administration de l'agriculture en
France I. Paris 1876.
</table>

<b>I</b> den del av det karolingiska riket, som efter dettas upplösning bildade
konungariket Frankrike, upptogos de första århundradena av strider
mellan konungen och kronvasallerna, vilka innehade största delen av riket,
mellan dessa inbördes och mellan dem och deras undervasaller. Från sina
över hela landet spridda befästa borgar kunde de feodala herrarna trotsa
sina länsherrar och förtrycka den omgivande bygden. Därtill kom verkan av
svåra missväxter, som t. ex. under tiden 970—1040 orsakade 48 nödår.
Följden visade sig genom öde fält och övergivna byar.

Under ll:e århundradet inträdde emellertid fredligare och mer stadgade
förhållanden. Konungens myndighet över länsherrarna ökades, och
feodalstaten sammansmälte allt mer till ett rike, ehuru dock dettas södra del förblev
mer fristående i såväl politiskt som kulturellt avseende. Den statliga enheten
och inre freden befordrades också genom korstågen i 12:e och 13:e
århundradena. Dessa befriade landet från ett stort antal av dess obändigaste 



feodalherrar och föranledde många av dem att avyttra eller förpanta sina
jordagods och sälja friheten åt sina trälar för att skaffa sig medel för sin
utrustning. Samtidigt vunno städerna genom friköpning från länsherrens välde
större rättigheter, och deras borgare bildade småningom ett privilegierat tredje
stånd, som blev en härd för strävandena till frihetsidéernas utveckling och
förverkligande.

Kyrkan, vars inflytande i staten växte, verkade också för fredliga
förhållanden genom de »gudsfreder», som från 900-talet upprepade gånger
påbjö-dos, liksom för trälars frigivning och friköpning. Konung <sp>Ludvig VI</sp>
utfärdade själv i stor utsträckning frihetsbrev för sina trälar och tryggade dylika
brevs giltighet genom att giva dem kunglig stadfästelse.

Landets förvaltnings- och rättsväsende fingo fastare former särdeles
under <sp>Filip II August</sp> (1180—1223) och <sp>Ludvig IX</sp>, den helige
(1226—1270). De gamla frankiska lagarna och kapitularierna, som kommit ur
bruk, ersattes av landskaps och städers rättssedvänjor (coutumes), vilka
jämte senare förordningar samlades under <sp>Ludvig IX</sp> till en lagsamling
(»etablissements S:t Louis»), vilken stod i nära överensstämmelse med den
romerska rätten.

Den ökade rättssäkerheten kom även bönderna till godo, och i samband
därmed ökades deras inflytande. De fingo rätt att själva välja byns
tjänstemän och att bilda jurydomstolar, varigenom de vunno delaktighet i den förut
länsherren tillkommande rättsskipningen. Med konungens gillande bildade
de efter exemplet av de i städerna förekommande gillena sammanslutningar
till inbördes skydd mot jordherrarna, vilket bidrog till att minska dessas
godtycklighet gent emot sina underhavande och det förekom även, att dessa
beviljade lantkommuner frihetsbrev (charte). Tack vare dessa gynnsamma
förhållanden blevo de 12:e och 13:e århundradena en avgjord framgångstid
för jordbruket. Landets välmåga steg, och den odlade jordvidden ökades
särdeles i landets södra och västra delar genom omfattande torrläggnings- och
bevattningsföretag, till stor del utförda genom sammanslutningar av bönder.

Med det 14:e århundradet inträdde åter en period av svårt ekonomiskt
förfall, som fortsatte till nära medeltidens slut. Landets tillgångar utsögos
genom tryckande skatter för ett slösaktigt hov samt för de med korta
mellantider fortgående krigen mot England och inrikes strider mellan konungen
och upproriska partier. Därtill kom den förhärjande »svarta döden»
(1347—49) och svåra missväxter. De outhärdliga förhållandena framkallade år
1358 en resning av bönderna i norra Frankrike mot adeln. Upproret,
vanligen kallat la jacquerie (av bondens vedernamn Jacques Bonhomme),
ned-slogs blodigt och medförde blott ökat förtryck för bönderna.

Under <sp>Carl V</sp>:s, den vises, regering (1364—1380) inträdde väl åter bättre
förhållanden, och han förbättrade böndernas ställning genom att inskränka
jordherrarnas rätt att öka sina underhavandes avgifter och skyldigheter och
genom att stävja det tilltagande oskicket att pålägga väg- och broavgifter,
vilkas belopp gjordes beroende av beslut av ortens notabier.

Efter hans död vidtog åter den inre splittringen och kriget mot England,
varunder landet förhärjades. Denna tid medförde dock två för bönderna 
viktiga reformer. Den ena var, att bönderna fingo rätt att sända ombud till
de ständermöten, som höllos i olika orter, varigenom det blev vanligt att
bondeståndet blev representerat vid avhandlandet av rikets angelägenheter.
År 1484 fick det för första gången sända ombud till de allmänna riksmötena
(États généraux). Den andra för lantbefolkningen viktiga förändringen var
beviljandet år 1439 av en ständig statsskatt (taille) för avlönande av en
stående här, varigenom landet befriades från de odisciplinerade trupper, som
så länge utgjort en landsplåga, och folket från utskrivningar till krigstjänst,
vilken under den gångna tiden varit högeligen betungande.

Slutet av medeltiden blev gynnsammare för de jordbrukande klasserna
genom att konung <sp>Ludvig</sp> XI (1461—1483) slutligt krossade länsadelns
makt och införde reformer syftande till rättslig likställighet mellan adliga och
oadlige jordägare. Med utpräglat sinne för det ekonomiskt nyttiga
befordrade han nyodlingen, vilken under hans tid fick en stor omfattning. Under
honom och hans efterträdare förbättrades förvaltningen och rättsväsendet,
framför allt genom att en ny insamling och granskning av de särskilda
orternas rättssedvänjor vidtogs (jfr sid. 136), vilket i början av 1500-talet ledde
till fastställandet av ett 50-tal dylika coutumes, varigenom rättsförhållandet
mellan godsherrar och godsbönder ordnades, de senares skyldigheter samt
åtskilliga godsherrarnas monopol <i>(»banalités»),</i> såsom kvarn- och <footnote>Rättelse i Boken: raden före och efter denna fotnot har bytt plats.</footnote>
bagerimonopolen samt väg- och bropenningar <i>(péages),</i> avskaffades i den mån de
ej voro rättsligt grundade och de återstående péages medgåvos som vederlag
för underhållsskyldighet. Länsgodsen (<i>fiefs)</i> blevo härigenom förvandlade
till enskildes jordegendomar <i>(patrimoines).</i><footnote><sp>Mauguin</sp> I, s. 94.</footnote>

JORDBESITTNING och SAMHÄLLSKLASSER. Det under den
karolingiska tiden utbildade länsväsendet utvecklades i Frankrike vidare i samband
med riddareväsendets blomstring. Så gott som all jord, särdeles i
rikets norra del hade indragits under länsväsendet, för vilket förhållande
satsen: »nulle terre sans seigneur» blev ett uttryck. Endast i Auvergne var
flertalet av jordens brukare självägande bönder. Vart och ett av de otaliga
länen behandlades av jordherren som en ekonomisk enhet, vars förvaltning
gick ut på att uttaga största möjliga avkastning åt jordherren och på samma
gång trygga områdets tillgång på förnödenheter. I detta syfte fastställde
länsherren taxor å varor och arbete, sökte att tvinga handeln med
lantmannavaror till vissa marknader, där avgifter å omsättningen upptogs, samt att
hindra utförseln av livsförnödenheter till andra länsområden.

Som redan framhållits, lyckades det konungamakten att sammansmälta
dessa många småvälden till ett rike, men de grundsatser som gjorts
gällande i länsherrarnas inskränkta lokalekonomiska politik blevo i stället
tillämpade vid rikspolitiken. Sålunda utfärdade <sp>Filip den sköne</sp>
(1285—1314) förbud mot landsköp (d. v. s. förbud mot handel utanför städerna),
påbjöd maximipris å varor och dagsverken samt ålade alla arbetare tjänst
hos godsherren, och likaså fastställde <sp>Filip VI</sp> år 1348 på grund av den
genom pesten framkallade bristen på arbetare en för hela riket gällande 
arbetslönetaxa. Förbud mot utförsel av lantmannaprodukter ur riket var
också alltjämt gällande. Det betryck, vari bönderna råkat under
godsherrarna, lindrades dock i åtskilliga avseenden. Så är redan omtalat, hurusom de
senares handhavande av rättskipningen inskränktes (sid. 136), deras
fordringar på avgifter och arbete av de underhavande inskränktes till vad som
grundade sig på laglig rätt och de till lag upphöjda coutumes samt
rätten till väg- och broavgifter förbands med skyldigheten att underhålla dessa
samfärdsmedel. Likaså reglerades i flera avseenden betesrätten <i>(vaine
pâture),</i> vilken var en förutsättning för såväl böndernas som i synnerhet
husmäns möjlighet att hålla kreatur. Sålunda förordnade konung <sp>Filip III</sp>
angående betesrätt på inägor, att varje kommun skulle äga att bestämma
dag för dennas början och slut. Allmänningsbetet hade kommit att anses
som en länsherrens tillhörighet och dess begagnande vara ett av honom gjort
medgivande. Då länsherrarnas rättigheter i andra avseenden inskränktes,
visade sig en benägenhet att ej vidare lämna detta medgivande. De härigenom
framkallade stridigheterna undanröjdes genom en förordning av <sp>Ludvig
XI</sp>, att betesmarkerna skulle skiftas mellan godsägaren och bönderna, så att
vardera parten fick sina skilda områden till fritt begagnande, — en
bestämmelse som anses hava bidragit att framkalla den omfattande nyodling, som
ägde rum från denna tid.

Det vanliga var liksom under den karolingiska tiden, att jordherren hade
endast en mindre sätesgård <i>(indominicatiim)</i> under eget bruk, under det att
övriga gårdar av hans ägovälde voro upplåtna till brukare. I spetsen för
godsförvaltningen stod en <i>maire</i> (major), vilken ofta innehade huvudgården
som tjänsteboställe. Vid hans sida stod i allmänhet under periodens senare
del en av godsherren bland bönderna vald nämnd, vilken tillsammans med
nämnden blev godsets, kommunens, domstol och administrativa myndighet.<footnote><sp>I. Frost</sp>. Agrarverfassung und Landwirtschaft in Belgien. Berlin 1909.</footnote>

En form för upplåtelse var <i>förläning</i> (fief). Denna innebar i allmänhet
huvudsakligen skyldighet för vasallen att utgöra viss tjänsteplikt men ej
någon avsevärd avgäld. Förläningarna hade i regel blivit ärftliga, och länet
betraktades som brukarens egendom, vilken han också ägde rätt att avyttra,
varvid han hade att erlägga en rekognitionsavgift. År 1275 sanktionerades
det redan förekommande överlåtandet av länsgods till oadliga, varvid med
innhavet därav skulle följa skyldigheten att till länsherren erlägga en
fastställt avgift, <i>franc-fief.</i>

Även förekom, att en länsherre medgav allmän rätt åt en vasall att avyttra
läns-egendom mot viss avgift för varje följande överlåtelse, vilket sedan
förblev ett å egendomen vilande servitut.

Den mesta av godsens jord var upplåten åt brukare mot avgäld och
personliga tjänsteskyldigheter. Den skyldighet, att till godsherren avgiva vissa
naturaprodukter, vilka tidigare utgjorde den huvudsakliga avgälden, såsom
spannmål, ost, smör, ägg, slakt, lin, vävnader m. m., utbyttes allt mer mot
endast kontant avgäld, vilket betingades därav, att sätesgårdens jordbruk
förbättrades, så att det kunde lämna allt för jordherrens hushåll behövligt,
särdeles då han vistades en stor del av året vid hovet. Småningom ersattes
även arbetet hos jordherren mot kontanta penningar. Redan på 1300-talet
voro arrenden med endast penningeavgäld de vanligaste och vid slutet av
medeltiden var dagsverksplikten så gott som avskaffad.<footnote><sp>Réville</sp>, s. 25.</footnote>

<i>Precarie-upplåtelse,</i> vilken blivit vanlig under karolin gertiden (sid. 121),
kom allt mer ur bruk. Dylika upplåtelser, som ursprungligen voro på
livstid, förnyades vanligen vart 5:e år, men redan på ll:e århundradet ersattes
de i synnerhet i rikets mellersta delar av <i>manus-firma,</i> en upplåtelse för
flera, vanligen 3 släktled. Upplåtelsen kunde överlåtas, men varje
nytillträdande brukare skulle föreställas för jordherren. Årlig avgäld skulle erläggas
och därjämte vanligen en städja av nytillträdande. Manus-firma-upplåtelsen
kunde gälla större'egendomar och innehades ofta av personer av högre stånd.
De blevo ofta i själva verket ärftliga arrenden.

<i>Hospitium</i> betecknades upplåtelser, som gjorts av odlingslägenheter,
vanligen i skogstrakt för odling och efterföljande brukning under vissa
frihetsår. Som namnet antyder skedde dylika upplåtelser ursprungligen som
tillfällig arbetsplats för odlare från annan trakt, varvid odlaren, »hospes», ofta
efter frihetsårens slut åter lämnade jorden. Då det var ont om arbetare, blev
det vanligt, att jordägaren sökte förmå arvingar till dylik lägenhet att genom
kontrakt binda sig att kvarstanna, och dessutom plägade jordägarna förbinda
sig att ej mottaga en hospes från annat gods.

<i>Delbruk</i> förekom mest i södra Frankrike, dels i den gamla formen,
kallad <i>champart (campipars, agrarium, terrarium),</i> då brukaren i ersättning
för ägarens jord och inventarium lämnade denne viss del, oftast hälften men
t. o. m. blott <sup>1</sup>/<sub>10</sub> av jordens avkastning, dels i nyare form, <i>complant,</i> som
mest förekom i Sydfrankrikes vinodlande trakter, och som- bestod däri, att
avkastningen av en vingård, som av delbrukaren planterats delades mellan
honom och markägaren, varjämte den förre var skyldig att åt den senare
hembjuda även sin del av årets skörd.

BEBYGGELSENS<footnote><sp>Lamprecht</sp> I, s. 30.</footnote> anordning var i överensstämmelse med vad
förhållandet varit under det frankiska rikets tid i ensamgårdar i alp- och
Juraområdet samt i södra och västra Frankrike, men eljes i byar (jfr s. 122),
oberoende av de ändrade jordbesittningsförhållandena. Byarnas storlek växlade
mycket, från några få, ända upp till ett 50-tal gårdar.

Byn sammanföll oftast med den kyrkliga kommunen. Medelpunkten i byn
utgjordes i sådant fall av kyrkan och bredvid densamma prästgården. Utefter
bygatan och floden om sådan fanns, lågo de särskilda gårdarna i rad samt
bysmedjan och kvarnen och i byns utkant jordherrens borg, vanligen, om
terrängen gav möjlighet därtill, på upphöjd mark och omgiven av en
vallgrav.

Husen voro i södra liksom vanligast även i norra Frankrike murade, men
eljes i allmänhet uppförda av stolpvirke eller flätverk tätade med påklenad
lera, täckta med halm eller i skogstrakter med trä och i bergstrakter med
skiffer. De voro överallt små enfamiljshus. I norra Frankrike voro de dock
vanligen sammanbyggda utefter bygatan samt innehöllo  1—2 boningsrum
på ena sidan om ingången samt loge och ställar på den andra. Eljes var det
vanliga, att husen innehöllo blott 1 rum med härden mitt på golvet eller en
ugn med rökfångare (således rökstugor eller rökugnstugor). I taket fanns ett
hål för att släppa ut röken, och fönster saknades eller ersattes av en eller
ett par gluggar, som kunde slutas med en trälucka eller i bästa fall med en
i en ram spänd djurblåsa.

Jordherrens borg var vanligen tornformig med ett mottagningsrum på
nedre botten och en övre våning, innehållande ett sovrum för hela familjen.<footnote><sp>Réville</sp>, s. 3.</footnote>

Tomterna, som voro fullt skiftade till enskild egendom, voro ofta omgivna
av en trädgård. Även åker och äng voro i regel skiftade till enskild egendom
men ingingo i byområdena i samfälligheternas gemensamma inägor i vilka
de enskilda gårdarna hade sina tegar. Skogen hade i de södra och sydöstra
delarna, där västgöternas och burgundernas lagar gällt, till större delen
skiftats mellan delägarna i samfälligheten, men där den var oskiftad, ansågs den
här som annorstädes enligt den feodala uppfattningen tillhöra jordherren,
under det att bönderna ansågos hava blott nyttjanderätt, för vilken
ersättning utkrävdes av dem. Detsamma gällde i stor utsträckning
samfällighetens betesmark  (jfr sid. 138).

I den norra rikshalvan bibehölls den gamla indelningen av byns mark i
hemman (mansus) med åkern i 3 skiften och delägarnas tegar i dessa, i det
stora hela oförändrad. Dock hade de särskilda gårdarnas ursprungligen lika
storlek rubbats dels genom hemmans sammanslagning eller styckning, dels
genom nyodlingar på utmarken, vilka varje delägare ägde göra och som,
sedan de uppmätts och hägnats, blevo enskild egendom (<i>novale, clausum,
quœsitum);</i> dylika nyodlingar fingo brukas oberoende av hemmans- och
skiftesindelningen i byn och fingo avsöndras från ägarens hemman i byn.

I den södra riksdelen hade däremot den gamla hemmansindelningen
fullständigare försvunnit, och där beteckningen mansus förekom, var den blott
en beteckning för jordegendom eller gård, och därjämte användes i olika
landsdelar andra beteckningar för sådana.<footnote><sp>Lamprecht</sp>, s. 38.</footnote> Sålunda kallades i sydvästra
Frankrike mellan Loire och Dordogne vissa nybyggen <i>bordaria,</i> namnet
härlett därav att de vanligen lågo i kanten av byns tomtområde. De voro
upptagna på hemmanets enskilda område, därför vanligen mindre än
moderhemmanet och antingen förenade med detta eller utbrutna till särskilda
jordbruk, som ofta voro utlämnade till hälftenbruk. Casale eller condamina
kallades i sydöstra Frankrike liknande husmansbruk, som med inventarier
voro upplåtna åt hälftenbrukare.

Mera fristående från moderhemmanet voro de gårdar, i övre Rhöne-dalen
kallade <i>curtili</i> och i den nedre <i>cabanariœ,</i> vilka omtalas först i ll:e
århundradet. De bestodo av vingårdar, fruktträdgårdar och pilodlingar (till
vinrankstöd) och voro upptagna på byns utmark. De voro ursprungligen
mindre än nyodiarens hemman i bymarken men en del av dettas byjord
kunde, där det medförde bekvämare brukning, ha lagts till den nya
lägenheten, så att den blev större än modergården och hade dessutom större
värde, genom att den icke var bunden av bytvånget. De kunde bibehållas som
utgårdar till hemmanet eller frånskiljas som särskild egendom. Skillnaden
mellan ett egentligt byhemman och curtili eller cabanariæ utplånades därför,
och curtilus blev den rådande lantgårdsformen i Lyon- och Vienne-nejden
och vanlig även i Saône-dalen.

I Auvergne omtalas <i>appendariœ,</i> upptagna på utmarken, mer avlägset
från inägorna. Även dessa kunde behållas som utgårdar eller avsöndras till
särskilda egendomar.

Även helt ny bygd uppstod stundom genom kolonisation ute i skogen.
Dylika företag, igångsatta på kyrkligt initiativ, uppgivas hava skett så, att
en kyrka byggdes ute i skogen, kring denna slogo sig enskilda familjer ned,
gård uppstod vid gård, åkrar odlades och gemensam betesmark röjdes samt
väg upptogs till den nyanlagda byn.

En från det vanliga avvikande samhälls- och jordbesittningsform
förekom, efter vad av »upplysningstidevarvets» (den senare delen av 1700-talet)
författare<footnote>Exempelvis <sp>Voltaire</sp> i Dictionnaire philosophique, art. Economie domestique</footnote> påvisade, i vissa trakter av Auvergne, nämligen små kommunistiska
släktsamhällen, vilka gemensamt ägde och brukade samhällets jord och
delade dess avkastning mellan dess medlemmar.

Sålunda uppkom en blandning av större och mindre lantegendomar av
växlande ursprung. I det stora hela förhärskade de medelstora gårdarna och
därmed ett relativt välstånd ännu under 11:e till 13:e århundradena, men
den naturliga folkökningen, för vilken föga ny plats kunde beredas genom
kolonisationsföretag, ledde till en fortgående styckning av jordegendomen,
varigenom bondeklassens ekonomiska ställning allt mer försämrades.

LIVEGENSKAP. Skillnaden mellan frie och ofrie underhavande under
jordherrarna utplånades allt mera. <sp>Ludvig X</sp> proklamerade år 1315, att i
Frankrike (»de fries rike») borde varje människa vara fri; på kronogodsen
skulle varje ofri därför ha rätt att mot avgift till staten bliva fri person, men
denna förordning hade ringa verkan, emedan de ofrie i regel saknade medel
till friköpning. I och med att uppfattningen blev gällande, att den ofrie
var bunden vid egendomen, följde emellertid trygghet för honom, att ej kunna
skiljas från den egendom han brukade och att få åtnjuta frukterna av sitt
arbete på jordens förbättring. Den ofries rätt att förvärva, besitta och förfoga
över egendom blev också allmänt erkänd, men han ägde icke rätt att
avhända sig denna utom husbondens ägovälde, och denne ägde förköpsrätt
därtill vid ifrågakommande avyttring. Den ofries egendom, vartill
husbonden ursprungligen hade arvsrätt, övergick enligt sedvanerätt till den- förres
arvingar, vilka hade att därför erlägga en ringa rekognitionsavgift till
husbonden. Den ofrie fick i regel samma förfoganderätt som en fri brukare
till den jord han brukade, och ingen skillnad plägade göras mellan dem i
avseende på den avgäld, de hade att erlägga.<footnote><sp>Lamprecht</sp>, s. 87.</footnote>

Bland de ofrie omtalas <i>coliberti</i> eller <i>liberi in servitio</i> som en högre
ansedd klass. Dessa voro livegne, som den förre ägaren skänkt till en kyrka
eller ett kloster på det villkor, att han kvarstod i sin herres tjänst men var
kyrkans eller klostrets egendom.<footnote><sp>Lamprecht</sp>, s. 151.</footnote>

ÅKERBRUKET. Treskiftesbruket förhärskade på slättlandet, särdeles i
den norra delen av riket, under det att i södern, där vin- och olivodlingen
allt mer blev jordbrukets huvudsak, brukningssättet av åkern var mindre
regelbundet och vanligen fritt från bestämd växtföljd.

I den norra delen av riket användes den grova kärrplogen, <i>charrue</i> (sid.
130), vanligen dragen av 8 oxar, varför flera smågårdar förenade sig om en
plog, där ej bearbetningen skedde för hand med hacka. I de sydligare
landsdelarna var detta senare det förhärskande, och i övrigt brukades där det
gamla årdret, <i>araire,</i> med vågrät sula. Harvar omtalas föga.

<i>Gödslingen</i> synes i allmänhet varit försummad. Undantag i detta
avseende gjorde dock de norra landskapen. I arrendekontrakt i Normandie plägade
intagas skyldighet för brukaren att gödsla och märgla.<footnote><sp>Réville</sp>, s. 8.</footnote> Största vikt fästes
vid fårens spillning. »Fåren hållas för gödslingen, nötkreaturen för
plöjningen», heter det i ett medeltida klosterarkiv.<footnote><sp>Lamprecht</sp>, s. 21.</footnote>

<i>Svedjebruk,</i> varom bestämmelser förekommit redan i de gamla lagarna,
fortsattes, i större omfattning företrädesvis i bergiga trakter, där en
fullständig uppodling till åker mötte större svårigheter (jfr sid. 129). I gamla
ägoförteckningar upptagas talrika svedjeland <i>(exartum, exarteria),</i> men
därmed torde ha avsetts ej blott svedjeland med periodiskt svedje- och
skott-skogsbruk <i>(silvœ exartœ eller recrebitœ)</i> utan även varaktiga åkrar, som
upptagits genom bränning.

De vanliga åkergrödorna voro desamma som under det frankiska rikets
tid (sid. 130), nämligen vete, råg, korn, havre, blandsäd, hirs, lin, hampa,
rovor, kål, röd- och vitlök samt åkerbönor. Mot slutet av medeltiden omtalas
även bovete.

TRÄDGÅRDSODLING vann alltjämt ökad spridning, och klostren i hela
landet verkade som centralhärdar för densamma. Man skilde mellan
grönsaksträdgård <i>(hortus, clausus)</i> och fruktträdgård <i>(gardignus, pomerium,
vircarium).</i> Dessutom omtalas viridarium, vars särskilda betydelse är oviss.
Största omfattning hade trädgårdsodlingen i södern; i de norra delarna
odlades mycket äpplen för beredning av cider, vilken dryck under 14:e
århundradet här blev allt allmännare använd i stället för vin.<footnote><sp>Réville</sp>, s. 15.</footnote>

<i>Vinodlingen</i> tog under början av medeltiden stort uppsving i södra delarna
av landet och spred sig senare ända upp i Bretagne, Normandie och Artois,
där den dock hade en svår medtävlare i fruktodling. Det var ock vanligt,
särskilt i de sydöstra landsdelarna, att vin- och fruktodling förekommo sida
vid sida, vardera på den jord som passade för densamma. Vid sidan om
vingårdarna hade man pilplanteringar <i>(saliceta),</i> för att skaffa stödkäppar,
där sådana ej stodo att få från närliggande skog. Pilplanteringarna användes
även till bete.


HUSDJURSSKÖTSELN stod högst till omfattning liksom till avkastning
i rikets nordvästra delar, på vilkas vidsträckta betesmarker en omfattande
uppfödning bedrevs av hästar, nötkreatur och i synnerhet av får. Svin höllos
i största antal i de skogrika trakterna för ollonbetets skull. Som dragdjur
användes huvudsakligen oxar, som riddjur hästar och i de södra landsdelarna
mulor samt som lastdjur åsnor.

Djuren föddes väl fortfarande mest på bete så länge årstiden det medgav,
och fingo vanligen beta även på ängen på våren samt efter höbärgningen,
under det att det å andra sidan betesmarkernas gräsväxt delvis skördades
till hö. I den mån betesmarkerna således övergingo till ängar, blev vanligt
att sommarstallfodra storboskapen, vilket redan i ll:e århundradet skall
hava nått en betydlig omfattning. Det var redan då vanligt att räkna med
ett visst förhållande mellan åker och äng.<footnote><sp>Lamprecht</sp>, s. 17.</footnote>

<i>Häst- och nötkreatursaveln</i> synas hava stått högst i Normandiet. Dess
hästslag stod i högt anseende och redan på 1300- och 1400-talen omtalas dess
korsning med arabiska hästar.

<i>Fårskötseln</i> utgjorde husdjursskötselns huvudsak i södra Frankrike, där
stora fårhjordar för sommaren drevos upp till alpbetena och under vintern
höllos hemma i det lägre landet. Aveln torde dock hava stått högre i norra
Frankrike, där den uppblomstrande flamska vävnadsindustrien var en god
avnämare av ullen. För ullens förbättring infördes hit engelska och spanska
avelsfår under 1300- och 1400-talen.<footnote><sp>Reville</sp>, s. 13.</footnote> I dessa landsdelar hade fårmjölken
stor betydelse för ostberedning, under det att köttet var huvudsaken i södra
Frankrike. Över allt tillmättes fårskötseln stor betydelse för fältens gödsling
genom de betande djurens spillning.

Svåra härjningar av <i>kreatursfarsoter</i> omtalas. Särskilt skall år 1384 massor
av kreatur hava gått förlorade. Djurläkekonsten utövades mest av hovslagare
och bestod mest i bränning, åderlåtning och allehanda vidskepliga kurer.<footnote><sp>Reville</sp>, s. 14.</footnote>

<i>Biskötseln</i> bedrevs i stor omfattning i hela riket.

<i>Silkesodling</i> började vid slutet av medeltiden vinna insteg i Frankrike,
väsentligen till följd av det intresse, som konungarna <sp>Ludvig XI</sp> och
<sp>Carl VIII</sp> ägnade densamma. Mullbärsträd började i stor omfattning
odlas i Touraine och här blev en medelpunkt för silkesindustrien.

SKOGEN som tidigare täckt större delen av landet, hade redan under
det frankiska väldet starkt medtagits. I landets sydöstra delar hade urskogen
till stor del fått vika för odlingen och ersatts av kulturskogar av kastanje-,
valnöt- och olivträd. I nordost omtalas Ar denner na ännu i ll:e
århundradet som täckta av täta skogar; och i Isle de France funnos stora kronan
tillhöriga barrskogar. I dessa delar av riket var ekskogen högst skattad.
Jämte högskogsbruk <i>(saltus, futaie)</i> omtalas även lågskogsbruk <i>(boscus,
nemus, broilus, taillis)</i> för avverkning till bränsle och barkskörd.

<i>Allmänningsskogarna</i> hade tidigt börjat skiftas men feodalismens
utveckling förde med sig, att länsherrarna gjorde anspråk på äganderätten
till dem.  Enligt folkets rättsuppfattning var  dock  skogen alltjämt allmän
egendom så till vida, att bönderna ansågo sig ha rätt till virkesfångst och
bete i godsets skog, en rätt som dock allt mer inskränktes och medgavs blott
mot vederlag till godsherren. Vanligen medgavs blott att taga virke till hus-
och kvarnbyggnad samt till bränsle endast torrskog, grenar och undervaxt
<i>(»nemus mortuum»).</i> Från avverkning voro i regel bärande träd (ollonskog
och rönn) undantagna för deras värde för betesdjur och villebrådet.<footnote><sp>Lamprecht</sp>, s. 13.</footnote>
Likaså voro tall och gran mångenstädes fridlysta, antagligen för
tjärbränningens skull.

Rätten till skogsbete, vilket användes huvudsakligen för småboskap,
särdeles för svin, var vanligen begränsad till visst antal betesdjur eller så att
avgiften till länsherren för densamma utgick i förhållande till antalet djur,
t. ex. vart tionde svin. Denna avgift, vilken liksom skogsbetet betecknades
med <i>pasnagium,</i> kunde också utgå i vissa varuslag eller i penningar.

JAKTEN, vilken tillkom jordägaren på hans mark och således bydelägaren
i byns skog, kom även den att betraktas som länsherrens privilegium.
Särdeles gällde detta de ädlare jaktsätten samt jakten på högvilt (hjortdjur,
björn, uv, vildsvin m. fl.). Det blev allt vanligare att omvårdnaden om
jakten gick före jordbrukets intressen, i det att nyodling förbjöds å skogar, att
sådana inhägnades och fridlystes som jaktparker, arronderades med odlad
jord tillhörande byar, att bönderna förbjödos att skydda sina fält mot
villebrådet o. s. v.

Med jakträtten följde ock rätten till de vilda bisamhällena och deras
honung.

Mot detta för jordbruket menliga privilegium å jakträtten på bondjord
uppstod under det 13:e århundradet en stark allmänmening, som förmådde
åtskilliga godsherrar att avstå därifrån i förhoppning att få ökade inkomster
genom nyodlingar å skogen eller mot särskild avgift av sina bönder. Även
utfärdades förordningar om inskränkning i jaktprivilegiet. Sålunda förbjöds
år 1350 och 1356 att inrätta nya jaktbann-områden och att återupprätta
sådana, som redan uppgivits, och begränsades jakträtten å bondjorden till den
tid, då fälten voro fria från gröda. År 1396 erhöllo bönderna rätt att hålla
hund.<footnote><sp>Mauguin</sp> I.</footnote>

FISKERÄTTEN, som tillhörde jordägaren och icke var förbehållen de
förnäma utan mest idkades av det lägre folket, blev också föremål för
inskränkningar. Upplåtelse av fiskerätt var ofta inskränkt till vissa årstider eller
veckodagar, vissa områden, fiskesätt eller fiskarter. Även förekom fiskerätt
oberoende av strandäganderätt, likasom den kunde vara inskränkt genom
servitut till annans förmån. Särskilt förmånligt var fisket i uppdämningar
för slussar, kvarnar eller andra vattenverk, men man anlade också särskilda
dammar eller gravar för fiske och för den fångade fiskens förvaring liksom
för fiskodling.

</chapter>

<chapter name="Tyskland">
<h1>TYSKLAND.</h1>

<table>
<td c><i>Litteratur.</i>
<td><sp>Balcke, Th.</sp> Bilder aus der Geschichte der deutschen Landwirtschaft.
Berlin 1876.
<td><sp>von der Goltz, Th.</sp> Geschichte der deutschen Landwirtschaft. Stuttgart
und Berlin 1902.
<td><sp>Langethal, Chr. Ed.</sp> Geschichte der teutschen Landwirthschaft. Jena
1847—1856.
<td><sp>Meitzen, Aug.</sp> Siedelung und Agrarwesen der Westgermanen und Ostgermanen, der Kelten, Römer, Finnen und Slaven. Bd I—III mit Atlas. Berlin 1895.
<td><sp>Schwappach, Adam</sp>. Handbuch der Först- und Jagdgeschichte. Berlin
1886.
</table>

<b>S</b>önderfallandet av det karolingiska riket blev i den tyska riksdelen än
grundligare än i den franska, i det att sammanhållningen mellan de
många länsherrar, som innehade överherrskapet över landets jord, var
ytterst ringa, utan dessa blevo mer eller mindre självständiga landsherrar,
över vilka kejsaren ofta utövade blott ett nominellt välde. I saknad av er.
återhållande central riksmyndighet blev länsadelns makt och godtycke gent
emot dess underlydande allt mer otyglad.

Den under det frankiska rikets tid uppkomna ståndsskillnaden mellan en
härskande klass av jordherrar och deras tjänstemän å ena sidan och en av
hel- och halvfrie samt trälar sammansmält bondeklass å den andra blev allt
mer genomgående.

Från de befästa borgar, som uppväxte i alla delar av riket, behärskade
furstar och riddare den kringliggande bygden, som förhärjades vid strider
mellan borgherrarna och utplundrades av rovriddare. Även de besättningar,
som kejsar <sp>Henrik I</sp> inlade i gränsfästen till försvar mot grannfolkens
härjningar, blevo en tunga för traktens jordbruk, i det att detta fick lämna
<sup>1</sup>/<sub>3</sub> av jordens avkastning till deras underhåll.<footnote><sp>Lengerckes</sp> Convers Lex. Art. Geschichte d. deutsch. Landwirtschaft.</footnote>

Med furstar och adel tävlade kyrkan i makt och jordinnehav. Kyrkans och
klostrens jordbesittningar ökades alltjämt genom köp, fromma gåvor och
testamenten och genom att jordägare, för att vinna skydd mot våld och
statstjänstemäns godtycke, med sin jord blevo deras skattskyldiga underlydande.
De utövade en lika vidsträckt makt som adeln över sina egna och
underlydande besittningar, även om denna utövades med större mildhet och min
dre godtycke. Dessutom ägnade de andliga långt större intresse än de
världsliga jordherrarna åt jordbrukets framsteg, och särskilt blevo klostren här
liksom i andra länder härdar för lantbrukets höjande. För Tyskland fick
särskilt cistersienserorden (sid. 106) stor betydelse i detta avseende.
Urbarier (sid. 122) över förvaltningen av klostrens jordegendomar och dem
åliggande arbets- och skattskyldighet lämna viktiga bidrag till kännedomen om
den tidens lanthushållning. Det blev också vanligt, att världsliga jordherrar


tillkallade andliga för att efter klostergårdarnas exempel ordna deras
godsförvaltning.

Även städernas borgerskaps tillväxt i makt och rikedom hade ett
betydligt inflytande på lantbrukets utveckling. Städerna blevo inom sina
murar och befästningar ett stöd och en tillflyktsort för den omgivande
traktens lantbefolkning. »Städernas luft frigör», blev en rättsregel, enligt vilken
deras innevånare oavsett sin härkomst blevo frie, och med stöd härav drogos
ofrie lantbor till städerna till förfång för godsherrarna.

Vid sidan om handel och hantverk idkade flertalet av städernas borgare
även lantbruk, och städerna själva förvärvade jordegendom, som brukades av
bönder eller t. o. m. riddare som län mot jordränta och andra skyldigheter.
Med stadsbefolkningens tillväxt och stigande välmåga blevo städerna också
allt bättre avsättningsorter för den omgivande traktens lantbruksprodukter,
en fördel som dock motvägdes av tvånget att endast i staden avsätta dessa.
Härigenom och genom den rika tillgången på gödsel framkallades i städernas
närhet ett intensivare och mångsidigare lantbruk. Den ensidiga sädesodlingen
ersattes med ett blandat jordbruk med odling även av handels-, fabriks- och
trädgårdsväxter, såsom humle, krydd- och färgväxter och grönsaker samt
fröodling. Särskilt blev Thiiringen centrum för odlingen av och handeln med
färgväxter.

Denna utveckling av adelns, kyrkans och städernas växande makt samt
böndernas nedsjunkande i beroende, fattigdom och okunnighet fortskred
olika hastigt och långt i olika landsdelar. I Thiiringen och Schwaben blevo
bönderna redan tidigt undertryckta av den talrika adeln och ridderskapet.
I de vendiska länderna i rikets nordöstra delar, vilkas erövring fullbordades
under medeltiden, var jorden redan tidigare delad i gods med underlydande
livegne brukare, och här blev förhållandet oförändrat, när jordbesittningar
efter erövringen utdelades åt tyska vasaller. Däremot innehades den mesta
jorden i det gammalfrankiska området kring nedre Rhen ännu på 1300-talet
av frie bönder. Liknande var förhållandet i sachsarnas och frisernas
områden i norra Tyskland samt i de schweiziska, tyrolska, steyerska och
kärnt-niska alpländerna, över allt strävade emellertid furstarna och adeln att lägga
de »riksomedelbara» bönderna under sitt överherrskap. Historien om det
schweiziska edsförbundets uppkomst är ett exempel härpå och på böndernas
strävan att bevara sitt oberoende.

Under 14:e och 15:e århundradena ökades böndernas betryck allt mera,
och då jordherrarna förbjödo den delning av bondgårdarna, som fortgick
för att bereda den ökade lantbefolkningen tillgång till jord för odling,
skapades ett proletariat av jordlös men fortfarande underlydande allmoge.
Därjämte blev det vanligt, att jordherren sålde sin rätt till ränta av bönderna,
varigenom dessa blevo skattskyldiga under enskilda kapitalister.

Tidvis ljusnade dock utsikterna för bönderna. Sålunda medförde
korsfararnas behov av medel till sin och sina truppers utrustning ökat tillfälle
för deras livegne att köpa sig frihet och äganderätt till sin jord, liksom för
stadsborgare att köpa adelsgods, vartill kom den ökade fred och
rättssäkerhet för de försvarslösa bönderna, som blev en följd av en mängd oroligt
folks bortdragande i korstågen och av de av kyrkan påbjudna gudsfrederna
(jfr sid. 135).

Vidare lämnade den i samband med korstågen mot de hedniska
grannfolken i norr och öster igångsatta kolonisationen av dessas land (sid. 149)
talrika tyska bönder tillfälle att på gynnsamma villkor erhålla
jordegendom fri från feodala band.

Den genom folks deltagande i korstågen, utvandring till
kolonisationsområdena och den stora folkdöden omkring år 1350 framkallade bristen på
jordbruksarbetare tvang godsherrarna att söka att genom fördelaktigare
villkor hålla kvar sina brukare och draga till sig nya sådana för att besätta
lediga platser. Hoveritjänsten avlöstes allt mer allmänt av penningeavgäld,
och även huvudgårdarnas jordbruk utlämnades mot fast arrende. Sålunda
uppväxte ett stånd av frie bondearrendatorer.<footnote><sp>Hildebrand</sp>, <sp>Hjärne</sp>, <sp>Pflug-Hartung</sp>. Verldshistoria, s. 450.</footnote>

Ett tecken till förbättring av böndernas ställning framträdde redan under
13:e århundradet också däruti, att de under karolingertiden införda
bysynerna (<i>Dorfweisungen,</i> sid. 121) fingo en fastare rättslig form, i det att
protokoll (<i>Weistümer)</i> uppsattes över förhandlingarna med fastställande av
godsherrens och böndernas ömsesidiga rättigheter och skyldigheter, om
allmänningarnas brukning, vägbyggnad m. m.

Träldomen fortfor visserligen, men tidsandans utveckling till en med
kristendomen bättre överensstämmande uppfattning av människovärdet,
även påverkad genom den bland korsfararna rådande jämlikheten, verkade
till en förbättring av de livegnes ställning och beredde sinnena för
träldomens fullständiga avskaffande. I Sachsenspiegel, en i början av 1200-talet
författad framställning av den sachsiska rätten, och i den liknande, något
senare, sydtyska Schwabenspiegel uttalades, att ingen kan vara annans
egendom, och att det är mot Guds vilja att giva sig i annans våld. Frigivning blev
allt mera vanlig, och i de gammaltyska länderna var bondens personliga
frihet rättsligt erkänd före medeltidens slut och likaså hans ärftliga
besittningsrätt till sin jord.

I övrigt inträdde emellertid åter en försämring i böndernas ställning, sedan
korstågen och kolonisationsföretagen upphört. De från korstågen
återvändande riddarna hade i orienten fått en smak för lyx, som de även efter
hemkomsten sökte tillfredsställa, och med en hänsynslöshet, som kriget alstrat,
sökte många bland dem att av sina underhavande utkräva vad de ansågo sig
behöva för ett ståndsmässigt levnadssätt. För att öka godsens avkastning
sökte de allmänt att arrondera sina huvudgårdar genom nedläggande av
därtill lämpligt belägna bondgårdar. Denna utveckling av förhållandet mellan
godsherre och bönder fick rättsligt stöd genom de romerska rättsgrundsatser,
som under medeltiden infördes i lagstiftningen, där gamla germanska
rättsregler saknades eller ej fullt motsvarade de nya förhållandena. Härigenom
vanns väl större stadga i rättskipningen och säkerhet i väl dokumenterad
jordäganderätt, men de abstrakta romerska rättsreglerna voro obegripliga
för folket, och den romerska rättens stränga fordringar på skriftliga bevis
gjorde, att i brist på sådana mången gammal odaljord förklarades vara 
lantbogård och ärftliga län självständiga besittningar, liksom ock
underlydande bönder betraktades som livegne med samma rättslöshet som
romerska coloni. Den förmånligare ställning, som bönderna i vissa orter
bevarat, betraktades därför också som icke lagligt grundad, varför
jordherrarna ansågo berättigat att bringa alla bönder i lika strängt beroende.<footnote><sp>Balcke</sp> I, s. 214; <sp>Langethal</sp> III, s. 30.</footnote>

Det svåra betryck, som bönderna sålunda råkade i, framkallade under
1400-talet upprepade bondeuppror. Bönderna krävde lättnad i sina
ekonomiska skyldigheter, att återfå rätten till jakt och bete å allmänningsskogen
samt avskaffandet av livegenskapen. Rörelsen nedslogs här liksom liknande
rörelser i Frankrike (sid. 136) och England (sid. 168) och ledde till en
början till än hårdare förtryck.

Under dessa förhållanden förblevo bönderna i Tyskland, till skillnad mot
i Frankrike (sid. 137), utan allt politiskt inflytande. Då under medeltidens
senare del landsherrarna började hålla möten, senare regelbundet
återkommande under namn av lantdagar, voro endast adeln, kyrkan och städerna
representerade vid dessa.

Upplysningar angående jordbrukets angelägenheter under denna tid i
Tyskland finnes huvudsakligen i urbarier och rättsurkunder, särskilt de
nämnda Sachsen- och Schwabenspiegel, Egentliga lantbruksskrifter av
inhemska författare saknades alldeles, men <sp>Crescentii</sp> berömda verk
(sid. 110) utgavs på 13:e årh. i tysk översättning och åtnjöt även här stor
auktoritet.

JORDBESITTNING. Den gamla samfälligheten i jordbesittningen (sid.
124) bibehöll sig i stort sett oförändrad, dels byar med i tegblandning delade
inägor och allmänning av betesmark och skog, dels spridda ensamgårdar
med skilda inägor och gemensamhet i bete och skog, samt dels av
dessa Dorfschaften och Bauerschaften bildade större samfälligheter,
<i>Markgenossenschaften,</i> vilka till stor del uppkommit av de gamla häradena och
landskapen (Cent- och Gaugemeinde) och voro ägare av odelade skogar och
betesmarker. Huvudsakliga förändringen från förhållandena i det frankiska
riket var, att jordherrar fått allt större inflytande i dessa samfälligheter.
Många av dessa voro anlagda på en enskild ägares mark, och i dylika
<i>Hofmarkgenossenschaften</i> hade jordherren behållit äganderätten till skog och
bete, i vilka bönderna fingo blott inskränkt nyttjanderätt och denna oftast
mot av jordägaren bestämda avgifter och skyldigheter. Men även i fria
samfälligheter hade stormännen i stor utsträckning skaffat sig övervägande
inflytande, vanligen därigenom att de förvärvat äganderätten till gårdar inom
dessa, och genomdrevo ofta, att en del av den gemensamma marken avskildes
som deras enskilda andelar, liksom befattningen som föreståndare
<i>(Obermärker)</i> i samfälligheten småningom allt närmare blev en jordherrens
befogenhet under beteckningen <i>Holzgraf</i> eller <i>Waldgraf.</i> På detta sätt hade
de gamla demokratiska bondesamhällena allt mer ersatts av en samling
kyrko- och stormannagods med mer eller mindre beroende brukare, vilka
även då de hade äganderätt till sin jord, fått därtill hörande rättigheter starkt
inskränkta.


Delaktigheten och nyttjanderätten i den samfälliga egendomen, som redan
tidigt mångenstädes stod i förhållande till delägarens andel, helt, halvt eller
annan del av ett hemman, blev mer olika i mån av hemmanens delning, och
särskilt fingo de <i>kötter</i> (husmän), vilkas antal var i ständig tillväxt, blott
mycket inskränkta rättigheter till bränsle och bete.

Ett i viss mån nytt slag av samfälligheter voro de småbyar, <i>Weiler</i> (av
<i>villa?),</i> vilka uppkommo i de allemanniska bergstrakterna i Schwaben, däri
inbegripet det nuvarande Schweiz' tyska delar. De bestodo av några få
gårdar med inägor av om varandra blandade, men till de särskilda gårdarna
hörande åker- och ängsstycken och anses ha uppkommit av gamla
ensamgårdar (villæ), från vilka mark tid efter annan avskilts till nya gårdar.

Likaså voro de <i>Gehöferschaften,</i> som förekommo i bergstrakterna kring
Rhen och Mosel, nyare bildningar. De äro vid sidan av de gamla byalagen i
utmarken liggande samfälligheter, bestående dels av spridda, smärre
åkerstycken, som brukades i treskifte, mest till kål och annan trädgårdsodling,
och omfördelades vart 3:e, 6:e eller 9:e år, dels av ängar och dels till
större delen av mark, som brukades i periodiskt svedje- och skottskogsbruk
(sid. 129). Delägarna voro bönder i en eller flera byar, i vilka de oftast
bodde, varför dessa nya samfälligheter till stor del voro obebyggda. Då
andelarna i dem alltid voro belastade med avgifter till någon jordherre i
proportion till deras storlek, antages, att de uppkommit genom att jordherren
låtit sammanslutningar av bönder från orten uppodla jord på hans utmark
och sedan behålla nyodlingen med ärftlig besittningsrätt.

BEBYGGELSENS anordning bibehölls i stort sett oförändrad i de gamla
bygderna, men nya bygder tillkommo delvis av ny typ. Sålunda följdes den
holländska bytypen vid bebyggelsen av Elbemarschen (i det 11 :e
århundradet), i det ostfrisiska området (från det 12:e) liksom i den av biskopen av
Bremen år 1106 påbörjade anläggningen av mosskolonier i det bremiska landet.
Skyddsvallarnas anläggning och underhåll ålades här blott de gårdar, som
behövde skydd mot havet, <i>Deichshufen,</i> och högsta tillsynen häröver inom
ett större område utövades av en vallgreve <i>(Deichsgraf).</i> De nyss omtalade
Weiler-byarnas gårdar hade på tomtområdet oregelbundet samlade hus.

NYODLINGEN befordrades under förra delen av medeltiden genom
spannmålsprisens stegring och den ännu fria rätten för delägare i
samfällighet att odla på dennas allmänning. Inägorna ökades härigenom, utägor
<i>(Bifang, Beunde)</i> skapades, och fristående nybyggen <i>(Einöde)</i> uppkommo,
och på detta sätt var redan i 1200-talet den för odling lämpligaste marken i
södra och mellersta Tyskland uppodlad. Härefter inskränktes rätten att
odla, och blev med övergången av äganderätten till allmänningarna till
jord-herren beroende av dennes medgivande. Förbud mot odling å skog blevo
vanliga och voro vid medeltidens slut regel.

KOLONISATION av hela landsdelar genom från andra trakter överflyttat
folk började förekomma redan på 1100-talet. Det första dylika företaget
torde hava varit den år 1106 av biskopen i Bremen anordnade anläggningen
av mosskolonier. En vida större omfattning fick kolonisationen av de
erövrade slaviska gränslanden och fick där även en i viss mån annan karaktär.

De vendiska stammarna mellan Oder och Elbe voro redan bofasta
jordbrukare och stodo knappt sina tyska grannar efter i odling, men de voro
hedningar, varför jämte begäret att utvidga riket även omvändelsenitet var
drivfjäder till deras underkuvande. Då detta var fullbordat, var det land
tyskarna togo i besittning, förött av kriget och glest befolkat med förvildade,
utarmade och under adliga godsägare förslavade bönder. Det gällde nu att
få landets åkerbruk och därmed dess skatteförmåga återupprättade. En del
av landet med därå befintliga bönder utdelades med bibehållande av de stora
godsen åt tyska adels- och riddersman, men i andra delar av landet, i första
rummet i landet närmast öster om Elbe och Saale, igångsattes en storartad
kolonisation. Den första markgreven av Brandenburg, <sp>Albrecht
Björnen</sp> († 1170), inkallade bönder från Westfalen och Holland, och de
följande markgrevarna liksom den tyska orden, som i slutet av 1200-talet
fullbordat Preussens erövring, följde exemplet. Invandrare hämtades nu från
Franken, Baiern och Sachsen, som voro överbefolkade, och framför allt från
Nordsjökustländerna, där under 13:e århundradet havet upprepade gånger
genombröt fördämningarna och för dränkte vida landsträckor (Dollarts och
Zuydersees bildande fullbordades 1287).

<img>Fig. 48. Plan av vendisk rundby. Efter <sp>Meitzen</sp>.</img>

Invandringen skedde till stor del i flockar under egna anförare, vilka
fördelade det åt dem upplåtna området i nybyggen med full äganderätt och ofta
för sin del fingo ärftlig rätt till schultzbefattningen (sid. 118) i de byar
och städer, som anlades, samt rätt att hålla kvarn och krog. Invandrarna
från nedre Rhen och Holland, vilka voro vana vid odlingen av
sankmarker, fingo i första rummet anvisade de vidsträckta sumptrakterna,
där blott spridda vendiska byar funnos. Här uppstod en bygd av blandade
krono- och riddaregods samt bondbyar med gårdarna i rad efter bygatan
(jfr sid. 124),under det att de veridiska byarna (fig.48) voro samlade kring en
mittplats, mot vilken husen vände sina gavlar.<footnote><sp>Meitzen</sp>, II. 89.</footnote> Varje gård hade sina inägor i
ett stycke. På grund av den rika tillgången på jord fick varje tysk gård minst
den för ett hemman (Hufe) normala åkervidden 30 morgen, och det dubbla,
som tillkom s. k. Königshufen, blev t. o. m. det vanliga. Det förra betecknades
som flämische, de senare som frankische Hufen. Byarna fingo själva välja
sina tjänstemän och de holländska kolonierna även egen rättsskipning, ja
t. o. m. slå egna mynt.

De vendiska böndernas gårdar fingo däremot blott 15 morgen åker, och
byarnas gamla ägofördelning lämnades i övrigt oförändrad, utom att den
förut brukliga årliga omfördelningen av åkern upphörde och varje åker
uppdelades mellan de olika gårdarna i tegskifte. De vendiska och preussiska
bönderna innehade sin jord blott på livstid och förblevo ofrie brukare med
obestämda skatter och tjänsteplikt.

Innebyggarna i det nykoloniserade landet fingo sålunda sins emellan
mycket olika villkor, avvikande även från de i de gamla tyska bygderna
gällande, och man skilde därför mellan tysk, flamsk och vendisk rätt.<footnote><sp>v. d. Goltz</sp> I, s. 143; <sp>Langethal</sp> II, s. 190.</footnote>

Nyorganisationen av landet skedde så sent, att landsherrens anspråk på
äganderätten till skogar och vatten redan vunnit allmänt erkännande, och
såväl nybyggare som vendiska bönder fingo därför rätt till virkesfång,
skogsbete och fiske endast mot avgift till markgreven, och allmänningskogar
undantogos i allmänhet ej. Även i övrigt gjorde sig den i Tyskland rådande
uppfattningen om de adliga godsägarnas ställning gent emot underhavande
bönder gällande även här, och i synnerhet den vendiska bondebefolkningen
men även den tyska, i den mån den sammansmälte med den förra, kom
småningom i en än mer undertryckt ställning än i många gamla tyska
bygder. Särskilt gällde detta underhavande under tyska ordens riddare, vilka
behandlade befolkningen i sina besittningar som underkuvade.

JORDEGENDOMARNA voro, såsom av det föregående framgår, i avseende
på sin rättsliga ställning och sina skyldigheter av åtskilliga slag.

<i>Riksomedelbara</i> gårdar och byar, d. v. s. sådana som omedelbart lydde
under kronan, funnos företrädesvis i Franken och Schwaben, däri inbegripet
det tyska Schweiz. Vanligen tillhörde dock de fria bönderna byar, i vilka
även funnos bönder, som voro skatte- och tjänstpliktiga under en länsherre,
eller där en sådan ägde en del av byns hemman. De bondgårdar, vars inne
havare bevarat full äganderätt, hade att utgöra en ränta <i>(Freizins)</i> till
landsherren men voro i övrigt så gott som fria från utskylder. Deras ägare åtnjöt
fulla medborgerliga rättigheter och var behörig att vara bisittare i
domstolsnämnden <i>(Schöffen).</i>

<i>Länspliktiga</i> gårdar innehades med olika grad av självständighet. <i>Ärftliga
arrendegårdar, Erbpacht-, Erbzins-</i> eller <i>Schillingsgüter,</i> vartill förra
förvaltare- och fogdegårdar (Meierhöfe, Vogtei-güter) hörde, voro upplåtna mot
viss ränta i penningar eller naturapersedlar med rätt att överlåta gården till
annan person av samma stånd. De voro stundom upplåtna med emfyteutisk
rätt (jfr sid. 64), vilket innebar ärftlighet och rätt att överlåta egendomen,
men i sådant fall med företrädesrätt för ägaren, samt skyldighet att erlägga
viss avgäld och att sköta jorden enligt gällande brukningssätt. Upplåtelserna
voro också stundom gjorda med villkor att förläningen skulle förnyas efter
6, 9 eller 12 år eller vid länsherrens eller vasallens död.

<i>Räntegårdar, Zinsgüter,</i> voro upplåtna mot viss årlig ränta enligt
överenskommelse på vissa år, <i>Zeitpachtgüter,</i> eller obestämd tid med ett års
uppsägning. Utarrendering av jordegendom blev allt mer vanlig mot medeltidens
slut. Arrendegårdarna kunde vara upplåtna mot viss avgäld eller på
hälften-bruk.

<i>Landbogårdar</i> eller hoverigårdar (<i>Dienstgüter)</i> innehades mot arbetsplikt
<i>(Frohndienst)</i> vid herrgården. Brukarna kunde vara frie eller livegne
<i>(hörige).</i> Dagsverksplikten, som av gammalt var begränsad till 3 dagar i
veckan, uttogs vanligen fullt blott vid bråd tid men eljes blott med 1—2
veckodagar. Körningsarbetena utfördes vanligen av de hoveripliktige bönderna
men övriga arbeten av det livegna tjänstfolket. Därutöver fingo de
hoveritjänstpliktiga sig ålagt utförandet av särskilda arbeten såsom bearbetning,
sådd och skörd av viss areal, fårklippning samt hägnad, varvid den
tjänstepliktiga var ansvarig för den skada djur, som kommo genom stängslet
gjorde å grödor. Därtill kommo ytterligare andra pålagor och
naturaprestationer. Det förekom t. o. m., att bonden skulle släppa till gödsel och
utsäde på den huvudgårdens åker, som han var skyldig att bruka.<footnote><sp>Langethal</sp> II, s. 348.</footnote>

GODSFÖRVALTNING. Förvaltningen av de kronans, kyrkans och
enskilda personers gods, som bildades av jordherrens egna och länspliktiga
bönders gårdar, förblev länge ordnad som under det frankiska väldets
tid. Förvaltningen var överlämnad till en meier, vilken handhade skötseln
av huvudgården <i>(curtis,</i> därför även kallad Meierhof) och de till densamma
hörande gårdar, som ägaren hade under eget bruk, samt hade inseendet över
att de underlydande bönderna fullgjorde sina skyldigheter, och över till
godset hörande »pertinenser»: skogar, betesmarker, kvarnar och fiskevatten.
De i godset införlivade gårdarna kvarstodo i de gamla samfälligheterna, som
de tillhört, och huvudgården ingick därför ofta i en by. Från det 12:e
århundradet blev vanligt att der Meier fick övertaga huvudgården med rätten
till dagsverken och avgifter från underlydande mot en bestämd årlig avgift
eller på hälftenbruk. Ofta förvärvade dylika arrendatorer riddarevärdighet
och äganderätt till godset med dess rättigheter men med skatteplikt till den
förre ägaren. Aven till godsen hörande nybyggen och underlydande
bondgårdar fingo i stor utsträckning sina skyldigheter avlösta mot fast
penningeränta. På detta sätt upplöstes allt flera storgods i skattepliktiga egendomar
<i>(Rentegüter),</i> liksom de också delades genom arvskiften, och då inga län mer
utdelades, minskades antalet feodala storgods starkt.<footnote><sp>v. d. Goltz</sp> I, s. 159; <sp>Meitzen</sp> II, s. 460.</footnote>


Den polis- och domaremyndighet, som tillhört immuniteten och plägat
utövas av godsförvaltaren, överlämnades, då denna befattning upphörde, åt
lokala tjänstemän <i>(Schultheiss, Schultz,</i> sid. 118), vartill en av ortens
jordägare vanligen utsågs. Detta ämbete blev småningom ärftligt. Avlöningen
utgjordes av <sup>1</sup>/<sub>3</sub> av inkomsten av rättsskipningen, under det att återstoden gick
till innehavaren av immunitetsrätten (sid. 106). Under det 13:e
århundradet blev också vanligt, att indrivningen av godsbönders avgifter genom s. k.
<i>villicationsfördrag</i> uppdrogs åt en på orten boende riddare mot viss andel
av inkomsten.<footnote><sp>Meitzen</sp> II, s. 643.</footnote>

Stiftens och klostrens godsförvaltning förestods vanligen av en amtmann,
vilken även utövade den med immuniteten följande rättsskipningen och till
sitt biträde hade tjänstemän (ministeriales) och bland dem för de särskilda
gårdarnas skötsel gårdsförvaltare (meier), vilken vanligen avlönades med
en från avgifter fri boställsgård. Meierbefattningen kom småningom att
bliva ärftlig. Bland klostrens underlydande funnos under medeltidens
senare del även länstagare av adligt stånd, <i>baroner,</i> vilka för sitt Baronen- eller
Rittergut icke hade annan skyldighet än att göra rytteritjänst för
klostergodset hos landsherren.

Kvarnarna med tillhörande ensamrätt till malning av godsets säd voro i
regel jordherrens egendom och sköttes av brukare, som därför åtnjöt samma
rätt som bydelägarna i samfällighetens inägor, bete och skogsfång.
Mainingen sköttes i äldre tid av var bonde för sig men senare mot tull av
mjölnaren, vilken då fick kvarnen på arrende. Rätt att uppföra och driva en
kvarn fordrade medgivande av myndigheterna, men stridigheter härom
föranledde uppkomsten av en kvarnrätt, enligt vilken en ny kvarn icke fick
anläggas inom 1 mils avstånd från en förutvarande.<footnote><sp>Balcke</sp>, s. 191.</footnote>

BYGGNADERNA fingo under medeltiden den form, som sedan förblivit
utmärkande för de särskilda bygderna.

Den frankiska och den snarliknande alemanniska byggnadstypen, som är
rådande i större delen av de gammaltyska landsdelarna, hade ett på en
omhägnad gård fritt liggande boningshus med ingången på långsidan. En
förstuga gick tvärs genom huset, och på dennas ena sida låg köket eller
vardagsstugan och innanför denna ofta ett sovrum, på den andra 2 kammare.
Eldstad fanns i köket och i förstugan med gemensam skorsten. Kreatursstall
och förrådsrum lågo vid smärre gårdar sammanbyggda med boningshuset
men vid större i särskilda hus. Byggnaderna voro oftast uppförda av
korsvirke med fyllningar av flätverk, tätade med påklenad lera, men stundom helt
av timmer. I bergstrakter hade huset ofta en murad undervåning
innehållande källare eller kreatursstall. Takresningen var hög, på gavlarna ofta
avsneddad till valmtak. Under den utskjutande takfoten var huset ofta
försett med gallerier. I Schweiz fanns ofta ett sådant även på gavlarna.

Den rätisk-alpina hustypen i de tyska alptrakterna, vilken anses
härstamma från den keltiska hustypen, hade ingången från gaveln, en längsgående

förstuga, på båda sidor omgiven av rum, av vilka ett är kök. Husen byggdes
vanligen av sten i 2 våningar, voro oftast breda med svagt takfall. Ofta
inrymde de även loge och kreatursstall.

<img>Fig. 49. Gammalsachsisk hjulplog. Efter <sp>Braungardt</sp>.</img>

Det frisisk-sachsiska huset i Holland och Nordtyskland till Elbe, vilket
anses utvecklat ur den keltiska storstugan (sid. 129), har alla gårdens rum
under ett tak. Detta har stark lutning och uppbäres av de låga
långväggarna och inuti huset av 2 rader stolpar. Ytterväggarna uppfördes av korsvirke
eller fackverk med fyllningar av lerklenat flätverk eller tegel. Ingången, på
gaveln, ledde till ett öppet golv mellan stolpraderna, med kreaturens bås på
båda sidor samt längst fram härden och folkets bostad, vilken senare
avskilts som ett eller flera rum. I de frisiska trakterna bildade boningsrummen
en tvärbyggnad med en mittgång.

<img>Fig. 50. Gammalsachsiskt krokårder. Efter <sp>Braungardt</sp>.</img>

ÅKERBRUKET i alptrakterna liksom i marskländerna bibehöll den för
dessa trakter egendomliga omväxlingen av åker och betesmark (sid. 129),
vilket var så mycket mer lockande, som de 2—3 första åren efter
sädesodlingen räknades som trädesår, då tionde av skörden ej behövde erläggas.

I de övriga delarna av Tyskland hade treskiftesbruket blivit så gott som
enarådande i sin typiska form med höstsäd det första och vårsäd det andra
året. I närheten av en del städer medförde övergången till ett intensivare
brukningssätt med flera olika grödor samt frihet från det med tegskiftet

följande tvånget användning av flera skiften samt även ett fritt jordbruk
{sid. 146).

<i>Redskapen</i> förbättrades genom ökad användning av järn men bibehöllo i
övrigt de gamla typerna tämligen oförändrade. Jämte den grova kärrplogen
med 1- eller 2-sidig bill och beroende därpå 1 eller 2 vändskivor samt
knivrist, brukades dels ett krokårder <i>(Haken)</i> med ploghuvudet utbildat till ett
spadformigt skär och förstärkt med en bröstpelare <i>(Griessäule),</i> dels ett
sul-årder. (Jfr sid. 130.) I de slaviska landsdelarna brukades även den slaviska
gaffelplogen <i>(Zosche).</i>

Av harvar funnos blott 4-kantiga rätpinnharvar (möjligen även risharvar)
men de saknas ofta i inventarieförteckningar. Vältar finnas alls ej
omnämnda.

<i>Sädesodlingen</i> upptog i regel så gott som hela den bärande delen av åkern
och fyllde väl i allmänhet ortens behov. I vissa trakter fanns vanligen
något överskott till avsalu, men på samma ort kunde somliga år råda svår
missväxt, beroende på jordbrukets låga ståndpunkt och handelns ringa
utveckling.

Vete och korn odlades både som höst- och vårsäd företrädesvis på den
bättre jorden, särdeles i de södra och västra landsdelarna, spelt och råg
företrädesvis på den magrare jorden. Råg var huvudsädet i de förra slaviska
landsdelarna, dit dock de inflyttade kolonisterna införde veteodlingen.

Havreodling var allmän i rikets alla delar.

Ofta användes en del av det andra sädesskiftet för odling av ärter, rovor,
vicker, hirs, lin eller hampa, men ärter odlades dock liksom bönor
huvudsakligen i trädgården. Linodlingen förekom mest hos underlydande bönder, bland
vilkas naturaprestationer berett lin och linne var en viktig del, likasom det
vanligen ingick i böndernas åligganden att sköta godsherrens linåker samt
att bereda, spinna och väva hans lin. Bovete, som troligen redan tidigt odlats
hos slaviska folk, infördes från dessa i odling i det övriga Europa i senare
delen av medeltiden. Om detta dess ursprung erinrade dess namn <i>Heidekorn</i>
(hednasäd), senare förvanskat till <i>Heidekorn</i> (hedsäd). Det omtalas som
odlat i Mecklenburg år 1436 och blev småningom vanligt på mager sand-
och mossjord.

Vid det intensivare jordbruk, som uppkom i städernas omgivningar
odlades humle, vallmo, raps, lin och hampa, saffran, kardtistel,
färgväxter, i främsta rummet vejde men även vau <i>(Reseda luteola),</i> kräpp och
safflor, samt trädgårdsväxter och trädgårdsfrö. Humleodlingen, som omtalas
redan i Sachsenspiegel (1230) och Schwabenspiegel (1370), fick tidigt en
stor betydelse.

TRÄDGÅRDSSKÖTSELN blev allt mer allmän och spreds i synnerhet från
klostren men nådde, där den stod högst, ej en högre ståndpunkt än under
Karl den store<footnote><sp>Balcke</sp>, s. 163.</footnote> (sid. 131).

I köksträdgården (das <i>Grabenland)</i> plägade finnas särskilda kvarter för
kål <i>(Kraut-</i> eller <i>Kapsgarten),</i> rovor och åtskilliga grönsaker, för ärtväxter
samt för krydd- och läkeväxter. Hos bönderna odlades mest purjo, rödlök,
rättika, salvia, vinruta och Pulegium.

<i>Blomsterodlingen</i> hade riktats med åtskilliga arter, som hemförts av
korsfarare. Som allmänt odlade omtalas rosor, liljor, hyacint, pärlhyacint,
ero-cus, snödroppar, dubbel tusensköna, pensée, nejlikor och aurikler.

<i>Fruktträdgård</i> (das <i>Grasland,</i> emedan den fick gräsväxa), saknades
sällan vid herrgårdar, men framför allt ägnades omsorg åt vinodling. I
Rhenlandet blev denna lantbrukets huvudsak, och där utgjordes räntan till
godsherren i druvor eller vin. Här blev en vingård lagom stor att skötas av en
familj <i>(pictura)</i> den vanliga besutenhetsenheten i st. f. Hufe. Vinodlingen
utbredde sig i övrigt till alla delar, där den fann lämplig mark t. o. m. i
Neder-Sachsen och Brandenburg.

Om LANTBRUKETS och LANTMANNALIVETS gestaltning, lämna
åtskilliga skildringar av arbetenas gång i enskildheter gående kännedom.

Helgonens dagar och de stora kyrkhèlgerna utgjorde de förnämsta
hållpunkterna för de olika arbetenas och angelägenheternas fördelning på året.

Vid kyndelsmässan (2 februari) skedde uppsägning av landbönder,
husmän <i>(Kötter Kotenleute)</i> och tjänstefolk. Urbani dag (25 maj) var till- och
avträdessyn för arrenden. Till fastlagsnatten skulle skatt av höns och ägg, till
påsk av fisk, lamm och ägg lämnas till godsherren, vid valpurgis (1 maj)
tionde av lamm, till pingst penningearrenden.

Med den hel. Georgs dag (23 april) upphörde den fria betningen; då skulle
ängarna vara hägnade, varefter de lågo avstängda till slåttertid.

Då vårbruket började, borde alla redskap vara omsedda. Vårlanden
erhöllo i regel två körningar, med plog och årder. Från vårsåddens avslutande
till midsommar var en tid av arbetsro, då hoveripliktiga underlydande gjorde
blott 1—2 dagsverken i veckan. Denna tid användes till allehanda smärre
arbeten såsom trädgårdens iordningställande, fårens klippning, första
honungsskörden samt uppsättning av tillfälliga stängsel kring de besådda åkrar,
som nådde fram till väg.

Slåttern började sent, i norra Tyskland först i mitten av juli. Den utfördes
på godsen av de arbetspliktiga underlydande med lie, varefter gårdens tjänare
vände gräset på skar och hoplade det i vålmar; på vissa orter lades det först i
små vålmar, som upprepade gånger slogos ut för torkning, men eljes, särskilt
i norra Tyskland, brukade man låta gräset ligga att torka på slaget, tills det
kunde sättas i stora vålmar. Inkörningen ålåg de arbetspliktiga underlydande,,
men hissning och räfsning gjordes av gårdens folk. Senare på sommaren
bröts lövris, som torkades till vinterfoder åt fåren.

Trädesåkern lämnades orörd till bete ända till Johannis dag (24 juni),
varefter den gödslades och stundom märglades och fick sin första plöjning
(Brachfurche). Sedan fick den ligga orörd till nästa plöjning (Wendefurche)
i september, och därefter gavs ytterligare en eller två plöjningar <i>(Ruhr-</i> och
<i>Saatfurche),</i> den sista omedelbart före sådden, som borde vara gjord i början
av oktober.

Sädesskörden utfördes med skära av arbetspliktiga bönder, bindning och
skylning av gårdens folk, inbärgningen av de förra som körare och de senare
som lassare. I vissa trakter vändes stubben redan på hösten.

Vid Michaeli (30 sept.) skulle både stubbåkrar och ängar öppnas för
betning, vilken fortgick till Martins dag (11 nov.), då kreaturen installades, med
undantag dock för svinen, som långt in mot vintern kunde finna föda i
ollonskogarna. Efter höstsådden vidtog hemkörning av ved, och därefter
tröskning, vilka båda arbeten utfördes av arbetspliktiga underlydande.
Tröskningen utfördes med slaga, och därefter kastades säden med skovel för agnarnas
frånskiljande, och av säden undantogs en tredjedel, (det bästa) till utsäde.

Under årets två sista månader var husfolket upptaget av slakt, bak och
andra husliga sysslor. Till jul skulle ränta av skörd och gödda svin utgöras.

HUSDJURSSKÖTSELN var fortfarande grundad huvudsakligen på bete,
och kreaturens antal bestämdes därför av tillgången på sådant, men mindre
på vinterfodret, vilket vanligen räckte till föga mer än att hålla djuren vid
liv. Till följd härav utsträcktes betesgången så länge som möjligt, vilket
motverkade en ändamålsenlig trädesskötsel liksom även alla framsteg i
husdjurens avel och avkastning. Ett lass hö beräknades till vinterfoder för en ko
från Mårten till påsk, d. v. s. 20 veckor, och 5 kärvar halm som dagfoder till
en häst (Sachsenspiegel). En sådan utfodring var möjlig endast genom att
djuren voro små, och att avkomman föddes på våren och försommaren, då
djuren på betet kunde återhämta krafter och uppföda sin avkomma.

<i>Hästaveln</i> hade betydelse huvudsakligen för att fylla behovet av
rytterihästar och ridhästar för jakt, tornerspel och andra ridderliga idrotter.
Hästuppfödningen var därför omfattande vid de högre klassernas sätesgårdar,
där stallföreståndaren, <i>mareschalcus,</i> därför intog främsta platsen bland
ministeriales. För de tungt rustade riddarna voro de tunga flandriska och
de något lättare normandiska och norditalienska slagen mest använda, men
korstågen medförde smak för de orientaliska hästarna, bland vilka de
andalusiska skattades högst särdeles för karusellritt.

Hos bönderna var hästaveln obetydlig och avsåg så gott som uteslutande
de inhemska, simpla slagen. Vilda hästar, som funnos kvar i de nordöstra
landsdelarna, infångades också och voro berömda för sin härdighet och
förnöjsamhet. De ersättningsbelopp, som i Sachsenspiegel angivas för olika slag
av hästar, giva ett begrepp om deras inbördes värdeförhållanden. Ersättningen
för ett sto av lantras liksom för en dragoxe skulle betalas med 8 schilling,
för andra arbetshästar 12 och för en knekthäst 20 schilling, men för en
riddares häst efter särskild värdering.

<i>Nötboskapsaveln</i> var mest omfattande i marskländerna vid Nordsjökusten
och i alpländerna, där god tillgång på betes- och slåttermarker fanns, men
motsvarade under senare delen av medeltiden ej det inhemska behovet av
dragoxar och slaktboskap, utan stora hjordar av nötboskap drevos från
Ungern, Polen och Ryssland till mellersta och södra Tyskland. Direkta
åtgärder för att befordra kreatursuppfödningen förekommo, såsom i Hegau på
1200-talet maningar att ej ersätta dragoxarna med hästar, vilket börjat bliva
vanligt, samt fastställande av »skäligt pris» på kalvkött så lågt, att det ej skulle
löna sig att sälja sådant. Nötkreatursuppfödningen skedde huvudsakligen
hos bönderna, men förekom föga på herrgårdarna, då dessas behov av
dragare var obetydligt, enär ju de underlydande utförde det mesta 
körselarbetet. För att ytterligare inskränka sin ladugårdsskötsel brukade godsherrar
ålägga underlydande att mottaga var sin ko till vinterfodring, och i synnerhet 
kyrkstift och kloster plägade utackordera kor hos bönder mot avgift, så
att bonden ständigt svarade för visst antal dylika kor, utan att dessa utgjordes
av särskilda djur i besättningen, varför de plägade betecknas som »eviga
kor» (eiserne Kühe, jfr sid. 213).

På sommarbetet ägde varje gård i by rätt för visst antal djur under
byherdens vård. I alptrakterna var betningen anordnad ungefär så, som ännu
är brukligt. Under för- och högsommar gick betningen uppåt alpsluttningarna, 
allt efter som snön smälte och gräset framspirade, och under hösten
gick det åter nedför sluttningarna mot dalen. Herden, <i>der Senne</i>, ystade
mjölken och lämnade viss hyra för varje ko i de stora, redan vid denna tid
berömda fetostarna. Även på slättlandet hade man rätt allmänt från bygden
avlägsna betesmarker, <i>Trifte</i>, på vilka djuren fördes av en herde, vilken i
sådant fall även här betalade viss avgift i ost. Bönder, som ej hade betesrätt,
fingo sända sina djur på godsherrens betesmark mot en avgift, t. ex. en
höna för varje djur.

Ystning var det mest brukliga sättet att tillgodogöra den mjölk, som ej
direkt förbrukades. Osten hade stor åtgång som tillåten föda under fastetid,
varför ostberedningen särskilt främjades av klosterfolket. Smörberedning
förekom dock även, och då korna stodo i sin under vintern, sparades
smöret från sommaren för vinterbehovet nedpackat i krukor eller
tunnor; avgift av smör angives därför i antal »urnor» eller tunnor. Senare
synes smörberedning hava fått större betydelse, och smöret omtalas i 12:e
årh. både som skattepersedel och handelsvara.<footnote><sp>K. G. Anton</sp>. Geschichte d. teutschen Landwirthschaft II, s. 301.</footnote> I de schweiziska
landsdelarna var smör jämte vassleost <i>(Zieger)</i> på 1400-talet en viktig handelsvara.<footnote><sp>Schatzmann</sp>. Alpwirthsch. Monatsbletter III, s. 50.</footnote>

<sp>Svinskötseln</sp> var fortfarande, liksom under det frankiska rikets tid en
viktig gren av hushållningen vid alla gårdar och gestaltade sig på samma
sätt som då (sid. 133). Svingödningen var grundad på ollonskörden, varför
ock skogens värde ofta uppskattades i <i>Mastland</i> efter det antal svin, som
kunde fullgödas på dess ollon. Underlydande bönder hade rätt att mot viss
avgift släppa ett visst antal ollonsvin å godsherrens skog, dock endast av
deras egen uppfödning, ja t. o. m. skyldighet därtill för att kunna fullgöra
sin leveransplikt av gödda svin. Jämte denna plikt brukade de även hava
skyldighet att samla viss mängd ollon till godsherrens svin, liksom även att
vinterföda ett visst antal svin åt honom.<footnote><sp>v. d. Goltz</sp> I, s. 132.</footnote> Under sommar och höst drevos
byns svin på bete på trädan och i skogen av särskilda svinherdar och endast
digivande suggor fingo hållas hemma.

<i>Fårskötseln</i> var också allmän vid alla gårdar, större som smärre, och fick
ökad betydelse som inkomstkälla genom vävnadsindustriens uppblomstring
i åtskilliga städer. Fårens antal var liksom tidigare (sid. 133) betydligt
större än av övriga husdjur. I de slaviska landskapen, särskilt Pommern, fick
fåraveln synnerligt stor omfattning, och engelska baggar infördes till 
ullavkastningens förbättring. Det synes, som om faraveln gjort intrång på
annan husdjursavel<footnote><sp>Balcke</sp> III: 141.</footnote> att döma av en bajersk lantordning av år 1553, enligt
vilken fåravel fick förekomma blott på ensamgårdar och där det av ålder
varit brukligt, samt fårens antal på ett helt hemman fick vara högst 24,
på en daglönares lägenhet 8 och hos den, som ej hade jordbruk, 4.

Ett fullvuxet får räknades i värde lika med <sup>1</sup>/<sub>2</sub> svin.

Byns får skulle vallas av en gemensam herde, och den enskilde bonden
fick ej låta valla sina djur särskilt, »för att ej byn skulle bliva herdelös»
(Sachsenspiegel). Ägare av 3 hemman ägde dock rätt därtill, och detta
var också vanligt beträffande riddargodsen. Mot betning på skogen
av får och getter utfärdades redan på 1100-talet och sedan allt allmännare
förbud, sedan man börjat ägna större omsorg åt skogens skötsel.

<i>Fjäderfäskötseln</i> var allmän i alla landsdelar. Ägg och höns voro
vanliga skattevaror. Gäss höllos huvudsakligen på slättbygden, där byns gäss
vallades gemensamt på stubbåkern. Ankor omtalas föga och funnos troligen
liksom påfåglar och svanor blott på herrgårdarna.

<i>Biskötsel</i> förekom troligen allmänt, men behovet av honung och vax,
vilka voro viktiga skattepersedlar och, honung, även föremål för handel och
utförsel, hämtades huvudsakligen från vildbin i skogarna, i vars avkastning
de spelade en viktig roll. Så var i synnerhet fallet i södra Tyskland, där
allmänningsskogarna för honungs- och vaxskörden voro indelade i bi-revir
<i>(Zeidelrevier)</i>, inom vilka ekarna, i vilka bien mest byggde, voro stämplade
med ägarens märke. På samma sätt voro, lands- och godsherrars skogar
indelade i revir, inom vilka rätten till bien utlämnades mot avgift.
Biboningarna voro ännu av samma slag som i äldre tid. (Sid 134.)

SKOG. Där skogen ännu fanns i överflöd, betraktades röjning och
uppodling som värd av uppmuntran. I de östra landsdelarna beviljades
sålunda ännu mot medeltidens slut vissa (i Schlesien 16) års skattefrihet för
odling i skog. I större delen av de tyska länderna, där skogsallmänningarna
redan tidigt börjat att delas och äganderätten till dem eller förfoganderätten
till deras avkastning allt mer övergått till lands- och godsherrar, blevo
inskränkningar i rätten att uppodla och på annat sätt nyttja skogen allt mer
vanliga och stränga. Rätten att odla blev beroende av jordherrens eller hans
förvaltares medgivande. Rätten till bränsle och byggnadsvirke inskränktes
från 1300-talet allt mer, så att den avmättes efter behovet, under det att
avyttring till personer, som ej hade del i samfälligheten förbjöds; vidare
förekommo förbud att avverka vissa trädslag till bränsle, såsom ek och bok för
ollonens skull samt i alpländerna lärk- och cembratall, och till bränsle
förbjödos bönderna taga annat än sämre eller torr skog och vindfällen. I
sydvästra Tyskland var vid medeltidens slut vanligt, att avverkningen fick ske
endast efter anvisning av förvaltningsmyndigheterna och efter utstämpling.
Rätten att kola var också inskränkt till vissa privilegierade kolare och visst
antal kolningar, vilka vanligen skedde i gropar.

Avverkningen skedde ännu allmänt genom planlös blädning, vilken dock 


mångenstädes inskränkts genom förbud att hugga undermåliga träd och
påbud att sedan en trakt uthuggits på grövre träd, skulle den lämnas fri
från både avverkning och betning för att skogen skulle återväxa <i>(Hegwald,
Bannholz)</i>.

Inom lövskogsområdet i bergstrakterna kring Rhen, Mosel och Sieg liksom 
i Schwarzwald började redan tidigt ett periodiskt svedjebruk, bedrivet
så att skottskog uppväxte från stubbarna <i>(Hackwaldbetrieb</i>, sid. 149), och
från 1300-talet omtalas på flera håll skottskogsbruk med några få års
omlopp likasom medelskogsbruk, d. v. s. lågskogsbruk med kvarlämnande av
överståndare för fröspridning och för avverkning till timmer.

Odling av skog går tillbaka till 14:e och 15:e århundradet, då åtskilliga
sådder av tall, röd- och vitgran utfördes i något större skala och frö av 
dessa trädslag funnos i handeln, likasom också sättning av ekollon i smått
samt pilodling i större skala omtalas.

JAKT. Den ursprungligen konungen tillkommande rätten att genom bann
förbehålla sig rätten till jakt ej blott i egen skog utan även i sådan, som
tillhörde annan, honom underlydande ägare, utsträcktes småningom till alla
furstar och tillämpades i allt större omfattning. Till den inskränkning i
folkets rättigheter, som detta innebar, kom dessutom, att innehavaren av
jaktbannet började fordra, att traktens innevånare skulle tjänstgöra som
manskap vid jakterna.

Från mitten av 1100-talet förlorade det pålysta skogsbannet allt mer
i betydelse, och i stället blev jaktprivilegiet en rätt, som följde med
all överhöghet över jorden, och därmed inskränktes böndernas rätt
till jakt och fiske i deras egna allmänningsskogar. Till en början var
det huvudsakligen högdjursjakten (sid. 134), som jordherren förbehöll sig,
under det den lägre jakten och rovdjursjakten var fri för bönderna, men
småningom inskränktes även denna rätt, så att de ägde jaga »lägre vilt» blott,
för eget husbehov men ej till avyttring, och mot slutet av medeltiden ansågs,
att med böndernas krigsskyldighet och rätt att bära vapen även jakträtten
upphört. Fångst med snaror, giller och nät förblev däremot tillåten för
oadlige. Att bönderna ansågo denna inskränkning i deras jakträtt vara av
större betydelse, synes därav, att den jämte skador av villebråd på grödorna
ständigt anfördes bland de klagomål, som de anförde vid de resningar, som
ägde rum vid övergången till den nyare tiden. Den förändrade jakträtten
var också så mycket förhatligare, som överträdelser av densamma från
böndernas sida voro belagda med de strängaste straff.

FISKET fick allt större betydelse, ju mer fastedagarnas antal växte. Det
utfördes med många olika slags fiskeredskap såsom nät, ryssjor, mjärdar,
fiskegårdar och katsar. Det fria fisket upphörde tidigt; redan i Sachsenspiegel 
fastställes hög plikt för fiske i annans vatten. För fiskerätt upptogo
jordherrar avgäld.

Fiskodling blev allt mer vanlig på kungs- och adels- samt framför allt å
klostergårdar.

</chapter>

<chapter name="Britannien">

<h1>BRITANNIEN.</h1>

<table>
<td c><i>Litteratur.</i>
<td><sp>Curtler, C. W. & R.</sp> A short history of english agriculture. London 1909.
<td><sp>Ernle, Lord</sp>. English farming past and present. London 1922.
<td><sp>Hoskyns, Chandos Wren.</sp> A short inquiry into the history of agriculture. London 1849.
<td><sp>Kowalewsky, Maxime.</sp> Die ökonomische Entwickelung Europas bis zum Beginn der kapitalistischen Wirtschaftsform. Berlin 1901.
<td><sp>Meitzen, Aug.</sp> Siedelung und Agrarwesen der Westgermanen, etc. Berlin
1895.
<td><sp>Prothero, R. E.</sp> The pioneers and progress of english farming. London
1888.
<td><sp>Seebohm, Fr.</sp> The english village community. London  1915.
</table>

<b>S</b>edan romarna i början av 5:e århundradet återkallat sina besättningar
från Britannien, avbröts den lantbrukets blomstring, som uppstått under
inflytande av den romerska kulturen. Nu vidtog en lång tid av strider, först mot
de norr ifrån infallande pikterna och skoterna och sedan mot till hjälp
mot dem av britterna inkallade angier och sachsare samt sedan dessa
underkuvat eller till landets avlägsnare delar fördrivit britterna, dels mellan de
småriken, de till ett folk, angelsaxar, förenade germanska stammarna
bildat, dels mot danska vikingar, tills slutligen dessa av konung <sp>Alfred av
Wessex</sp> († 901) undanträngts till öns östra delar, den sedan s. k. danelagen,
samt angelsaxarna sammansmält till ett rike. Den fredliga tiden, som nu
vidtog, under vilken rättssäkerhet och ordning återupprättades och såväl den
andliga som den materiella odlingen gick kraftigt framåt, avbröts väl åter
genom anfall av danskarna, men sedan år 954 dessas makt brutits, inträdde
åter en tid av lugn och fredlig utveckling, vilken dock här liksom på
kontinenten ledde till en fortgående förändring av folkets ursprungliga
jämlikhet och maktens och jordegendomens samling hos ett mindretal mäktiga
ätter.

Om förhållandet mellan angelsaxarna och de underkuvade britterna i
avseende på jordbesittningen råder ovisshet, men det synes antagligt, att vid
landets erövring en del av de oodlade vidderna såväl som av genom de förra
ägarnas död eller fördrivning herrelös jord togs i besittning av
stamhövdingen, <i>konungslandet,</i> en del utdelades bland erövrarna och återstoden
betraktades som hela folkets gemensamma tillhörighet, <i>folklandet,</i> vilket
konungen icke fick bortgiva utan medgivande av stormansförsamlingen,
<i>vitenagemot.</i> De förra jordinnehavare, som stannat kvar, torde i allmänhet ha
lämnats i okvald besittning av sin jord, så att de ofrie blott bytte herrar och
de frie blevo skattskyldiga under de nya herrarna.

I avseende på besittningsrätten var de självägandes arvejord i äldre tid
ättens egendom, vilken betecknades som <i>ethel</i> (= odal) och icke kunde
avyttras utan ättens medgivande, under det att senare förvärvad jord var fritt
förytterlig. Redan under den angelsaxiska tiden utplånades alltmer 
uppfattningen om ättens rätt till jorden, vartill särskilt det av den romerska
rättsuppfattningen om individuell äganderätt påverkade prästerskapet skall
hava medverkat. Förläningar utdelades i äldre tid på livstid men blevo
senare ärftliga.

På detta sätt och genom fortgående utveckling av ståndsskillnaden
uppstodo genom börd, jordrikedom och inflytande skilda samhällsklasser. En
stormansklass, bildad av konungens krigiska följe och tjänstemän <i>(thegns</i>
eller <i>thanes</i> = tignarmän) bildade en bördsadel <i>(eorls),</i> som innehade
jordbesittningar, bestående av herrgården <i>(ham</i> eller <i>tun)</i> och underlydande
gårdar. Dessa innehades dels av ofria eller trälar <i>(mancipii, gebur, beures),</i>
vilka hade att utgöra avgäld och hoveriarbete på herrgården, dels helfria
men skattepliktiga landbönder <i>(geneat),</i> vilka betalade skatt <i>(gafold)</i> men
icke gjorde hoveri-tjänst utan hade skyldighet att biträda vid skörd och
trösk m. fl. arbeten. Därjämte omtalas en mellanklass, innehavare av
smålägenheter vanligen på 5 acres <i>(cotsele),</i> fria från grundskatt men skyldiga
att erlägga härdskatt och utföra en mindre arbetsskyldighet.

Den stora massan av jordägare var självägande odalbönder (<i>ceorls,</i> varav
churl = bondlurk); mellan dem och thanes (eller <i>hlafords,</i> varav lord) synes
i äldre tid ingen annan bestämd skillnad hava funnits än jordegendomen, ty
enligt kung <sp>Ini</sp>'s gamla lag (från omkr. 700) gjorde 5 mantal <i>(hides)</i> ägaren
till thane. Odalbönderna nedsjönko emellertid allt mer i fattigdom och
beroende, och deras antal avtog genom att de gåvo sig till underlydande
landbönder eller t. o. m. trälar under stormännen. Konungen förlänade också åt
thanes rätt till skatt av fria bönder, liksom åt kloster rätt till underhåll från
närliggande byar, vilka därigenom kommo att tillhöra klostrets gods. Deras
naturaavgift förändrades senare delvis till arbetsskyldighet. Vid den
normandiska erövringen beräknas de självägande hava utgjorts av blott en
tolftedel av böndernas hela antal.<footnote><sp>Meitzen</sp> II: 130</footnote>

Även de bönder, som behållit sin självständighet, förlorade allt mer sitt
inflytande på rikets angelägenheter, vilka avgjordes av världsliga och
andliga stormän på riksmöten <i>(vitenagemot),</i> liksom på den kommunala
självstyrelsen i landskapen <i>(shires)</i> och häradena <i>(hundreds).</i> Godsherrarnas
makt ökades däremot; de erhöllo domsrätt över sina underlydande,
ansvarade i stället för ätten för av dessa begagna lagbrott, samt svarade för deras
inkallande i krigstjänst. Godsbonden blev bunden vid jorden, men härmed
tryggades också hans ärftliga besittningsrätt till denna.

Då England år 1016 måste underkasta sig den danske erövraren <sp>Knut</sp>,
förändrades intet i de angelsaxiska böndernas ställning annat än så till vida,
att han sökte stävja stormännens övergrepp.

Landets erövring år 1066 av normanderna under <sp>Wilhelm
Erövraren</sp> bildade däremot en vändpunkt i avseende på
jordbesittningsförhållandena och lantbrukets utveckling, i det att länsväsendet infördes, sådant det
utbildats å kontinenten, i stats- och samhällsväsendets alla delar. Landets
jord delades mellan konungen och de normandiska stormännen i hären och
kyrkan, varvid samma man kunde få flera län. Jorden samlades sålunda i ett
stort antal kronogods och enskilda jordbesittningar tillhörande ett fåtal stora
jordherrar, vilka sedan utlämnade enstaka gods till undervasaller.
Böndernas ställning blev väl till namnet oförändrad, men försämrades i själva
verket därigenom, att den hänsyn, som stamgemenskapen mellan herre och
underlydande kunnat medföra, ej kunde påräknas från erövrarna, utan
desses makt utövades med synnerlig hänsynslöshet. De stora skogarna
betraktades som godsherrarnas egendom, och för deras jaktintresse fick
odlarens rätt vika. Stora vidder inhägnades till jaktparker, varvid inom dessa
områden befintliga odlade fält, ja hela gårdar och byar ödelades. Villebrådet
var fridlyst, och jakt å detsamma av obehöriga straffades med marter och
död, bonden fick ej ens förfölja villebrådet, som gjorde skada å hans tegar.
»Skogars röjning och sumpmarkers avdikning förbjöds av ett feodalt släkte,
som ej ville uppoffra sitt nöje för allmänt väl.» »Från York till Durham blev
ej en bebodd by kvar. Brand och härjning lade landet öde.» (Hoskyns.)

<sp>Wilhelm I</sp> införde dock sträng ordning, och sökte verka för
jordbrukets förkovran. Vasallerna höllos i underdånighet. En jordebok,
domcsday-book, över större delen av England upprättades med förteckning över alla
län och fria egendomar, deras ägare, storlek och värde. Detta register, enligt
vilkets uppgifter den odlade jorden beräknats till 5 miljoner acres eller
omkring <sup>1</sup>/<sub>3</sub>—<sup>1</sup>/<sub>2</sub> av de nuvarande inägorna i samma delar av landet,<footnote><sp>Seebohm</sp>, s. 103.</footnote> lades
till grund för beskattningen och avgörandet av jordtvister. Den finnes
ännu bevarad och är en värdefull urkund rörande det engelska
jordbrukets historia. Tusentals lantmän inkallades från Normandiet och
Flandern för att sprida kännedom om dessa landsdelars redan då högt
stående lantbruk.

Efter den stränge konungens död slappades vippsikten över kronans
vasaller, och konungar och stormän tävlade i att förtrycka folket. »Landet
fylldes med djävlar» hette det i en gammal krönika.

Angelsachsare och normander sammansmälte småningom till ett folk, och
motsättningen mellan de två folkstammarna upphörde, men den återstående
delen av medeltiden var så uppfylld av yttre krig och inbördes tronstrider,
att förhållandena voro mycket ogynnsamma för de fredliga näringarnas
utveckling, och därtill kom pestens härjning (1348—1349), som i stora delar
av landet bortryckte ända till hälften av befolkningen. Endast enstaka
framgångstider för jordbruket omtalas från denna period, så särskilt den
kraftfulle konung <sp>Edward I</sp>:s regering 1272—1307.

Tavlan företer dock även ljuspunkter. Den lagstadgade rättssäkerhet, som
tillförsäkrades rikets innebyggare genom den magna charta, som år 1215
avtvangs konung <sp>Johan utan land</sp>, gällde väl i främsta rummet de två
privilegierade stånden men kom hela folket till godo. Detsamma gällde även
begränsningen av konungens makt genom parlamentet, vars medgivande
blev erforderligt för skatters utskrivande, och lantbefolkningens
representation i detsamma, vilken ytterligare befästes, då valrätten år 1429 
tillerkändes de självägande jordbrukarna, om ock med inskränkning till dem, som
hade en inkomst av minst 40 shillings från sin egendom. Även adelns makt
över bönderna minskades genom att de .krigiska tiderna medförde ett stort
manfall inom detta stånd och föranledde många av dess medlemmar att
sälja jord från sina gods eller förändra underlydandes tjänsteplikt till
avgäld i penningar samt frigiva livegna som belöning för krigstjänst. Faktiskt
upphörde livegenskapen under denna tid så gott som fullständigt, även om
en kunglig förordning år 1387 om dess avskaffande icke vann parlamentets
godkännnande.

Landels uppodling fortgick emellertid, och förtjänsten härav tillskrives
särskilt klostren, vilka här kanske än mer än i andra länder blevo
brännpunkter även för jordbrukets främjande. Stora sträckor av oodlat land, —
de minst kostbara av den tidens gåvor — överlämnades till dem och blevo
föremål för stora torrläggnings- och odlingsarbeten, varom ortnamn,
såsom Beckets marsh, Bonifaces marsh m. fl. ännu erinra. Kyrk- och
klosterfolket var fredat i sina besittningar även under de inrikes striderna,
och deras underlydande åtnjöto frihet från krigstjänst. En förordning år
1179 stadgade bannlysning för dem, som störde eller hindrade präster,
presbyterer, munkar, konvertiter och pilgrimer i deras arbete.

Det litterära intresse, som hade sitt hemvist i klostren, har också lämnat
spår efter sig i den enda anmärkningsvärda engelska lantbruksskriften från
medeltiden, Husbandrie av <sp>Walter of Henley</sp>, dominikanermunk i det
13:e århundradet. I detta arbete lämnas utförliga redogörelser för den tidens
jordbruk och husdjursskötsel.

BEBYGGELSEFORM. I Brittannien torde, liksom annorstädes där kelterna
bildade bygd, detta hava skett i ensamgårdar. Detta bebyggelsesätt bibehölls
också i Irland, Skottland, Wales och de delar av England, där kelterna
förblevo i besittning av jorden. Där angelsaxerna erövrade landet, voro
däremot ensamgårdar fåtaliga, utan regel var, att folket bodde i byar, vilka
tillhörde större godsbesittningar, som innehades av kronan, kyrkan och
enskilda godsägare. Om dessa byars uppkomst ha skilda meningar uttalats,
men då bebyggelsen i de delar av Nordtyskland, varifrån angier och
sach-sare kommo, icke var ordnad i byar, antager man att dessa i södra
England härrört från den romerska tiden. Byarnas bebyggare voro, som redan
nämnts, dels ofria, dels fria men skattskyldiga landbönder. Därjämte funnos,
som ovan nämnts, odalbönder, vilka hade full äganderätt till sin jord, men
dessas antal minskades alltjämt genom underkastelse under godsherrarna,
och redan under angelsaxernas välde voro de av dem behärskade delarna
av England till större delen uppdelade i gods <i>(territorial lordships),</i>
bestående av en huvudgård <i>(the thanes inland)</i> och underlydande brukares jord
<i>(geneats land).</i> Huvudgårdens ägor lågo ofta i ett sammanhang men även
spridda i tegskifte med godsböndernas jord. Betesmarken och skogen
brukades i regel gemensamt av huvudgården och bönderna.

Delaktigheten i byn uttrycktes i hemmantal, här kallat <i>hide,</i> den
ursprungliga storleken av en familjegård. Hide var i regel delad i 4 yardlands eller
husbandlands, den normala storleken på en bondgård, sedan den 
ursprungliga familje-egendomsgemenskapen upplösts, och varje <i>yardland</i> omfattade 2
<i>oxlands</i> (bovatæ) eller så mycket jord, som kunde brukas med 1 par oxar.
Då sålunda 1 hide beräknades hava 8 oxar, vilket var det vanliga anspannet
för den gamla angelsaxiska plogen, har man härav slutit, att ägarna av de
4 yardland, som hörde till 1 hide, plöjde gemensamt. De nu nämnda
hemmansstorlekarna motsvarade ej ett bestämt ytmått, men vanligen omfattade
en hide 120 och ett yardland således 30 acres.

BYARNA hade i regel den vanliga ägofördelningen med åkern närmast
tomtplatsen, ängarna på den lägre, fuktiga marken och därutanför
allmänningen, <i>the common,</i> av betesmark och skog. Åkern var delad i vissa skiften,
oftast 3, motsvarande det vanliga 3-skiftesbruket, med de särskilda
gårdarnas tegar blandade i varje skifte. Ett undantag utgjorde mossdistriktet kring
the Walsh på ostkusten, där i likhet med i Nederländerna, varifrån detta
område koloniserats, varje gårds ägor lågo i ett sammanhang. Varje
åkerskifte uppdelades i ett antal plöjningar <i>(furlongs</i> = fårlängder) av i regel
40 rods (220 yards) längd och dessa i de särskilda gårdarnas tegar <i>(ridges,
rigs, oxgangs, saliones),</i> vars bredd svarade mot gårdens hemmantal. Den
vanliga bredden på 1 yardland var 4 rods, motsvarande ett
oxpar-dagsver-kes plöjning, och tegens yta 1 acre. Mellan plöjningarna och tegarna
lämnades oplöjda balkar <i>(lynches, rains, balks)</i> och vid deras ändar vändteg, om
ej plöjningen nådde fram till väg.

Vid plöjningen, som gjordes gemensamt av byamännen, avsattes var
tionde teg till prästen samt tegar åt byns smed, vagnmakare, mjölnare m. fl.
hantverkare och åt de särskilda gårdarna efter deras andel i byn. Åkern
skulle hållas gemensamt hägnad från sådd till skörd och därefter öppen för
gemensamt bete, allt i överensstämmelse med det vanliga germanska bruket.
Emedan hägnaden i regel fick kvarstå till Lammas dag (12 aug. g. st.)
kallades byåkern ofta Lammas land.

Jämte byns gemensamma åker funnos vanligen enskilda bydelägares
särskilda åkrar, som ägaren fick hålla ständigt hägnade.

Ängen var också dels och till större delen gemensam, dels enskilda
gårdars särskilda egendom. Den förra delades före slåttern genom lottning i
doles åt de särskilda delägarna. Den låg hägnad från kyndchnässan (2 febr.)
eller S:t Gregory's dag (12 mars) till midsommar och därefter öppen för bete.

Betesrätten på de närmast byn belägna betesmarkerna var vanligen
fastställd för visst antal djur <i>(stinted)</i> men obegränsad på den övriga utmarken.

I skogen hade byamännen, även de som icke ägde del i åker och äng
(husmän) rätt att till husbehov taga virke, strö, taktäckningsämne, torv m. m.
men mot avgift till godsägaren. För ollonbete uppbar denne en särskild
avgift.

Denna godsförfattning bibehölls och befästes ytterligare under det
normandiska väldet. Godset fick nu benämningen manor och huvudgården
<i>demesne land</i> till skillnad från godsböndernas jord, <i>the land in villenage.</i>
Godsens storlek var redan vid domedagsbokens avfattning mycket växlande, från
en del av by till ett tjogtal sådana. Den vanligaste arealen var 4—10
hides (= 480—1,200 acres).    Huvudgården, som brukades för ägarens 
räkning, utgjorde i regel blott till en mindre del av godsets ägor, vilka till större
delen innehades av godsbönder  (villeins).

Dessas skyldigheter utgjordes av kontant avgäld, diverse naturaprodukter
samt vissa arbeten på herrgården, dock endast för de ofria vissa veckodagars
hoveritjänst.<footnote><sp>Venn</sp>, s. 22; <sp>Seebohm</sp>, s. 129.</footnote> Därjämte uppbar godsägaren åtskilliga andra inkomster av
sitt gods såsom för försålt timmer, avgifter för svinbete, från kvarn och
bageri, till vilka han vanligen hade ensamrätt, avgifter av halvfria för rätten
att lämna godset, ägna sig åt ett yrke eller bortgifta en dotter och av
tillträdande nya bönder samt böter ådömda av gårdsrätten.

Underlydande å godsen funnos av följande olika klasser. <i>Freeman</i> (liberi
homines, liberi tenentes) vopo fullfria utan arbetsplikt men skyldiga att
betala skatt och göra krigstjänst under godsägaren, vilken senare plikt dock
alltmer utbyttes mot skyldighet att betala en skatt <i>(quitrent).</i><footnote><sp>Ernle</sp>, s. 20.</footnote> <i>Socmen</i>
betecknade i de danska landsdelarna fria men arbetspliktiga underhavande.
Båda dessa klasser av skattpliktiga underhavande avtogo alltmer i antal och
redan vid domedagsbokens avfattande saknades de i de flesta delar av landet
utom i danelagen. Det stora flertalet av bönderna utgjordes redan vid den
normandiska erövringen av halvfria. De voro personligen fria men bundna
<i>(bondsmen)</i> vid gården, som de därför följde vid dess avyttring. De bildade
två olika klasser. <i>Landbönder</i> (villains proper), vilka för sin gård (vanligen
ett yardland) hade att betala kontant avgäld och ovan antydda avgifter vid
vissa tillfällen samt å huvudgården utgöra vissa dagsverken i veckan,
vanligen 3 men flera under sommaren, och därjämte extra arbeten efter
tillsägelse <i>(bene-work).</i> De hade delaktighet i betesmark och skog. Om en
freeman övertog ett yardland av godsets by jord, hade han blott att betala
avgäld men hade icke arbetsskyldighet, vilken ålåg endast den halvfria.
<i>Torpare</i> (bordarii), innehavare av smålägenheter på omkring 5 acres, och
<i>husmän</i> (cottagers, cotarii), vilka hade hus och en jordlapp på allmänningen
eller herrgårdens mark. De hade i allmänhet inga oxar och deltogo därför ej
i plöjningen av byåkern och hade mindre arbetsskyldighet (vanl. 1 dag i
veckan) och mindre avgifter i penningar och varor (ägg, höns). Därjämte
omtalas <i>coliberti,</i> vilka synas hava varit en mellanklass mellan halvfria och
trälar.

<i>Trälar</i> (theows) funnos vid domedagsbokens upprättande företrädesvis
i de sydvästra, angelsaxiska landsdelarna, mindre i danelagen och alls ej i de
nordligare landskapen. De erhöllo redan under konung Alfreds regering
(871—901) äganderätt till vad de själva förvärvade. En stor del av dem
frigavs under det 13:e århundradet men en förordning om alla trälars
frigivande av år 1387 vann, som redan nämnts, ej parlamentets godkännande.

GODSFÖRVALTNINGEN.<footnote>Utförlig redogörelse i Fleta, en omkr. 1300 förf. minnesbok.</footnote> Då flera gods tillhörde en godsägare, stod
deras förvaltning under ledning av en <i>seneschal,</i> vilken även utövade
godsherrens domsrätt över tjänare och underhavande. För varje gods (manor)
fanns en fogde <i>(bailiff),</i> vilken upptog avgälder, övervakade att de 
underlydande fullgjorde sina skyldigheter, gjorde inköp och försäljningar och
övervakade arbetena. Till sitt biträde hade han en rättare <i>(reeve,
præpositus),</i> som tjänstgjorde som arbetsförman och hade tillsyn över förråd och
inventarier. Denna tjänst innehades vanligen av en av landbönderna och var
vald av dem. Dessutom funnos förmän för särskilda slag av arbeten och
grenar av förvaltningen (motsv. ministeriales å kontinenten (sid. 120).
Arbetsstyrkan å huvudgården utgjordes av tjänare, trälar och lejda arbetare,
vilkas antal ökades, i den mån arbetspliktiga underlydande minskades.

<i>Den gamla godsförfattningens upplösning.</i> Så länge bristen på vägar och
avsättningsplatser försvårade avsättningen av jordegendomens avkastning,
var en till ytterlighet genomförd naturahushållning rådande. Jordens och
husdjurens alster förbrukades på platsen, och godsägare, som hade flera gods,
tillbragte vanligen någon tid årligen med sitt hushåll på var och en av dem
för att förtära dess avkastning, under sådana förhållanden den enda
möjligheten eller det fördelaktigaste sättet att uttaga avgälden av underlydande i
arbete och produkter.

Då möjligheten att förvandla produkter i penningar ökades genom
samfärdsmedlens och handelns utveckling och samtidigt större behov av reda
penningar uppstod genom skatternas ökning och den minskning av
godsherrarnas inkomster av domsrätten, vilken blev en följd av de kungliga
domstolarnas utveckling, började godsägarna allt mer att söka uttaga
inkomsten av sina gods i penningar. Samtidigt framtträdde hos
underhavan-dena begär efter större frihet. Den gamla godsförfattningen och bytvånget
blevo sålunda obekväma för både godsägare och underhavande och började
mot slutet av medeltiden att upplösas, med början i närheten av städer och
andra avsättningsplatser.

Denna utveckling framträdde framför allt genom att godsägaren
inhägnade en del av allmänningen för sitt enskilda bruk. Rätten därtill var oviss
men beviljades för särskilda fall genom en följd av parlamentsakter, s. k.
<i>enclosure acts.</i> Den första av dessa, <i>Mertons act</i> år 1236, stipulerade som
villkor, att de fria brukarna av byjord skulle hava tillräckligt bete enligt vad
tidigare medgivits dem. I följande akter intogs liknande villkor vanligen i
sådan form, att godsägaren fick rätt att inhägna oodlad allmänningsjord, om
blott tillräckligt bete lämnades för byamännens kreatur, — vilket godsägaren
själv ägde att bestämma. Godsägarna inhägnade också ej blott
huvudgårdens särskilt liggande inägor utan även de delar av dess ägor, som lågo
insprängda i byns gemensamma åker och äng, och medgåvo bydelägarna
att göra detsamma med sina tegar, varigenom de undantogos från det
gemensamma betet. De särskilda tegarna sammanfördes också genom
ägobyten till större brukningsdelar, vilka utbrötos från sambruket med byns
övriga åker.

Godsägarna sökte också att utbyta làndbogårdars arbetsplikt mot kontant
avgäld liksom att förändra landbogårdar med fast avgift till arrendegårdar.
De underhavandes besittningsrätt intogs i domboken, och då de med
utdrag ur denna kunde bevisa sin rätt, vilket gav besittningen benämningen
<i>copyhold,</i><footnote><sp>Ernle</sp>, s. 23.</footnote> kunde de göra ett besvärligt motstånd mot förändringar i de
gamla förhållandena. Detta övervanns vanligen på det sätt, att godsägaren
inköpte landbondens jord och upplät den åt honom på arrende. Sådana
uppgörelser voro lockande för landbonden, därigenom att han fick ett
välkommet penningekapital, under det att kostnaden för ägornas omläggning
drabbade godsägaren. Även blev det vanligt att upplåta delar av huvudgården
på arrende, vare sig åt särskilda brukare eller åt landbönder.

På dessa sätt minskades antalet landbogårdar och infördes bruket av
arrende, vilket visserligen var på viss tid eller på uppsägning men i regel blev
och betraktades som ärftligt. Arrendet omfattade ofta även ett visst antal
kreatur, och det blev brukligt att i kontraktet intaga skyldighet för
arrendatorn att vidmakthålla husen och att vid avträdet lämna lika många
acres brukade och besådda, som brukaren mottagit. Vid 1400-talets mitt
var dagsverksskyldigheten så gott som försvunnen och landbönderna
förvandlade till <i>freeholders,</i> d. v. s. innehavare av ärftligt arrende.

Jordegendomarnas sammandragning och indragningen av underlydande
gårdar och lägenheter hade till följd, att många godsunderhavande måste
lämna sin förutvarande verksamhet. Till följd därav klagades över
kringstrykande och tiggare. Förändringen medförde dock ej blott fördel för
godsägarna utan även framsteg i jordbruket, vilket också visade sig däri, att
inhägnad jord regelbundet stod i högre pris vid köp och arrende än den, som
låg i byns ägoskifte.

Den jord, som godsherrarna fingo sig tillskiftad, användes emellertid, till
följd av minskningen i arbetspliktiga underhavande och arbetskostnadernas
stegring, föga till åkerbruk utan mestadels till betesmark, varför ock en
stark ökning av fåraveln inträdde från och med det 14:e århundradet.

<i>Lönarbetare.</i> Tillgången på jordbruksarbetare hade i hög grad minskats
genom digerdödens och senare följande farsoters härjningar, som starkt
decimerat lantbefolkningen. Många bondgårdar stodo öde, och det klagades över
svårigheten att få folk, vare sig att övertaga jord som brukare eller att taga
tjänst, liksom över de stegrade löneanspråken. För att råda bot för dessa
svårigheter påbjöds år 1349, att på landet varje arbetsduglig person under 60 år,
som ej levde av egna tillgångar, hade jord att bruka eller idkade hantverk och
ej var i tjänst, skulle på anf or dr an mottaga sådan mot lön, motsvarande den
som gällde år 1347. Lantfolket förbjöds att lämna sin hemort och
godsägarnas rätt till sina underhavandes arbete erkändes intill det antal arbetare,
som erfordrades för godsets jordbruk. Denna första arbetareförordning
<i>(statute of labourers)</i> liksom en mängd under de följande utfärdade av samma
art hade emellertid ringa påföljd, och godsägarnas försök att med dessa
lagars hjälp skaffa sig arbetare år 1381 framkallade ett bondeuppror under
<sp>Wat Tyler</sp> som ledare med mål att frigöra bönderna från bundenheten
vid jorden och dagsverksplikten. Detta nedslogs snart, men lönerna fortforo
att stiga och folket att övergiva jordbruket.

BYGGNADSSKICKET. Bondgårdarna lågo tätt hopgyttrade i byn men
på var sin tomt, vanligen med blott ett hus, en rökstuga, byggd av timmer,
torv, lera eller lerklenat flätverk och täckt med halm, vass eller ljung. Det
innehöll blott ett rum, vari en del avskilts för kreaturen genom spjälverk.
På huvudgårdarna liksom på en del bondgårdar fanns vid ena sidan
av rökstugan en eller två kamrar avskilda och vid den andra stallet. Ibland
fanns även ett loftrum. Där godsägaren bodde på gården, var byggnadssättet
oftast förnämligare, med särskilda hus för tjänare, bagarstuga, kölna,
mjölkbod, sädesbod, stall, ladugård och hönshus.

Invid gården anordnades under senare tid fållor <i>(paddocks, gerstuns)</i> för
ung- och göddjur, vilka skulle hava bättre bete, än de fingo bland byns
boskap på allmänningen.

*

KELTERNAS samhälls- och lantbruksförhållanden voro mer primitiva
än de i det anglosaxiska och senare normandiska England rådande. De
viktigaste källorna för kännedomen om dem äro de gamla rätts- och
sedvaneregler, som samlades i 10:e århundradet.<footnote>Ancient laws and institutes of Wales (1841); of Ireland (1865).</footnote>

Befolkningen var ännu delad i ett stort antal stammar <i>(clans),</i> vilka var
och en innehade ett visst område och styrdes av en hövding, och dessa
stamhövdingar stodo i ett visst beroende av en för landsdelen gemensam konung.
Jämte ättens fria medlemmar funnos halvfria arbetare och trälar.

Vid medeltidens början stodo dessa folk på halvnomadisk ståndpunkt,
betade sina hjordar på stammens gemensamma betesmark men hade även
ett, om än obetydligt jordbruk. Även inägojorden var stammens
gemensamma egendom. Åker uppodlades på allmänningen och brukades, tills den
började bliva utsugen, varefter den övergavs att igenväxa och ny mark
upp-plöjdes, ett brukningssätt som under namn av »wild field-grass husbandry»
förekom i Wales och sydvästra England ännu in i 1800-talet.<footnote><sp>Prothero</sp>, s. 2.</footnote> Denna
stammens åker fördelades tid efter annan mellan dess medlemmar, varvid den
var uppdelad i tegar, vilka liksom i det angelsaxiska England voro av 1 acres
storlek, motsvarande 1 dags parplogdagsverke. Dessa tegar <i>(rigs)</i>
betecknades i Irland som erw (= acre) och brukningssättet i Irland som <i>run-rig-,</i>
i Skottland som <i>rundale-</i>systemet. I det skotska höglandet och på öarna
var liksom intill nutiden bruket att småbönderna, <i>crofters,</i> till vilkas
lägenheter hör blott obetydligt jord, gemensamt bruka samhällets åkerstycken och
betesmarker efter rundale-systemet.

Även ängarna ägdes gemensamt av stammen och fördelades mellan dennas 
medlemmar.

Samhällsförhållandena och byggnadsskicket voro något olika i de olika
landsdelarna.

I Wales bildade de särskilda familjerna av en husfaders ättlingar i 3 led
de ekonomiska enheterna. Ännu i 12:e århundradet hade denna
familje-kommunion en gemensam bostad, bestående av ett rum, ehuru dock även
förekom, att en del av de gifta avkomlingarna uppfört egna hyddor på
hushållets område. Senare hade varje hushåll sin egen gård <i>(tyddyn),</i> vilka 
tillsammans bildade en grupp <i>(maneol, trew).</i> Till varje hushåll hörde visst
antal tegar i familjens åker, varjämte de var för sig ägde bruka jord på
allmänningen. Familjejorden återgick efter 3 släktled till stammen till ny
fördelning.

Jämte dessa släkthushåll av fria walesare fanns en klass av underlydande
fria men vid jorden bundna brukare (<i>taeogs</i> eller <i>ailts, villani),</i> vilka voro
dels av icke-walesisk börd, dels walesare, som degraderats på grund av
oäkta börd eller brott. Dessa hade gårdar på sin husbondes jord, med lika
rätt till jord för alla vuxna män, men jordbesittningen gick i arv till yngsta
sonen.<footnote><sp>Seebohm</sp>, s. 187.</footnote>

På Irland yar stammen i äldre tid delad i smärre grupper på i regel 16
familjer, vilka tillsammans bebodde ett ryggås-hus. Denna huskommunion
var delad i 4 grupper av 4 familjer, och dess jordområde <i>(baile, townland)</i>
likasom kreaturshjorden delad i 4 delar. Senare övergick man från
16-familjshusen till enskilda familjebostäder, och varje familj hade då sin gård
<i>(tate)</i> omgiven av dess inägor, vilka i regel utgjorde 30 irländska {= 40
engelska) acres eller i kargare trakter det dubbla. Även här var
jordegendomen stammens gemensamma egendom, varav varje medlem av densamma
ägde rätt att få del, och som efter innehavarens död återföll till den
gemensamma egendomen, varför ny fördelning tid efter annan måste ske.
Därjämte fingo de enskilda stammedlemmarna bruka lotter på allmänningen.

Om Skottlands egendomsförhållanden under denna tid är föga känt, men
de anses hava varit överensstämmande med de irländska.

Jämte sin andel i jorden såsom medlem av stammen hade hövdingen i
alla de gaëliska landsdelarna även domän (demesne-) land, som han
upplät till brukning mot avgäld i naturaprodukter. Småningom övergick
jordegendomen överallt till fast, ärftlig besittning för familjen men utan rätt för
den enskilda innehavaren att avyttra någon del därav till främmande.<footnote><sp>Meitzen</sp> I, s. 201.</footnote> Även
här uppstod olikhet i jordbesittning, rikedom och makt, särdeles som jord
ej blott kunde ärvas utan även utdelades från stammens gemensamma
egendom samt fria jordägare kunde giva sig som underlydande under mäktiga
stormän. Då sedan keltiska landsdelar lades under engelskt välde, utdelades
jord i stora områden åt normandiska släkter och infördes det engelska
länsväsendet, så att jordens ursprungliga ägare blevo under länsherren
avgiftspliktiga vasaller, men det engelska väldet trängde ej under medeltiden in i
de inre delarna av dessa landsdelar.

*

ÅKERBRUKET synes under den tidigare medeltiden hava varit
jämförelsevis omfattande. Enligt domedagsbokens uppgifter från 1300-talet
hade vissa grevskap större åkervidd än i närvarande tid, och gods funnos,
vars åker utgjorde mer än 10 gånger ängens areal.<footnote><sp>Curtler</sp>, s. 20.</footnote> Sedan medförde den
till följd av digerdödens härjningar uppkomna bristen på arbetskraft
nedläggning av mycken åker till betesmark.



<i>Sädesodlingen</i> motsvarade väl i stort sett behovet men var mycket ojämn
i olika delar av landet. Under det att överskott vanligen fanns i
kusttrakterna, rådde ofta brist i landets inre delar, dit tillförseln från
överskottsområdena försvårades genom bristen på vägar och handelns ringa utveckling.
Utförsel av spannmål var vanlig, men redan i 14:e århundradet utfärdades
utförselförbud, och från år 1463 sökte man reglera landets spannmålstillgång
genom in- och utförselförbud då marknadspriset gick under eller steg över
viss prisnivå.

<i>Åkerns brukning</i> var av enklaste art. Under medeltidens början synes
tvåskiftesbruk varit rådande och ännu vanligt i 8:e årh. (<sp>Ini</sp>'s lag), men
undanträngdes utom i de norra landsdelarna av treskiftesbruk. Stubbåkerns
omplöjning för vårsådden började vid kyndelsmässotid (2 febr.) och
höstsådden borde ske mellan Lammas dag (12 aug.) och 1 november. Trädning
och bearbetning skedde i huvudsak som på kontinenten.

På slät mark sammanplöjdes, så att högt kullriga tegar skilda av djupa
fåror uppkommit, men i sluttande mark plöjdes tvärs för lutningen, varvid
tutorna ständigt fälldes utför, så att marken bildade terrasser, skilda genom
branta renar <i>(linces).</i>

Britternas gamla redskap var ett krokårder, vilket drogs av 2 oxar,
anspända vid svansarna, ett bruk som länge var i bruk åtminstone på Irland
och förbjöds genom en parlamentsakt år 1634. Romarna införde sitt
sul-årder (aratrum sid. 69), men det vanliga redskapet blev efter saxarnas
ankomst deras hjulplog (sid. 155, fig. 49), vilken även normannernas plog
liknade. Denna krävde ett anspann av ända till 8 oxar, anspäqda 4 i bredd i
ett ok. Plogkarlen förde med höger hand en klubba, varmed han krossade
kokor. För jordens luckring och utsädets myllning användes en fyrkantig
rätpinnharv, en törnharv och en stor handkratta.<footnote><sp>Curtler</sp>, s. 17.</footnote>

<i>Ogräs</i> brukade bortrensas i juni—juli. Slåttern och vårsädens skörd
gjordes med lie, men höstsäden skars vanligen med skära, antingen först
toppning av axen eller det hela i en skärning. Den med halmen skurna säden
bands i kärvar, som skylades och sattes i stackar, vilka täcktes med halm.

<i>Tröskningen</i> utfördes med shiga.

<i>Torrläggningen</i> av fälten skedde (oavsett avloppsgravar) vanligen blott
genom tegfårorna, men även förekom såväl öppna diken som täckta med
fyllning av sten, grus eller virke, täckt med grästorv.

<i>Gödslingen</i> var väl föremål för omsorg, i det att spillningen i stallarna
ökades genom inblandning av jord, men mängden blev dock liten, då
kreatursantalet utom får och svin var ringa och dessa större delen av året gingo
på bete. Därför skattades fårens betning på trädan högt för gödslingens
skull; det var vanligt, att landbönder hade skyldighet att beta sina får på
godsherrens träda.

Som hjälpgödsel brukades sot och vägsmuts. Kalkning och märgling samt
lerkörning på sandjord omtalas.

Omväxling av utsäde från lågt till högt liggande land ansågs fördelaktig.


Vete var huvudsädet, särdeles på herrgårdsjord. Flera sorter omtalas,
alla höstsäd. Råg, som var de lägre folkklassernas huvudsakliga brödföda,
odlades på sämre jord och på bondgårdarna. Tvåradigt korn odlades till
malt, sexradigt till människoföda och foder. Havre, ärter, vicker och
hästbönor voro också i allmän odling, likaså lin, hampa, saffran, kräpp och
vejde, vilken sistnämnda färgväxt, som var inhemsk, var i odling redan i 11:e
århundradet.

HUSDJURSSKÖTSELN hade ungefär samma betydelse och ståndpunkt
som på kontinenten. Då betets tillgodogörande var huvudändamålet,
vinterföddes så många hondjur som möjligt och fingo bära på våren
för att skaffa önskvärt antal betesdjur, av vilka flertalet slaktades på hösten.
Som redan nämnts (sid. 167) strävade man under medeltidens senare del att
genom hägnad undantaga betesmarker från den gemensamma betningen.

Av <i>hästar</i>, vilka föga användes som dragare vid jordbruket, omtalas små
klippare <i>(affer)</i> samt grova draghästar <i>(stott)</i> vilka senare voro ursprunget
till senare tiders grova hästslag.

<i>Nötboskapen</i> utgjordes av den inhemska keltiska rasen och av de slag,
som medförts av de angelsaxiska, danska och normandiska inkräktarna.
Den förra, som mest förekom i de norra och västra bergstrakterna, torde i
allmänhet hava varit svart, men även vit boskap med färgade öron omtalas
och synes hava varit högt skattad. De senare raserna, som mest voro
rödbruna, äro ursprunget till östra och södra Englands lantraser.<footnote><sp>Coleman</sp>, The cattle, sheep and pigs of Great Britain, s. 195.</footnote>
Nötkreatursaveln var av största vikt för att fylla behovet av dragoxar, men även
mjölken var av så stor ekonomisk betydelse, att man sökte ställa kalvningen
så, att man skulle hava mycket mjölk under vintern. Den vintermjölk, som
ej direkt förbrukades, användes mest till ystning.<footnote><sp>Morton</sp>. Cycylopedia I, s. 604.</footnote> Redan i 12:e århundradet
var Cheshire-osten berömd. Smör bereddes mest sommartid. Kärnmjölk
och vassla användes allmänt till dryck, den senare även till svinfoder.

Från 1300-talet omtalas en avkastning av 1 ctw. (50,4 kg.) ost om året
och 1,75 lbs (0,8 kg.) smör i veckan av kor på strandbete men på torrt
allmänningsbete påräknades blott omkring <sup>2</sup>/<sub>3</sub> så mycket.

<i>Fåren</i> voro den viktigaste delen av djurbesättningen till följd av sin stora
förmåga att tillgodogöra sig det magra betet och på grund av ullens värde
som en hållbar och lätt transportabel vara. Deras antal ökades därför i den
mån inhägnandet av betesmark fortgick, och från senare delen av medeltiden 
omtalas godsbesättningar på tusentals får. Ullen var en viktig
utförselvara till de flandriska väverierna, där den behövdes jämte den fina
spanska ullen. Jämte landets inhemska slag hade man även av normanderna 
införda långulliga låglandsfår. De bästa fåren ansågos finnas i
Shropshire, Leominster och Cotswold. Igelsjuka samt skabb vållade
svåra förluster.

<i>Svin</i> drevo kring i stora hjordar för att söka sig föda av ollon, rötter och
andra växtämnen och avfall. Det beräknades, att de kunde föda sig själva
under 9 månader av året. De göddes genom spillsäd på stubbåkern samt
sämre säd, ärter, bönor, skummjölk och vassla.



<i>Fjäderfä</i> uppföddes i stort antal vid herrgårdarna men höllos även
överallt hos bönderna, i vars avgifter slaktat fjäderfä och ägg ingingo. Av höns
räknades väl 100 ägg som medelgod avkastning. Stridstuppar uppföddes för
tuppfäktningar, vilka trots däremot utfärdat förbud (år 1366) fortforo att
vara ett omtyckt folknöje. Aven gäss höllos allmänt, ankor däremot mindre.
Av en gås beräknades 5 gässlingar på året. Duvor höllos på herrgårdarna
»till lika säker inkomst för godsägaren som förlust för bonden», vars åkrar
de plundrade.

Honung var en stor ränteartikel, varav synes, att <i>biskötsel</i> idkades i stor
omfattning.

TRÄDGÅRDSSKÖTSELN hade här som i allmänhet i Europas nordligare
länder främjats av klosterfolket och främst bland dem cistercienserna.
Klostren voro därför härdar, varifrån trädgårdsväxter och deras odling spred
sig. Vid varje huvudgård fanns i regel en trädgård, vari odlades vit- och
rödlök, senap, rovor, ärter och kål samt äpplen (bl. a. pearmains), päron
(flera franska sorter) och körsbär, och ofta även plommon (vanliga och
damsons = krikon), smultron, persikor, kvitten och mullbär samt vin.
Däremot omtalas ingen trädgårdsodling hos bönderna.

<sp>Edward I</sp> berömmes som en nitisk främjare av trädgårdsskötseln.
Han införskaffade från utlandet fruktträd, buskar och blomväxter och
omtalas som den förste humleodlaren i England. Humle anses dock hava varit
inhemsk i England och omtalas som ett ogräs, vars utrotande påyrkades i
en petition till parlamentet år 1428.<footnote><sp>Curtler</sp>, s. 80.</footnote>

SKOGEN inskränktes alltjämt genom nyodling men lämnade ännu vid
medeltidens slut godsherrarna en avsevärd inkomst genom försäljning av
virke samt avgift för svinbete.
</chapter>

<chapter name="Östeuropeiska folk">
<h1>ÖSTEUROPEISKA FOLK.</h1>

<table>
<td c><i>Litteratur.</i>
<td><sp>Kún, Emil</sp>. Socialhistorische Beiträge zur Landarbeiterfrage in Ungarn.
Jena 1903.
<td><sp>Meitzen, Aug.</sp> Siedelung und Agrarwesen der Westgermanen und
Ostgermanen, der Kelter, Römer, Finnen und Slaven. Berlin 1895.
<td><sp>Rambaud, Alfr</sp>. Rysslands historia från äldsta tider till år 1877. Övers.
Stockholm 1880.
<td><sp>Turcinovic, O.</sp> Istoria Choz jaistva Rossii. (Rysslands lantbrukshistoria
från den historiska tiden till år 1850.) Petersburg 1854.
</table>

<b>D</b>e folkslag, som efter den germanska folkvandringen utbrett sig över
östra Europa, kvarstodo ej blott i allmänt kulturellt avseende, utan
även beträffande sitt jordbruk på en lägre ståndpunkt än Europas övriga
folk.

<i>Magyarerna</i> voro ännu, då de omkring år 900 togo det senare som Ungern
betecknade landet i besittning, krigiska nomader, som fortfarande hämtade 
sitt uppehälle huvudsakligen av sina betande hjordars avkastning och av
jakt och fiske. Deras olika stammar delade landet mellan sig, men dess
avariska och slaviska befolkning lämnades i ostörd besittning av sin
jordegendom, för vilken den blott hade att giva avgift i naturavaror till de nya
härskarna. Under rikets förste kristna konung <sp>Stefan den helige</sp>
(997—1038), då magyarerna redan börjat att övergå till fast jordbruk,
delades sedan stammarnas landområden mellan deras medlemmar till ärftlig
enskild egendom. Härvid kommo stamhövdingarna och konungens högre
ämbetsmän samt kyrkans förnämsta män att bilda en högadel med större
jordbesittningar och de övriga stammedlemmarna en lågadel av fria
jordbrukare. Jämte dessa bildades en medelklass av fria jordbrukare bestående
dels av landets äldre innehavare, dels inflyttande kolonister eller gäster
<i>(coloni liberi, hospites)</i>, vilkas invandring redan tidigare börjat och av
konung <sp>Geza II</sp> (1141—1161) organiserades i större omfattning, så att
hela samhällen inflyttade från Mosel- och nedre Rhenlandet särdeles till
nordöstra Ungern och Siebenburgen. Kolonisterna kommo även från
åtskilliga andra länder. De erhöllo jord med fullständig besittningsrätt mot
ringa avgifter, och deras kolonier gynnades med kommunal självständighet
samt intogo en privilegierad ställning framför landets gamla
bondebefolkning, liksom de stodo över dem i avseende på sitt lantbruks skötsel.

Då den magyariska adeln sålunda blev bofast, tog den blott ett mindre
jordområde kring adelsborgen under eget bruk, vilket sköttes genom
trälar, men förfogade över ett vidsträcktare område, så att dettas brukare
fingo ställningen av underlydande. Borgherren utdelade också jordbesittningar 
åt sina frigivne trälar och åt andra nytillkommande brukare, vartill
det glest befolkade landet gav riklig tillgång. Kring adelsborgen uppväxte
vanligen en by, vilkens innebyggare delvis ägnade sig åt jordbruk.

På detta sätt uppstod jämte den högre och lägre adeln en medelklass av
jordbrukare, vilka hade skilt ursprung och olika rättigheter. Efter
tatarernas invasion år 1241, vilken förödde landet och starkt minskade
befolkningen, inträdde en fortgående sammansmältning av ofrie och frie brukare av
godsjord och självägande bönder, till en under adelsgodsen underlydande
bondeklass, med arvsrätt till sitt jordinnehav men allt mer ökat beroende av
borgherrarna. Dessa godsbönders rättsliga ställning blev noga fastställd i en av
<sp>Ludvig den store</sp> år 1351 utfärdad lag. I denna förklarades alla adliga
besittningar som fideikomiss, och därigenom hindrades uppkomsten av en
självägande bondeklass. Bönderna tillförsäkrades ärftlig besittningsrätt till
sin jord men med skyldigheter till godsherren, vilkas bestämmande denne i
i hög grad hade i sin hand. Denne fick rättsskipningen över sina
underhavande och skulle svara för utgörandet av deras skatter, varför han ock fick
rätt att hindra dem att lämna sin jord, om de häftade för utskylder, vilket
lätt kunde åstadkommas. Den fria flyttningsrätten, som tillförsäkrades
bönderna i upprepade lagar, blev därför allt mer illusorisk och slutligen år 1514
upphävd, sedan ett av hårt skattetryck och godtycklig behandling från
godsherrarnas sida framkallat bondeuppror blivit blodigt nedslaget. Härmed var
böndernas livegenskap rättsligt införd.


De slaviska stammar, som blevo bofasta i de mot germanerna gränsande
landsdelarna och småningom införlivades med sina germanska
grannar, antogo allt mer dessas jordbrukssätt. Även här uppkom en mäktig
.jordägareadel, under vilken böndernas stora massa råkade i lika beroende
som i de tyska länderna. Denna utveckling hade i de nordliga
gränsländerna Schlesien, Polen, Preussen, Pommern och Mecklenburg fullbordats
redan i 9:e och 10:e århundradena, men i Böhmen och Mähren bevarade
bönderna längre sitt oberoende som brukare dels av egen jord, dels av sådan,
som av godsägare utlämnts på långvarigt arrende eller emfyteutisk
upplåtelse (sid. 64). Här bröts böndernas motståndskraft genom husitkrigens
förödelser (1420—1436), och liksom i de förutnämnda länderna blevo de
vid jorden bundna underlydande under lands- och godsherrar. Då länderna
införlivades med det tyska riket, blev deras ställning i allo sämre än de
tyska böndernas (sid. 151<footnote>Rättelse i Boken: komplettering med sidhänvisning.</footnote>).

Folket bodde överallt (utom i Schlesien) i byar av den ovan (fig. 48)
nämnda rundbytypen, i spetsen för vilken stod en byföreståndare <i>(supan)</i>.

Hos sydslaverna, som efter den germanska folkvandringen tagit de nedre
Donauländerna i besittning, hade de särskilda stammarna var sitt område,
inom vilket jorden delats mellan de särskilda familjerna. Närbesläktade
familjer bildade ett »broderskap» <i>(bratstvo)</i>, men de ekonomiska enheterna
utgjordes av <i>huskommunioner</i>, bestående av en familj med dess
avkomlingar, vilka även sedan de bildat egen familj bebodde samma hus och
gemensamt ägde och brukade ett ägoområde som oförytterlig släktegendom
(jfr sid. 169). Husfadern förvaltade familjens hela förmögenhet samt ledde
och fördelade arbetena, och hans hustru förestod det gemensamma hushållet.
Under vintern bodde alla i en stor stuga med ett enda rum, men till
sommarbostad för de yngre familjerna fanns ett antal sommarstugor. När antalet
av avkomlingarnas familjer vuxit till 8—10, avskilde sig nya
huskommunioner.

Om sydslavernas lantbruk är föga känt.

Även de <i>ryska slavernas</i> samhällen utgjordes i äldre tid ytterst av
familjer med gemensam jordegendom. Vid den historiska tidens början hade
familjekommunerna i Storryssland utvecklats till bysamhällen, <i>mir</i>, vilka
även kunde omfatta flera byar. Miren styrdes av ett råd, <i>vetje</i>, sammansatt
av familjernas äldste. Närliggande kommuner bildade en <i>vólost</i> eller <i>pogóst</i>,
som styrdes av ett råd av kommunernas äldste, och en av dessa var
distriktets hövding. Mirens jord var dess gemensamma egendom, vilken tid efter
annan nyfördelades mellan alla dess manliga medlemmar.

Den ursprungliga jämlikheten rubbades, om ej förr så vid tiden för
bildandet av de varjägiska rikena (i 9:e årh.), då furstar för olika stammar eller
sammanslutningar av sådana omtalas, liksom deras följe <i>(drusjina)</i>, vilkets
medlemmar, <i>bojarer</i>, bildade ett adelsstånd, som genom förläningar och på
andra sätt allt fullständigare blevo herrar över rikets jord och dennas
brukare. Likaså förvärvade kyrkan och klostren stora jordbesittningar,
särdeles under tatarväldets tid (1240—1480), då klostren erbjödo den säkraste
tillflyktsorten och kyrkans män i allmänhet intogo en gynnad ställning. 
Bojarernas och kyrkans jord kallades »det vita landet», böndernas »det
svarta».

Bönderna voro personligen fria, till skillnad från trälarna, men de förras
ställning försämrades genom godtycklig behandling från ämbetsmännens
och de bojarers sida, till vilkas godsområde deras jord hörde. Skatterna
voro betungande och blevo det än mer genom sättet för indrivningen, som var
överlämnad åt fogdar, vilka reste kring för 3 årliga uppbörder och därvid
ägde rätt till fritt underhåll av bönderna. För att stävja denna gästning
föreskrevs, att de ej fingo stanna längre än nödigt på samma ställe.<footnote><sp>Turcinovic</sp>, s. 11.</footnote> Skatten
utgick dels per huvud, dels per gård och dels i förhållande till mirens jordvidd.

Förläning av jord till beständig egendom gavs i äldre tid blott åt kyrkan
men senare även åt bojarer. I förläningen ingingo även de bönder, som
bodde på det bortgivna godset, det vita landet, men mot slutet av
medeltiden förlänades även rätten till skatt av bönder å visst område »svart land»
kring herrgårdsjorden. Från godsen utlämnades jord till brukning som
arrende åt såväl ofrie som frie män, och för att kvarhålla dylika brukare
överenskommo bojarerna att avvisa sådana arbetssökande, som lämnat ett
annat gods. I 1484 års lagbok stadgades tillika, att avträdande arrendator
skulle betala viss avträdesavgift, vilken ökades i mån av den tid brukaren
innehaft arrendet. Genom särskilda brev fingo de flesta kloster och inånga
adliga godsägare rätt att själva lyda direkt under furstens domsrätt men utöva
sådan över sina bönder.

De ryska slaverna voro redan vid den tid, från vilken de äldsta" historiska
underrättelserna om dem bevarats, bofasta och jordbrukande, om än de
i landets skogiga trakter även hämtade en stor del av sitt uppehälle från
jakt och fiske. Om åkerbrukets höga ålder och betydelse vittna deras
gudalära och hjältesagor, som bland gudaskaran inrymde »vår moder, den
fuktiga jorden», <sp>Did-Lado</sp>, fruktbarhetens gudinna, heroen
<sp>Mikula-Selianinovic</sp>, »den förträfflige åkerbrukaren», vars plog höres på tre
dagsresors avstånd, då dess järnbill stöter mot stenar i fåran, samt <sp>Volos</sp>,
hjordarnas väktare.

Den utförsel av spannmål och andra jordbruksalster, som redan under
gamla tiden ägde rum från det fruktbara »svarta-jords»-området i sydvästra
Ryssland, fortfor alltjämt, och att jordbruket tidigt fått stor betydelse för
folket även i de norra landsdelarna, därpå tyder yttrandet i den bekanta
inbjudningen från Novgorod till Varjagerna, att »vårt land är stort och
fruktbart». I denna del av riket, vilken hade mindre fruktbara jordmåner och
ett hårt klimat, var dock jordbruket varken på Ruriks tid eller långt senare
i stånd att föda landets innevånare, utan ännu i trettonde århundradet voro
de så beroende av tillförsel av spannmål från de sydligare mer
spannmålsodlande trakterna, att vid strider med andra furstedömen en avspärrning av
denna tillförsel tvang Novgorod till eftergift, och då storfursten
<sp>Sviatopolk</sp> i Kiew år 1103 på våren ville börja krig, tvangs han att uppskjuta
därmed till en annan för jordbruksarbetena mindre trängande årstid.<footnote><sp>Turcinovic</sp>, s. 6.</footnote> I
den under <sp>Jaroslav den store</sp> (1015—1054) sammanfattade lagboken
<i>Russkaja pravda,</i> vilken mycket erinrar om den skandinaviska rätten, funnos
noggranna bestämmelser om skydd för åkerns grödor och ägogränserna.
Om åkerbrukets låga ståndpunkt tala emellertid titt och ofta påkommande
missväxter med åtföljande förhärjande hungersnöd. Härtill bidrogo dock
handelns ringa utveckling samt det hinder för denna, som låg i vägnätets
bristfällighet, och i de höga avgifter, som utkrävdes för deras begagnande.
Det klagas särskilt över den utpressning, som ägare av broar utövade mot
de vägfarande, och att det ej var ovanligt att vattendragen uppdämdes
nedanför vadställen för att tvinga till erläggande av avgifter för begagnande
av broar och vadställen. Till och med vintervägarna belades med avgifter.
Detta godtyckliga prejeri upphörde först sedan år 1596 tsar <sp>Feodor
Ivanovitj</sp> förordnat, att alla broavgifter skulle gå till kronan, och
förbjudit byggande av broar utan regeringens medgivande.<footnote>Jfr Frankrike, s. 135, 136.</footnote>

Handeln hindrades också av de acciser, som pålades försäljningen av
alla jordbrukets alster.

Högst synes jordbruket under medeltiden ha stått i det bulgariska väldet
vid Volga, där det gynnades av en fruktbar jord och lätt samfärdsel på
floderna samt stor efterfrågan av spannmål från det norra ryska
skogsområdet, där odlingen ännu fått obetydligt insteg utan folkets förnämsta
näringsfång var jakt och fiske samt skinn deras viktigaste bytesvara.

Av de sparsamma underrättelserna om det ryska jordbruket under
medeltiden framgår att gödslingen var mycket försummad och ansågs onödig,
såsom ännu i dag är fallet på den svarta jorden, vilket också anföres som skäl
till husdjursskötselns ringa omfattning i de åkerbrukande trakterna.

Hos alla de nordslaviska folken var gaffelplogen det vanliga
åkerredskapet, men saknades hos sydslaverna.

Av sädesslagen voro vete och hirs de förnämsta grödorna i
svarta-jordsområdet.  I Russkaja pravda omtalas även havre och råg samt hampa.

Husdjursskötseln var obetydlig på den mellanryska slätten, utom
beträffande hästar, vilka voro de enda dragarna. På svarta jordens gräsrika
stepper bedrevs däremot avel av både hästar, nötkreatur och får i stor
omfattning. I det södra stepplandet hämtade den halvnomadiska befolkningen
sitt uppehälle huvudsakligen av sina hjordar. Skyternas gamla bruk att
använda hästars kött och mjölk till föda fortfor.

I Russkaja pravda omtalas även svin samt höns, gäss, ankor, duvor och
svanor som husdjur. Biskötsel idkades, enligt urgammal sed, allmänt i stor
omfattning.

</chapter>

<chapter name="Finland">
<h1>FINLAND.</h1>

<table>
<td c><i>Litteratur.</i>
<td><sp>Grotenfelt. G.</sp> Det primitiva jordbrukets metoder. Helsingfors 1899.
<td><sp>Meitzen, Aug.</sp> Siedelung und Agrarwesen der Westgermanen, der Ostgermanen, der Kelter, Römer, Finnen und Slaven. Berlin 1895.
<td><sp>Nordmann, P.</sp> och <sp>Schybergson, M. G.</sp> Finlands kulturhistoria. Medeltiden. Helsingfors 1908.
</table>

<b>F</b>inland hade redan i förhistorisk tid börjat befolkas. De inre delarna
voro ända ned i mitten på landet befolkade av lapparna, vilka antingen
voro den ursprungliga befolkningen eller invandrat österifrån men allt mer
tillbakaträngdes av finnar, av vilka tavasterna anses hava kommit
söderifrån över Finska viken men karelarna österifrån utefter Ladogas stränder.
I kusttrakterna hade svenska invandringar skett redan under bronsåldern
och hade vid den historiska tidens början trängt med sina nybyggen upp
efter vattendragen.

Den äldsta bebyggelsen hos finnarna liksom hos svenskarna torde
merendels ha skett i byar, och åtminstone hos finnarna torde röjningen och
odlingen av byns mark ha skett gemensamt. I Karelen tillhörde all jord
storfursten, godsägarna och klostren, och bönderna voro dessas brukare, även
om de ofta fingo behålla gårdarna i flera släktled.<footnote>Finlands kulturhistoria, s. 75.</footnote> I de övriga landsdelarna
rådde väl egendomsgemenskap ännu långt in i medeltiden allmänt i de inre
delarna av landet, ehuru väl även där jorden fördelades mellan byns
delägare<footnote><sp>Meitzen</sp> II, 191.</footnote>, men i kusttrakterna och de södra delarna av landet hade redan tidigt
enligt svenskt sätt stadigvarande jorddelning efter solskifte, »rätt» eller
»svenskt skifte» (sid. 197) blivit vanligt redan på 1300-talet och trängde
härifrån vidare in i landet. Även de röjda ängarna voro ofta delade. Skogen
var däremot byns eller socknens odelade egendom. Sockenallmänningar
omtalas i de södra kusttrakterna men däremot ej härads- eller
landsallmänningar. Där byarna, redan innan socknen bildades, delat området, kunde
ingen sockenallmänning uppkomma. De stora skogarna mellan bygdernas
områden räknades redan på 1300-talet som konungens allmänning. Om
byars anordning och delägarnas rättigheter och skyldigheter, skifte och
jordetal hänvisas till redogörelsen för motsvarande förhållanden i det
egentliga Skandinavien.

Besittningstagandet av jord för odling skedde här på samma sätt som i
Sverige. På byns utmark ägde alla delägare i byn, men endast de, rätt att
rödja eller bränna sved till äng eller åker och genom att intaga den genom
råmärken och hägnad bevarade odlaren äganderätten till »intäkten», vilken
eljes efter vissa år återföll till allmänningen. På detta sätt kom att till byn
höra dels bolåker och boläng eller bröstjord dels intäkter.

För att uppmuntra till odling medgavs genom upprepade brev (ss. 1303,
1334, 1411) rätt att för odling taga ödeskog i besittning, så vitt den laglige


innehavaren ej själv ville eller kunde odla marken, och tillika utlovades viss
tids skattefrihet för odlingen. Genom k. brev sistnämnda år befalldes
hövdingen i Åbo att medgiva rätt att odla på kronans allmänning, varvid dock
jordens förre innehavare skulle äga rätt att efter 12 bolfaste mäns prövning
behålla så mycket, att de kunde finna sin bärgning därå.<footnote><sp>Schütz</sp>. Om skifte jord, s. 18.</footnote>

I de tätare befolkade landskapen voro hemmanen redan under
medeltiden starkt styckade, så att brukningsdelarna i allmänhet voro små, och
någon lagstadgad gräns för klyvningen fanns ej. I dessa delar hade också
kronan många gårdar med slott, vilka bortlämnades på förläning på
obestämd tid eller livstid eller med arvsrätt och med skyldighet att utgöra
krigstjänst och ofta att till kronan erlägga den inflytande skatten. Även kyrkorna
hade förvärvat jordegendom, till vilken de erhöllo skattefrihet. Dessa
förläningar och kyrkogods blevo utgångspunkter för en högre odlings
spridning. Deras förvaltning var ordnad som i Sverige, med en del av jorden
utlämnad till landbor och torpare mot skatt och arbetsskyldighet.

Hos den svenska befolkningen var boskapsskötsel huvudsaken, — den
betalade därför tionde i smör, under det att folket i de finska landskapen
utgjorde den i spannmål. Men byåkern var överallt otillräcklig och
sädesbehovet fylldes därför till stor del genom svedjebruk. Folket i de mera
bebyggda landsdelarna hade utmarker <i>(erämaa, erämarker),</i> ofta långt
avlägsna, vara de jämte jakt och fiske idkade svedjebruk. Sålunda hade
Satakunta-borna dylika utmarker i norra Tavastland och Österbotten, och
Savolaxarna ända uppe vid Kajana. Då hemåkern ökats, så att den kunde föda
befolkningen, övergåvos dessa utmarker vanligen.

<i>Byggnaderna</i> voro om möjligt enklare än i Sverige. Det vanliga var »tre
gode tarvhus»: stuga, fähus och lada, men därjämte omtalas även rior och
badstugor. Stugan var en rökstuga eller ett pörte.

Av <i>sädesslagen</i> var kornet huvudgrödan i de övriga landsdelarna men i
Karelen råg, vilket ännu på 1300-talet ej ingick i tionden i Tavastland.
Båda odlades både på åker och i sved. Havre odlades allmänt på åkern.
Likaså voro lin och rovor allmänna odlingsväxter, de senare huvudsakligen
på svedjeland. Vete, ärter och bönor omtalas blott från södra Finland.
Hampa och humle voro skattepersedlar från 1300-talet.

<i>Ängarna</i> voro viktiga ägor, då åkern ej lämnade annat vinterfoder än halm.

<i>Trädgårdsodlingen</i> var naturligtvis obetydlig, men vid periodens slut
omtalas såväl kålgårdar, särdeles i Åbotrakten, som även odling av fruktträd,
vilka infördes söderifrån.

<i>Hästarna</i> i Finland omtalas visserligen med beröm av <sp>Olaus Magnus</sp>,
men såväl krigs- som avelshästar infördes från Sverige. Främst som
hästuppf ödande landskap stod Karelen, därför kallat »stokarelen», varifrån en
så betydlig export av hästar ägde rum till Ryssland och Estland, att förbud
däremot flera gånger utfärdades på 1300-talet och senare.

I de svenska bygderna, där oxar mest användes som dragare, var antalet
nötboskap stort, men mindre i Finnbygderna, där hästar voro de vanligaste
dragarna. Av smärre husdjur voro getterna talrikast, men även får, svin och
höns omtalas.

Finnarnas ost prisas av <sp>Olaus Magnus</sp> för sin goda smak. Den
bereddes av getmjölk samt röktes och bryntes för att bliva hållbar.

<i>Jakt</i> betraktades som en inbringande näring. Särdeles gällde detta
ekorrjakten. Vid donationer och försäljningar av jordegendom förekom ofta, att
ekorrskogen undantogs. Skinn av ekorre och andra djur voro vanliga
tiondevaror.

Även <i>fisket</i> hade stor betydelse, särskilt sik- och laxfisket, men även
vårfiske av gäddor, vilka i torkat skick voro en betydande exportvara.
</chapter>

<chapter name="De skandinaviska länderna">
<h1>DE SKANDINAVISKA LÄNDERNA.</h1>

<table>
<td c><i>Litteratur.</i>
<td><sp>Christensen, C.</sp> Agrarhistoriske  studier. Kjöbenh. 1886, 1891.
<td><sp>Hellström, P.</sp> Norrlands jordbruk. Uppsala 1917.
<td><sp>Hertel, H</sp>. Andelsbevægelsen i Danmark. Kjöbenh. 1916.
<td><sp>Hildebrand, Hans</sp>. Sveriges medeltid I—III. Stockholm 1879—1909.
<td><sp>Johnsen, O. A.</sp> Norges bönder. Kristiania 1919.
<td><sp>Möller, P.</sp> Strödda utkast rörande svenska jordbrukets historia.
Stockholm 1881.
<td>Norges gamle Love.
<td><sp>Schübeler, F. C.</sp> Die Kulturpflanzen Norwegens. Christiania 1862.
<td><sp>Schütz, E. J.</sp> Om skifte af jord i Sverige. Stockholm 1890.
<td><sp>Sillén, A. W. af</sp>. Svenska Handelns och näringarnas historia II. Uppsala 1855.
<td><tab>— III. D:o under folkungaätten och unionstiden. Uppsala 1859.
<td><tab>— IV. D:o till år 1809. Karlshamn  1886.
<td><sp>Styffe, C. G.</sp> Skandinavien under unionstiden. 2:a uppl. Stockholm 1880.
<td>Sveriges landskapslagar och landslagar. Ed. C. J. Schlyter, 13 bd. 1827—77.
<td>Uppland. Skildring af land och folk. Utg. af Humanistiska Vetenskapssamfundet i Uppsala 1905—1908.
<td>Valdemars och Eriks Sællandske Lov. Udg. P. G. Thoresen. Kjöbenh. 1852.
</table>

<b>O</b>m än medeltidens början i de skandinaviska länderna, enligt den
brukliga periodindelningen räknad från kristendomens införande, infaller
senare än i Europas sydligare länder, så står denna tidsgräns i god
överensstämmelse med kulturens allmänna utvecklingsgång.

Först med kristendomens införande trädde norden i närmare, fredlig
förbindelse med det övriga Europa och rönte därigenom en starkare
påverkan av dess högre odling. Detta tidsskede utmärktes här som i det övriga
Europa av framträdandet av en stormansklass, som jämte kyrkan intog en
allt mer härskande ställning, ej minst som jordägare och innehavare av
länsherrerätt över bondeklassen, en ställning, vars missbruk hotade att leda till
anarki och hämmade lantbrukets utveckling, samt slutligen framkallade en
reaktion, vilken bildade övergången till den nyare tiden.

Början av medeltiden utmärktes av ett kraftigt framåtskridande på
jordbrukets område.   Härtill bidrogo vikingafärdernas upphörande och 

kristendomens införande, varigenom folket mer än tillförene hänvisades till
jordbruket för sin sysselsättning och sitt uppehälle, samt den återinvandring,
som ägde rum från England till norden och i synnerhet till Danmark, av
män, som därifrån medförde erfarenhet om ett mer framskridet jordbruk
och rikedomar, som de nedlade i jordförvärv i hemlandet. I samma
riktning verkade också de andliga, vilka från sydligare länder medförde intresse
för och kännedom om ett högre stående jordbruk och trädgårdsskötsel.

Framstegen visade sig också i en stark utsträckning av den odlade bygden
och ökad tillgång på lantbrukets produkter.

Redan under hednatiden hade bygden tagit i besittning alla öppna
områden i Danmark, i Sverige upp till Gästrikland och i Norrlands kustland
upp till norra Ångermanland, liksom efter älvarna ända in i Jämtland,<footnote><sp>Hildebrand</sp> I, s. 40.</footnote>
samt i Norge såväl Öst- som Vestlandet och Tröndelagen. Nu utsträcktes
odlingen vidare i Norrland med bosättningar, som först hade karaktären av
handelsfaktorier, varifrån köpmän, <i>birkarlar</i>, drevo handel med lapparna,
men småningom utvecklades till jordbruksbygder. Denna bebyggelse
uppmuntrades med privilegier, förläningar och skattefrihet, delvis för att
befordra lapparnas kristnande.<footnote><sp>Hellström</sp>, s. 80.</footnote>

Framför allt utsträcktes dock odlingen inåt de skogar, som ännu skilde
bygderna även i Danmark, där nutidens jutska ljunghedar voro skogtäckta,
och som i Sverige bildade svåröverkomliga ödemarker mellan olika
landsdelar, såsom Holaveden mellan Östergötland och Småland, Kolmården
och Tiveden mellan Göta och Svea land, Långheden mellan Västmanland
och Dalarna samt Emården mellan Gästrikland och Hälsingland. Om
odlingens utsträckning på skogsmark tala den mängd om skog och röjning
erinrande namn på gårdar och byar, som härröra från medeltiden (jfr sid.
99).

Nyodlingen uppmuntrades också. I <sp>Magnus Lagabötes</sp>
landslag stadgas frihet från avgifter, ledung och andra pålagor under minst 3 år
för den som odlade å allmänning.

Jordbruket fyllde ock snart i stort sett befolkningens behov av livsmedel,
och vissa landsdelar alstrade i regel betydligt överskott därav. Främst gällde
detta Danmark med Skåne, som utförde betydligt av spannmål till olika
länder. I Sverige hade Gotland och Uppland vanligen spannmål till övers
att utföra, Bohuslän och Halland hade väl otillräcklig skörd av vete och råg
men voro rika på havre. Endast bergslagerna och Norrland hade ständigt
behov av spannmålstillförsel.

I Norge var större olikhet mellan de särskilda bygderna i
spannmålstillgång, och betecknande är, att landslagen innehåller (Vil: 14) bestämmelser
om spannmålshandel i missväxtår. Men historien omtalar, att <sp>Olof den
helige</sp> (1015—1028) och <sp>Håkon Magnusson</sp> (1316) förbjödo
utförsel av spannmål, och från den förre konungens tid omtalas lager av korn
i Finnmarken för att möta bristen under missväxtår och inköp av spannmål
från Karmöen och Jäderen.<footnote><sp>Schübeler</sp>, s. 147.</footnote>


Av kreatursprodukter hade alla landsdelar tillräckligt, och hästar,
slaktoxar, hudar, talg och smör voro redan tidigt viktiga utförselartiklar.

Även på Island odlades säd, såsom gamla sagor omtala och gamla
gårdsnamn (Rugstadir, Rugeyar, Akureyri) visa, — men dylika namn på enstaka
gårdar kunna dock snarast anses som bevis på att sädesodling var undantag.

Den blomstring, som under 13:e århundradet (<sp>Birger Jarls</sp>,
<sp>Magnus Ladulås</sp>, <sp>Waldemarernes</sp> och <sp>Håkon den gamles</sp> tid)
rådde i Norden, gällde även jordbruket. Men därefter medförde <i>digerdöden</i>
(1348—1351) ett svårt bakslag, som hämmade nyodlingen och även lade
många gårdar och mycken odlad jord öde. Bristen på arbetare försvårade
jords utarrendering, avgälden för jord nedgick, i Norge ända till <sup>1</sup>/<sub>4</sub> mot
förut, upplåtelser utan avgäld, blott mot skyldighet att underhålla husen
förekommo, och i arrendekontrakten blev bestämmelsen, att brukaren ej
fick låta åkern skogväxa, vanlig. Bristen på kunniga fogdar medförde i
Norge sådan oreda i godsens förvaltning och skattehemmans förhållanden,
att vid senare rättstvister det blev vanligt, att man som grund för
avgörandet sökte utreda, huru förhållandet varit före den stora mandöden.

Denna nedgång drabbade huvudsakligen de stora jordägarna, kronan,
kyrkan och adeln, under det att bönder, som själva brukade sin lilla gård,
mindre berördes därav, och landbönder hade fördel av nedgången genom
avgäldens minskning och av att faran för uppsägning var borta.
Upplåtelserna blevo i Norge mest på livstid och övertogos av arvingarna.
Landborna vande sig att betrakta gården som sin egen och avgälden som en
grundränta.

Från detta förfall hade jordbruket desto svårare att repa sig, som
återstoden av medeltiden var uppfylld av ständiga strider mellan stormän och
tronkrävare och bönderna blevo allt mer undertryckta.

FOLKKLASSER och JORDEGENDOM. Den ursprungliga likställigheten i
samhällelig ställning och jordbesittning hade redan under hednatiden börjat
att rubbas, i det att ej blott konungarna utan även en storbondeklass höjt
sig över odalböndernas stora massa i anseende, inflytande och jordrikedom.
Denna utveckling fortgick i ökad omfattning under medeltiden.

Allt mer jordegendom samlades i konungens och kronans ägo, varemellan
skillnad knappt gjordes. Till konungaättens arvegods hade vid de olika
landskapens sammanslutning till ett rike kommit de besittningar, som tillhört
besegrade småkonungar. Vidare hade vid kristendomens införande de till
Uppsala tempels underhåll anslagna gårdarna, »Uppsala öd» tillfallit kronan,
vilkens gods ytterligare ökades genom danaarv samt egendom, som
förklarades förbruten på grund av ägarnas förbrytelser, eller som tillföll kronan
genom sakfall, då en sakfälld eller hans ätt ej gäldade ådömda böter.

Om den stora omfattningen av kronans jordbesittningar i landets alla
delar vittnar den allmänna förekomsten av egendomar benämnda Husby,
vilket i äldre tid betecknade kungsgård, samt gårdar, vilkas namn antyder,
att de varit hedna tempelgårdar (såsom namn på -hov och -vi eller i vilka
någon hednaguds namn ingår).

Konungen började också göra anspråk på äganderätt till sådan jord, som

icke tillhörde enskilda ägare. I Norge framställde redan landets förste konung
<sp>Harald Hårfager</sp> sådant anspråk på allt herrelöst land, och i
Frostatingslagen (XIV: 8) infördes konungens rätt till överherrskap över
allmänningarna och rätt att överlåta dylik jord till vem han fann för gott.<footnote><sp>Johnsen</sp>, s. 89.</footnote>

I Danmark hade den feodala grundsatsen, att all herrelös jord tillhör
konungen vunnit hävd redan i medeltidens början. Enligt den jutska lagen
(I: 53) tillhör jorden å allmänningen konungen men skogen bonden, vilket
förklarar frånvaron i de gamla danska lagarna av bestämmelser om
uppdelning av allmänningar och tillgodogörande av deras avkastning. I Skåne
och Halland hade byar och härad ända till dessa landskaps införlivande
med Sverige (1660) blott nyttjanderätt i skogarna.

I Sverige hade liknande anspråk från konungamaktens sida mindre
framgång. Framställda anspråk på andel i eller viss rätt över
allmänningarna vunno ej folkets godkännande och inflöto ej i landslagarna. I
Östgötalagen talas väl om de fall, då konungen ville sälja allmänning, men härmed
torde (enligt <sp>Schlyter</sp>) syftas på skog, som tillhörde en konungens gård.
Enligt landslagarnas thingmalabalkar (V och IV) tillerkännes dock konungen
rätt till <sup>1</sup>/<sub>3</sub> av avgäld från häradsallmänning. Likaså har konungen
åtminstone från 1300-talet tillerkänt bergsbruksidkare rätt att nyttja vissa
allmänningsskogar.

KYRKAN blev också en allt större jordägare. Till de gårdar, som hon
ärvde efter de hedna gudnahoven, kommo talrika jordförvärv genom
förläningar, fromma gåvor samt köp och panträtt. Besittningarna ökades
mycket under de oroliga tiderna genom att bönder sökte skydd hos
kyrkan eller klostren genom att avstå äganderätten till sin jord och
mottaga den som landbogårdar. Det har beräknats, att kyrkans egendomar i
Danmark på drottning Margaretas tid uppgick till 35 procent av rikets
jord.<footnote><sp>Christensen</sp> I: 14.</footnote> I Sverige skall Uppsala domkyrka hava varit rikets största
jordägare med 300 markland jord (år 1344),<footnote><sp>Hallendorff</sp> i Upland I, s, 242.</footnote> och Vadstena kyrka ägt flera
hundra gårdar och torp. I Norge voro också kyrkans besittningar mycket
stora, särdeles i närheten av biskopssätena och klostren, och uppgingo enligt
en ungefärlig uppskattning vid unionstidens början till <sup>l</sup>/<sub>4</sub> av landets odlade
jord, mer än vare sig adelns eller kronans.<footnote><sp>Johnsen</sp>, s. 92.</footnote>

Bland kyrkliga stiftelser intaga <i>cistersienserordens</i> kloster i Sverige en
framstående plats som härdar för jordbrukets och trädgårdsodlingens
framsteg. De anlades ofta i avlägsna orter, skilda från bygden genom skogar och
voro därigenom liksom av sin regel hänvisade att försörja sig genom
jordbruksarbete, och de av munkarna med hjälp av lekbröder skötta kloster-
och avelsgårdarna blevo mönster för kringliggande trakt. Ännu i dag vittna
förvildade växtarter och gamla fiskdammar om den inplantering av växter
från sydligare land och den fiskodling, som ägde rum vid klostren.

I den mån bygd uppväxte kring klostren och dessas rikedom ökades, 
slappades efterlevnaden av regeln om klosterfolkets arbete, och vid slutet av
medeltiden ägde åtskilliga kloster ett flertal gårdar, som brukades som
vanliga landbogårdar.

ADELN utsöndrades under medeltiden i alla de skandinaviska länderna
allt mer som en särskild, från odalbönderna skild, privilegierad
jordägareklass.

I Norge räknades enligt <sp>Magnus Lagabötes</sp> lag till
storbönderna eller <i>holderne</i> de, vilka besutto efter fader och moder ärvd ätte-jord,
som deras förfäder före dem ägt och till vilken ingen annan hade odelsrätt,
d. v. s. rätt att på grund av släktskap börda (sid. 185). Ur denna klass
framgick under början av medeltiden en länsaristokrati, kallad <i>lendermœnd,</i>
vilka på en gång som konungens befallningshavande i sin bygd hade att
upprätthålla ordning och frid, göra uppbåd till krigstjänst m. m. och voro
böndernas hövdingar och talesmän. Denna klass, som lönades av konungen
genom jordförläningar, blev allt mer självrådig men gick till stor del ut
under de ihållande striderna mellan olika tronkrävare och ersattes i slutet
av 1100-talet av kungliga ämbetsmän, <i>syssel-</i> eller <i>lagmän.</i> Även denna nya
tjänsteadel vann, till stor del genom ingifte i de gamla ätterna, rikedom i
jord och stort anseende. De erhöllo under <sp>Magnus Lagaböte</sp> (år
1263) titeln <i>baroner,</i> men då de började att bliva lika myndiga som tidigare
lendermännen, avskaffade konung <sp>Håkon V</sp> denna värdighet år 1308. På
detta sätt stävjade konungarna stormannaståndets otillbörliga tillväxt i makt
och då jordbesittningarná till följd av digerdöden starkt nedgingo i värde
(sid. 182), gick också adeln som klass tillbaka. Visserligen gav saknaden av
en konung i landet under unionstiden sysselmännen tillfälle att öka sin
makt, men adeln avtog dock alltmer i antal och makt och var vid den
nyare tidens början så gott som försvunnen.

I Danmark och Sverige tillväxte däremot stormansklassen oavbrutet i
jordrikedom och makt och utbildades ett länsväsen, som dock aldrig nådde
samma maktställning som i Tyskland.

Bruket, att konungen med län avlönade sina tjänstemän (länsmän, fogdar,
sysselmän), infördes liksom i Norge, i Danmark under Waldemarernes
tid (1157—1241) och i Sverige av <sp>Knut Eriksson</sp> (1167—1195), och
rätt att giva förläningar tillerkändes konungen uttryckligen i Upplandslagen
och i <sp>Magnus Erikssons</sp> landslag. Dylika förläningar togo allt större
omfattning som lön eller för att vinna anhängare i de inre striderna men
även som pant för gjorda försträckningar, så att tidvis större delen av
kronans jord på detta sätt kunde vara henne avhänd. Därtill kom bruket
att till underhåll giva yngre konungasöner stora län, ofta hela landskap.

Visserligen medförde tyskarnas insteg i de båda rikena, att den på
kontinenten rådande uppfattningen om länsherrens självständighet och välde
över bönderna även här gjordes gällande, men länen blevo aldrig ärftliga i
Sverige eller Danmark (med undantag för det danska Sydjutland), och
förläningen innebar ej domsrätt över länets innebyggare utan endast rätt att
uppbära statens skatt av dem samt dem ådömda böter.

Sin rättsliga grund och sin karaktär fick adelsståndet i Sverige och 
Dan-mark genom åtagandet att göra tjänst till häst <i>(russtjänst)</i> och genom den
<i>frälserätt</i> eller frihet från skatt till konungen, som utgjorde ersättning för
denna tjänsteplikt. I Sverige skedde detta genom den av <sp>Magnus
Ladulås</sp> (troligen år 1279) utfärdade Alsnö stadga samt Kalmar recess (år 1483),
vilken utsträckte skattefriheten även till de landbönder, som gjorde ständig
dagsverkstjänst vid adelns sätesgårdar. Småningom blev vanligt, att
frälsemännen gjorde anspråk på skattefrihet även för de kronohemman, de
förvärvade som egendom eller län utan att göra russtjänst för dem.

I Danmark gav <sp>Erik Plogpenning</sp> (1241—1250) alla friborna
män, som gjorde rytteritjänst skattefrihet för den jord, de brukade för egen
räkning, d. v. s. sätesgårdarna, och småningom förvärvade sig adeln även
här allt flera ärftliga privilegier.

BORGERSKAPET i städerna blev också under medeltiden en makt, som
stod i en viss motsats till jordbruket. Främst framträdde detta genom
upprepade förbud mot landsköp, d. v. s. förbud att på landet uppköpa eller
sälja köpmannavaror. Däremot fingo lantmännen sälja sina egna produkter
till varandra till husbehov likasom också utbyta dessa mot norrlänningars
och gutårs kringförda varor. Gärningsmän (hantverkare) hade rätt att bo
på landet och där såväl köpa vad de behövde för sitt hantverk som sälja
dettas alster. Förbudet mot landsköp infördes i <sp>Christoffers</sp> landslag.
(Köpm. VI och VII.)

Motsatsen mellan städer och land visade sig också däruti, att de förra
lockade lantbefolkningen till sig, varöver klagomål ofta framfördes. »Av intet
förödes vårt rike mera än av att man icke kan få arbetsfolk på
landsbygden», heter det i en förordning av konung <sp>Håkon</sp> år 1260.

BÖNDER. Bonde betecknade under äldre tid de frie män, som brukade
jord, således såväl <i>odalbonden,</i> vilka med full äganderätt (odelrätt)
innehade och brukade sin jord, som <i>allmänningsbönder,</i> vilka brukade jord
upptagen å allmänningen (sid. 196), och <i>landbor</i> (landbönder, i Danmark
<i>Landsœti,</i> senare <i>Fæster,</i> i Norge <i>Leilaending),</i> vilka brukade annans på vissa
villkor upplåtna jord.

Allmänningsbönderna innehade sin jord med ärftlig besittningsrätt, men
denna var ej frånskiftad allmänningen till enskild egendom, utan den ansågs
i Sverige tillhöra samfälligheten (byn, häradet, landskapet), i Danmark
konungen (se sid. 196).

I Norge gav ej blotta ägandet av jord en friboren mans odalbondes
rättigheter, utan det fordrades, att gården skulle varit i släktens ägo i vissa
släktled, 5 i Gulatingslagen, 4 i Frostatingslagen, innan den blev släktens
odel.

De förut självständiga landskapens sammanslutning under en konung
för hela riket och ökningen av dennes makt inskränkte till en början föga
den gamla bondefriheten, och försök av konungen att utan folkbeslut å
tingen utfärda påbud eller pålägga nya gärder möttes länge av kraftigt
motstånd av allmogen. Vissa lagar hävdade uttryckligen böndernas rätt att
vräka (Västgötal.) eller dräpa (Frostatingsl.) självrådiga konungar.

Folkets självstyrelse inskränktes dock småningom genom den kungliga
förvaltningen. I Norge, upphörde böndernas deltagande i lagstiftningen på
1200-talet, och efter antagandet av <sp>Magnus Lagabötes</sp> landslag (1276)
utövades denna av konungen »med gode mäns råd», utan att besluten
underställdes riksmötena. I Danmark deltogo väl bönderna i landstingen och
riksdagarna (Danehov) under hela medeltiden men saknade varje
inflytande på besluten. I Sverige ersattes de gamla landskapstingen, vid vilka
alla odalmän ägde deltaga i besluten, av rådsmöten och herredagar. Sedan
den engelbrektska resningen väckt bondedemokratien till liv, blev det åter
vanligt, att ej blott stormännen utan även bönderna deltogo i riksmöten eller
herredagar.

Även folkets deltagande i rättsskipningen å tingen inskränktes, i det att
fasta nämnder (i Danmark och Norge tillsatta av konungens tjänstemän)
inrättades och domaren blev en konungens ämbetsman i stället för folkets
förtroendeman, även om i Sverige konungen enligt landslagarna skulle välja
honom bland 3, som föreslagits av en av häradsmenigheten utsedd valnämnd.

Under unionstiden ökades i de länder, där monarken och centralstyrelsen
var frånvarande, rådets och stormännens självsvåld, och konungens
befallningshavande ämbetsmän begagnade sig av sin myndighet och frånvaron
av kontroll till att förtrycka bönderna och rikta sig med böter och
jordförvärv. Än värre blevo förhållandena, då höga ämbeten började anförtros åt
utlänningar, och det var av dessa utövade godtyckligheter, som framkallade
<sp>Engelbrekts</sp> resning (1434—1436) och det senare året ett
bondeuppror på Norges östland.

Under allt detta bevarades dock böndernas självständighetskänsla bättre i
Sverige och Norge än i Danmark. I Norge framträdde denna och förmågan
att samverka i <i>gillen</i> för religiösa och samhälleliga syften (såsom för
inbördes hjälp vid eldsolyckor och förlust av kreatur); dessa
sammanslutningar, som först bildades i städerna, fingo stor spridning bland bönderna
men omtalas föga under den ekonomiska nedgången efter digerdöden.

Samtidigt försämrades böndernas ekonomiska ställning allt mer. De
självägande böndernas skatter och arbetsbördor till kronan ökades, i samma
mån den jord, från Vilken kronoskatt skulle utgå, minskades genom
skattejords övergång till frälse. Fattigdom och väl i än högre grad de krigiska och
oroliga tiderna, som ständigt hotade med övervåld, förmådde i stor
utsträckning de självägande bönderna att ställa sig under en mäktig herres skydd
genom att till honom avstå äganderätten till sin jord och bruka den som
hans landbonde. Dessa blevo också allt mer nedtyngda av ökade
skyldigheter och sina herrars godtycke. Utöver den sedan gammalt i bestämt
förhållande till egendomens värde utgående avgälden (sid. 192) för till
brukning upplåten jord, ökade jordherren självrådigt landbondens skyldigheter
genom att pålägga honom att utgöra vissa dagsverken samt förekommande
forslingar och andra arbeten. Denna arbetsplikt, vilken fick benämningen
boveri (troligen efter den gamla arbetsskyldigheten vid hovtempelgårdar)
hade vid medeltidens slut blivit i hög grad betungande. Den pålades
småningom även självägande men skattepliktiga bönder, så att skillnaden mellan
sådana och landbönder allt mer utplånades. Såväl dessa som gårdsätar
(se nedan) betecknades i Aarhus stifts jordebok från mitten av 1400-talet
som <i>inqvilini</i> eller <i>coloni</i> (jfr s. 64) och betraktades som godsherrens
tjänare.<footnote><sp>Christensen</sp> 1: 179.</footnote>

Till den allt mer tryckande hoveriplikten kom i Danmark vornedskabet.
Ur träldom frigivna hade sedan gammalt fortfarande stått under sin förre
herres värn, varför de. sades vara vornede och icke fingo lämna hans
jordegendom. På Sjælland och öarna (utom Fyen) blev vanligt, att även
landbönderna och på 1400-talet t. o. m. självägande skattebönder betraktades
som vornede, och även deras söner blevo bundna vid godset och skyldiga att
mottaga en gård enligt godsherrens bestämmande, vilket fick desto större
betydelse, då till följd av de folkförödande krigen, digerdöden och böndernas
flykt in till städerna det var svårt att få folk till jordens brukning. I
»Lollands Vilkaar» säges, att arbetsför man icke fick sitta inne hos annan utan
var skyldig att mottaga jord att odla. De underhavande kommo att betraktas
som tillhörande godset och vid slutet av 1400-talet blev det t. o. m. brukligt
att sälja godsbönder till annan jordägare.<footnote><sp>Styffe</sp>, s. 7; <sp>Meller-Holst</sp>. Landbrugs-Ordbog, art. Vornedskab.</footnote>

Någon laglig grund för tvånget att stanna på godset fanns ej, utan i
domar plägade blott gammal hävd åberopas.

På detta sätt hade de danska bönderna vid medeltidens slut nedsjunkit i
det största elände, och deras ställning skilde sig föga från verklig
livegenskap. De blevo också underkastade den s. k. <i>gårdsrätten,</i> d. v. s. husbondens
disciplinära straffrätt, vilken ursprungligen gällt besättningen på kungliga
slott men småningom utsträcktes till adelns gods. Denna rätt stadfästes av
kung <sp>Erik av Pommern</sp> i början av 1400-talet.

Ej heller i Sverige var tanken att binda fronden vid jorden främmande,
vilket tydligt framträder i rätten att återföra landbor (Chr. L. J. XXIII) och
ett rådsmötes i Strängnäs (år 1437) beslut, att alla bönder och lantbor, som
under orostiden rymt till köpstäderna, skulle återvända till sina gårdar eller
taga tjänst på landet. Genom striderna för landets oberoende höjdes
emellertid böndernas frihetssinne och tryggades deras politiska inflytande, så att en
fortsättning av deras undertryckande för framtiden blev omöjlig.

TJÄNSTEFOLK. Vid godsförvaltningen utövades vanligen den högsta
tillsynen av en rid- eller lantfogde, vilken handhade skötseln av
huvudgården med hjälp av en rättare och övervakade de av landbönder brukade
gårdarna samt alla godsets intäkter. Till godsets tjänstefolk hörde: ogifta
drängar och pigor i husbondens kost; <i>inhyses-</i> eller <i>innesfolk</i> (innæ =
arbete), varmed förstods gift tjänstefolk, som innebodde hos andra; <i>gårdsäte</i>
(grässäte, hussäte), i Danmark även kallad <i>kotkarl</i> (aasäte), som hade
bostad (säte) för sig i hus å husbondens jord och ofta delvis avlönades med
rätt att bruka jord tillhörande husbonden, varför han även kunde hava att
betala avgäld.<footnote><sp>Christensen</sp> I: 179.</footnote> Hans ställning skilde sig då från landbondens därigenom,
att han brukade jord, som tillhörde huvudgården, den senare en särskild
gård. Brukare av annans nybygge eller torp på allmänningen kallades
<i>torpare</i> eller <i>bodsäte</i> och betalade vanligen avgäld men gjorde även
dagsverken hos jordägaren. Var och en som ej ägde 3 markers förmögenhet
kallades i Sverige <i>lösker man</i> och var skyldig taga tjänst, likaså den, som
väl ägde 3 mark men ej kunde betala honom åliggande skatt.

Tjänares legotid var <sup>1</sup>/<sub>2</sub> år, i Västergötland från påsk till mikaelsmässa,
i svealandskapen och enligt landslagarna mellan pingst och mårtensmässa.
Legohjonen fästes i tjänsten med städja mot av myndigheterna bestämd lön
i penningar samt vanligen vissa klädesplagg. Vid vite var förbjudet att betala
mera.

TRÄLAR, som under hednatiden utgjort den huvudsakliga arbetsstyrkan,
betraktades i landskapslagarna som husbondens egendom, och husbonden
ansvarade för träls gärningar likaväl som för skada av kreatur. Träldomens
berättigande var djupt befäst i den allmänna rättsuppfattningen, varför
strävanden för frigivning och att göra frigivne jämnställda med friborne
väckte folkets misshag. Med vikingatågen upphörde emellertid tillförseln av
trälar, och kristendomen banade väg för träldomens avskaffande. I
Gulatingslagen liksom i Skånelagen gåvos bestämmelser om frigivning, och
omkring år 1200 torde träldomen varit slut i Norge. I Sverige förbjöd <sp>Birger
Jarl</sp> († 1266) frie män att giva sig i träldom, och samma förbud finnes i
Östgötalagen (Ärfdab. XI), men först genom <sp>Magnus Erikssons</sp>
förordning år 1335, att ingen av kristen fader eller moder född fick säljas till
träl, kan träldomen anses slutligen avskaffad i Sverige. I Danmark skedde
det under <sp>Erik Glippings</sp> tid (1249—1286).

Trälarna behandlades i allmänhet milt, och det var vanligt att anförtro
dem förtroendeposter, t. ex. som <i>bryte</i> (förman vid gårdsförvaltningen),
som <i>redosven</i> (förvaltare av en husbondens gård) eller brukare av sådan
liksom att låta en träl för egen räkning driva ett hantverk.

JORDETAL och ÄGOMÅTT. Den vanliga uppskattningsnormen för
jordegendom var i Danmark, Sverige samt i det norska östlandet och det
nordanfjällska samma som för myntväsendet: 1 mark = 8 öre, 1 öre = 3 örtugar
och 1 örtug = 8 (i Svealandskapen, senare i hela Sverige), 10—12 (i
Danmark, Öland och Gotland) eller 16 (i Öster- och Västergötland) penningar.
Detta värde anses från början hava grundats på utsädesmängden och
motsvarade senare, då utarrendering blivit vanlig, avgäldsbeloppet och var även
grunden för vissa jordägarens rättigheter samt för skatten, då denna
grundades på avgälden.

I Danmark motsvarade sålunda i de landsdelar, där treskiftesbruk var
rådande, 1 örtug jord 1 örtug utsäde, vilket i olika landsdelar var lika med
10—12 skeppor, varvid skeppans värde var 1 penning. I Sverige motsvarade
1 örtugland 1 spann eller <sup>1</sup>/<sub>4</sub> tunna och 1 öresland <sup>3</sup>/<sub>4</sub> tunna utsäde samt
sålunda 1 markland = 6 tunnland = 24 örtugland. I vissa trakter har
tunnlandet kallats öresland och sålunda 1 markland varit = 8 tunnland. <sp>Styffe</sp>
antog,<footnote>Skandin. under unionstid., s. 97.</footnote> att jordvärdet grundade sig på en före mitten av 1200-talet gjord
beskattning av jordegendomen, vid vilken skatten räknades till <sup>1</sup>/<sub>24</sub> av värdet 
(eller lika med avgälden), så att ett örtugland var en egendom, som skattade
1 örtug och var värd 1 mark. Då myntet försämrades, jämkades skatten
därefter, så att så många örtugar betalades i skatt för 1 örtugland, som detta
var värt mark penningar.

Det synes dock antagligt, att de nämnda måtten även betecknat bestämda
ytmått, så mycket mer som det talas om bättre och sämre öresland. Efter
skattläggning år 1282 skulle tunnlandet mäta 13,122 kv.-alnar. I vissa
landsdelar användes andra mått för ägostorlek och skattetal, såsom de direkta
ytmåtten stångetal och alnetal, det i Ångermanland och Jämtland brukade
<i>sættungland</i> (sædeland, seland), motsvarande 38,416 kv.-alnar<footnote><sp>Styffe</sp>, s. 315.</footnote> samt i
Finland <i>krok</i> (motsvarande ett dagsverke med krokårder) och <i>rök</i>, den
jordvidd som beräknades för 1 härd, d. v. s. för en besutten bonde.

I Norge beräknades jordetalet och avgälden på slättlandet i penningevärde 
men, där kreatursskötseln var huvudsaken, i förhållande till dennas
behov eller avkastning, således på Östlandets slättland vanligen i mark
och öresbol, vilket senare motsvarade 10<sup>4</sup>/<sub>5</sub> laup (å omkr. 15 kg.) smör
men även i <i>laupbol</i>, i fjällbygderna i <i>kovärden</i> (kyrlag), i Östlandets
uppland i <i>hæfsælder</i> (= <sup>1</sup>/<sub>2</sub> såld = 144—180 skålp.) smör, på Sör- och Vestlandet
i <i>månadsmat</i>, vanligen motsvarande 1 laup smör eller <sup>1</sup>/<sub>3</sub> skeppund mjöl,
o. s. v.<footnote><sp>Hasund</sp> i Nordisk jordbruksforskning 1924, s. 184.</footnote>

Ett hemman av vanlig storlek, motsvarande en besuttenhet eller ett
hushålls behov och den jordvidd, som kunde skötas med en plog kallades i
Danmark, södra Sverige och egentliga Finland <i>bol</i> eller i Blekinge, Värend
och västra Västergötland <i>gård</i> och motsvarade 1 markland, varav kommer
uttrycket <i>markabol</i>. I Jylland, där ängar och skogar voro stora i förhållande
till åkern uppskattades egendomsvärdet i summan av åkerns, ängens och
skogens värde. Bolets värde blev därför här större, växlande i olika trakter
mellan 8 och 40 mark guld<footnote><sp>Møller-Holst</sp>. Landbrugsordbog, art. Bol.</footnote> och en åker motsvarande 1 örtugsland på
öarna blev här i medeltal 1 mark silver.<footnote><sp>Arup</sp> i Tidskr, t Landökonomi 1916, s. 425.</footnote>

<i>Löpabol</i> (av löp, det norska laup) användes som jordvärdeenhet i
Bohuslän, Västergötland, Dal och Värmland, där skatten utgick i smör.<footnote><sp>Hildebrand</sp>, s. 243; <sp>Styffe</sp>, s. 97.</footnote>

<i>Helgård</i> är ett stundom förekommande uttryck, som närmast motsvarade
ett bol eller besuttenhet, och då därtill ansågs fordras 6—8 tunnors utsäde,
var detta där treskifte brukades 9—12, men vid tvåskifte 12—16 tunnl. åker.

Jämte markland och delar därav samt bol, var <i>attung</i> i Götaland samt i
äldre tid även i Uppland och Närke enhet för egendomsuppskattning.
Attung (= <sup>1</sup>/<sub>8</sub>) torde ursprungligen hava betecknat <sup>1</sup>/<sub>8</sub>) av by, vilken enligt
Västgötalagen (I J. § 8 och II § 19 och 33) skulle byggas i attungar, och vara
grunden för byamäns rättigheter och skyldigheter. För intagande av jord å
allmänning fordrades tillstånd av alla ägare av <sup>1</sup>/<sub>8</sub> attung, skyldigheten att
bygga vägar och hägnad delades efter attung, och ägandet av <sup>1</sup>/<sub>8</sub> (<sup>1</sup>/<sub>6</sub> enligt
Östgötalagen B 1) attung i led, broar, hägnad och byns övriga 

byggnadsskyldighet var ett av villkoren för full rätt i byskogen och för rätt att fordra bys
skiftande.

Av Östgötalagens bygdabalk (II och IX) synes framgå, att attungen där ej
blott var <sup>1</sup>/<sub>8</sub> av byn utan även motsvarade ett bestämt mått och var
enhetsmåttet för tomtens storlek, liksom den för åkern motsvarade viss
utsädesmängd (6 tön = 12 spann) och avgäld av 4 tön.

Ofta förekom, att en by innehöll flera än 8 attungar, vilket antagligen
berodde därpå, att byns ursprungliga åker ökats med nyodlingar på
allmänningen, vilka uppskattats i lika stora delar som byns förutvarande åttondelar.
Även kan hava inträffat, att om en bys mark från början var så stor, att
åttondelen blev avsevärt större än attungens bestämda ytvidd, har man vid
jordens uppdelning överskridit 8-talet, vanligen så att det blivit 12 eller 16
attungar.

FÖRFOGANDERÄTT ÖVER JORDEGENDOM var i viss mån inskränkt.
Sålunda gällde i äldre tid, att bol och attung, vilka representerade en för en
familjs uppehälle behövlig egeiidomsstorlek, icke fingo delas, utan gingo i arv
till äldste sonen, och åt yngre söner bildades egendomar genom nyodling.
Småningom började dock gårdarna delas, och i senare delen av medeltiden
voro delade bol och ojämna bråkdelar av sådana vanliga.

Jordegendomens gamla karaktär av släktegendom framträdde i förbud
att sälja arvejord utan släktens medgivande och i <i>bördsrätt</i> eller
företrädesrätt för ättemän att förvärva densamma.

Strängast voro bestämmelserna på Gotland, enligt vars lag (I: 28) bonde
ej fick sälja sin jordegendom annat än på grund av nöd och först efter
prövning av den närmare släkten och i närvaro av socknemän och fjärmare
ättemän, men då ej utom ätten, varvid bördsrätt till egendomen tillkom
ättemännen i den ordning de voro närskylda. Om jordägare icke tillhörde
någon ätt, hade hans arvingar och i sista hand bönder i samma härad förköpsrätt. 
Vid försäljning av jord ägde arvingar få »avrad eller 8:e pennings
avgift»  av försäljningsbeloppet.

Enligt Hälsingelagen skulle bonde vid oförmåga att hålla jordbruket uppe
skifta egendomen mellan arvingarna och likaså enligt Skånelagen (40, 41)
i första hand lämna sin egendom åt dem av arvingarna, som ville mottaga
honom till sytning.

Eljes var såväl i Sverige som i Danmark lag, att den, som ville sälja
arvejord, skulle utlysa den på tre ting, då arvingarna i ordning efter sin
skyldskap ägde rätt att börda den. Denna rätt tillkom enligt de svenska
landslagarna fäderneätten för fäderneärvd jord, möderneätten för möderneärvd.
Begagnade de sig ej därav inom år och natt, fick jorden fritt säijas.
Försäljningspriset till bördsmän skulle fastställas efter värdering av tre män å
säljarens och tre å köparens vägnar (Upl. J. I, ME. E. III och Chr. J. III),
eller till pris, vartill jämngod jord sålts i samma by eller bygd, eller till priset
vid närmast föregående försäljning (Sjæll. lag. LXXX). Likaså hade
bördsmän rätt att återlösa pantsatt jord, som ej i rätt tid återlösts.

I Norge inträdde dylik rätt för släkten att på grund av bördsrätt lösa
egendomen, eller <i>odelsrätt</i>, först sedan den varit i släktens ägo oavbrutet 

under 6 (enligt Frostatingslagen, XII: 3 under 4) släktled. I <sp>Magnus
Lagabötes</sp> lag nedsattes denna tid till 60 år. För odelsrättens bevarande
fordrades, att den skulle pålysas å tinget vart 20:e år, vilket i landslagen
ändrades till vart 10:e. Anspråk på övertagande av såld jord på grund av
odels-rätt måste ske inom 3 år efter försäljningen.

Vid arvskifte av odelsgods ägde äldste sonen och efter honom hans son
och därefter övriga söner och, om sådana ej funnos, döttrarna i ordning efter
åldern <i>åsätesrätt</i> till huvudgården, under det att övriga fingo sin laglott i
godsets övriga jord, penningar eller avgäld av den som ärvt jorden.

Avlingejord (förvärvad jord) fick fritt säljas. Inskränkningar häri i
Västgötalagen (J. III) om förköpsrätt för förre säljaren och i
Södermannalagen (J. VII) om klander av köp och skifte av dylik jord inflöto ej i
landslagarna.

Av jord, som hustru medfört i boet, fick bonde ej avyttra mer än <sup>1</sup>/<sub>3</sub>, då
han sålde <sup>2</sup>/<sub>3</sub> av sin egen, och av den jord, som bonde och hans hustru köpt
gemensamt skulle <sup>2</sup>/<sub>3</sub> anses som hans, <sup>1</sup>/<sub>3</sub> som hennes egendom (ME. E. V,
Chr. J. XXIX).

Dessa anförda hinder för försäljning av jordegendom till oskylde samt
bestämmelser, att hemman eljes skulle hembjudas åt granngårdar, för vilka
det låge till hinder, liksom förbud att bortföra och sälja husen eller lägga
jorden under annat skattehemman eller åt frälseman eller landbonde, torde
syftat ej blott att skydda ättens rätt utan även att åt kronan bevara skatten
från så många bönder, som kunde vara fullt besuttne på jorden. Enligt
<sp>Christophers</sp> landslag (K. XXX) samt ett beslut vid herredagen i
Strängnäs (1437) och Kalmar recess (år 1483) fick skattebonde ej äga mer
jord, än att han var »fullsädes och besittande», vid äventyr av att halva
jorden indrogs till kronan.

För övrigt bibehöllos de särskilda hemmanen, även då de förenades till
större jordbesittningar, i regel såsom särskilda brukningsdelar. Även de
byar, som helt eller delvis hörde till ett gods, bibehöllos orubbade.
I regel bestodo såväl kyrkans som adelns huvudgårdar av ett eller
några få hemman, och herrgårdar omtalas (t. ex. i jutska lagen III: 18),
vilka hade mindre än 1 plogs jord (1 bol).

De större jordägarnas jordbesittningar kunde ligga spridda i olika
landsdelar, ja t. o. m. i alla tre rikena.

Olägenheterna av denna splittring blevo emellertid allt mer framträdande,
och mot slutet av medeltiden började en strävan göra sig gällande att genom
köp och ägobyte samla besittningarna till större sammanhängande gårdar,
en företeeelse, som under den nyare tiden blev mer allmän.

ÖVERLÅTELSE av jordegendom, vilken skulle ske vid häradstinget och
enligt de svenska lagarna i närvaro av 9 gode män (fastar) och vittnen,
symboliserades genom <i>skötning,</i> vilken bestod däri, att avlåtaren lade litet jord
från egendomen i mottagarens kappa, vilken ceremoni dock i Norge i 13:e
århundradet ersattes därmed, att säljaren utfärdade ett skötningsbrev.
Själva överlämnandet av egendomen plägade ske under <i>omfärd,</i> d. v. s. de
båda parterna gingo åtföljda av en löftesman och delägarna i byn, kring
gården och dess ägor.


Tre års innehav av jorden efter köp eller skifte gav fånget laga hävd,
men den som vid tiden för överlåtelsen vistades i utlandet eller fångenskap
eller var omyndig, ägde klandra fånget inom 3 år, sedan han blivit i stånd
därtill.

JORDLEGA. Upplåtelse av jord åt annan för brukning mot lega var
vanlig redan vid medeltidens början och blev det allt mera, i den mån flera
gårdar samlades hos samme ägare, men däremot förekom mera sällan, att
självägande bönder bortlämnade all sin jord åt brukare.

Av kronans gods sköttes de större gårdarna, s. k. kungsgårdar, av fogdar
för konungens räkning, likaså klosters huvudgård och adelsmännens
sätesgårdar av eller för ägaren, men i övrigt voro de gårdar, som icke ägaren
brukade, i regel upplåtna mot lega åt brukare, ofta den förre ägaren, som
överlåtit sin egendom för att åtnjuta skydd av kyrkan eller godsherren, eller
åt avkomlingar av den förre ägaren.

Vanligen var egendomen upplåten åt en landbo <i>(landbonde, fœstebonde,
leilœnding).</i> För dylika upplåtelser voro villkoren noga angivna i lagarna,<footnote>Sammanfattning härav finnes i Lagberedningens förslag till jordabalk, I, 1905.</footnote>
varvid försämringen av böndernas ställning framträder i villkorens
skärpande i landslagarna i jämförelse med de i landskapslagarna angivna.

Avtalet borde uppgöras i närvaro av gode män (fastar), vilka kunde vittna
om dess innebörd. Till bekräftelse av avtalet skulle brukaren betala
jordägaren en <i>städja</i> eller <i>gipt</i> (i Danmark <i>Indfœstning</i> eller <i>Stedsmaal),</i> enligt
Östgötalagen dels en <i>vängåva</i> av 6 öre, då gården staddes, dels en <i>bolgåva</i>
av ett 6 års nötkreatur för var attung. Erläggandet av städja synes mot
medeltidens slut ej hava varit nödvändigt för avtalets giltighet.

Avrad <i>(landskyld, landgilde)</i> betalades på viss avradsdag, vilken tidigare
var olika i olika bygder av Sverige men genom landslagarna fastställdes till
Thomæ dag. I Danmark var Marie himmelsfärdsdag (15 aug.) laga tid såväl
för avtalets ingående och uppsägning som avradens erläggande.

Avraden utgick i äldre tid vanligen med <sup>1</sup>/<sub>3</sub> av avkastningen men
bestämdes senare genom fritt avtal i kontanta penningar och produkter, mest
korn, men i vissa trakter smör, det senare det vanliga i de trakter av Norge,
där boskapsskötsel var lantbrukets huvudsak. I Danmark ingingo arbete,
penningar och en mängd olika produkter i landgilden.<footnote><sp>Møller-Holst</sp>. Landbrugs-Ordbog, art. Landgildens Historie.</footnote>

I Danmark och Skåne kallades avgälden i penningar skatt, i varor
landgilde.<footnote><sp>Styffe</sp>, s. 42.</footnote>

Från 13:e århundradet lades avraden till grund för ledungsskatten, och
då dess höjning sålunda skulle medfört även skattens ökning, bibehölls
avraden i regel oförändrad, vanligen <sup>1</sup>/<sub>24</sub> av jordens värde eller 1 örtug för 1
markland. Denna överensstämmelse mellan skatt och avgäld var naturlig,
då kronoskattejord övergick till frälse, som ej betalade kronoskatt.<footnote><sp>Styffe</sp>, s. 97.</footnote> Endast
Östgötalagen (B. IX) angiver dagsverksskyldighet, 1 dag på hösten och 1 på
varen för varje attung, som del av avraden. För torp var avgälden vanligen
hälften mot för landbohemman av odaljord.


Småningom stegrades skyldigheterna utöver avraden. Sålunda ökades
dagsverksskyldigheten genom drottning <sp>Margaretas</sp> plakat år 1403 till 4
dagar på vår och höst och därefter genom upprepade stadgar, senast Kalmar
recess 1483 för vissa gårdar ända till 12 dagsverken om året.

I Norge infördes skyldighet att mottaga jordägaren med hans folk under
visst antal dagar årligen (skyldveizla).

Försummelse att i rätt tid betala avraden liksom att övergiva gården
straffades med böter; i <sp>Christoffers</sp> landslag infördes rätt att återföra
landbo, som rymt från gården.

Legotiden (legostämma) var i Danmark och i äldre tid även i Sverige
och Norge 1 år, men längre avtalstid blev senare vanlig. I Svealandskapens
lagar angavs 8, i landslagarna 6 år som den lagliga legostämman. I
Hälsingelagen stadgades endast att uppsägelse fick ske, »när de ej åsämjas».
Livstidsupplåtelse var vanlig beträffande kyrkans egendomar, och i övrigt torde
varit brukligt, att landbonde satt kvar vid gården, då ej uppsägelse skedde.
I Danmark angavs längre legotid, 10—12 år, som önskvärd i <sp>Kristian
II</sp>:s lag 1521. I Norge blevo upplåtelserna i regel ärftliga.

Uppsägning av avtalet skulle ske viss tid före avträdandet, vanligen vid
tiden för avradens erläggande men fastställdes i Sverige genom
landslagarna till Eriksmässan, 18 maj. Rätt fardag var i Danmark den 1 maj och i
Sverige torsdag före midfastan, men den avträdande var skyldig att vid
kyndelsmässan (2 febr.) upplåta en del av husen åt den tillträdande.

Rätt att före avtalstidens slut häva detta tillkom jordägaren obetingat eller
på vissa villkor, enligt Svealandslagarna om han själv behövde sin jord,
men enligt Östgötalagen ägde landbonde, som ej ville gå in på avtalets
hävande, att kvarsitta 1 år. Hävde jordägaren avtalet, var han skyldig att
återbära erlagd städja och ersätta landbonde för brukning och sådd, varav denne
ej haft någon nytta, varemot denne ej ägde sådan rätt, om han frånsagt sig
legan, vartill han var berättigad obetingat eller på olika villkor i olika
landsdelar. Enligt Svealandskapens lagar ägde landbo denna rätt, endast om han
ej kunde uppehålla bruket eller han erbjöd annan antaglig brukare i sitt
ställe. Även <sp>Magnus Erikssons</sp> landslag stadgade rätt för landbonde att
sätta annan i sitt ställe, men om han eljes lämnade gården, var han skyldig
att för återstående kontraktstid utgiva avråd och gårdens utskylder.
Landbondes död upphävde enligt flertalet lagar ej avtalet. I <sp>Christoffers</sp>
landslag omtalas ej längre landbondes rätt att i förtid uppsäga avtalet.

Försäljning av egendom inverkade ej på avtalets bestånd; dock ägde
enligt Östgötalagen, i fall egendom avyttrades före den lagliga
uppsägningstiden, den nye ägaren uppsäga landbonden, men denne hade då rätt att sitta
kvar 1 år. Om köpet skedde efter början av vårsådden, fick landbonden
sitta kvar till nästa fardag.

Egendomens hävd under upplåtelsetiden var tryggad genom lagarnas
bestämmelser, att jorden vid avträdet skulle vara vederbörligen trädad och
besådd; för försummelse därav stadgade Hälsingelagen böter. I
<sp>Christoffers</sp> landslag voro fordringarna stegrade, så att det ålåg landbonden att
förbättra jorden. Jordens gödsling sökte lagarna framtvinga genom förbud
att bortföra fä, foder eller gödsel före fardag. Ville han sälja foder skulle
det först erbjudas jordägaren. Skånelagen (§ 225) förbjöd också att
mottaga annans kreatur till fodring. Hälsingelagen (J. XI) stadgade böter för
försummad gödsling.

Dikning ålåg landbonde, enligt Kalmar recess 1483 20 famnar årligen.

Landbo skulle svara för å jorden vilande utskylder.

I äldre tid funnos inga bestämda regler om byggnadsskyldighet, utan
enligt de svenska landskapslagarna synes det hava förekommit, att husen
tillhört vare sig jordägaren eller landbonden, och att den senare i regel hade
att bortföra sina hus. Enligt Skånelagen (§ 225) var dock tillträdande
landbo skyldig lösa företrädarens hus, om ej denne fått jordägarens
tillstånd att bortföra dem. Senare synes det hava blivit regel, att ägaren upplät
landbogård bebyggd, och enligt <sp>Christoffers</sp> landslag (J. XXV) var
landbo skyldig att återlämna gården bebyggd och hägnad i så gott skick,
som han mottagit den, samt att nybygga till åtminstone <sup>1</sup>/<sub>2</sub> marks värde
årligen. I andra handlingar från den senare medeltiden ålägges landbonde
underhållsskyldighet för ägarens hus och viss nybyggnadsskyldighet samt
viss hägnadsskyldighet, t. ex. i Växjö stadga 1414 39 famnar, och i Kalmar
recess 20 famnar årligen.

Inom ramen av nu antydda bestämmelser och det tvång till gemensamhet
i brukning, som bysamfällighet medförde, ägde landbonde fritt bruka jorden
och den efter egendomens storlek avmätta rätten till skogsfång (se sid. 196).

<i>Bygsel</i> var en för Norge egendomlig upplåtelseform, nämligen upplåtelse,
vanligen på brukarens eller hans hustrus livstid, mot erläggande av
<i>indfästning,</i> motsvarande större delen av avgälden, vid överlåtelsen och därefter
en mindre årlig avgäld. Det var vanligt, att bygseln överflyttades på
efterträdare redan under bygselmannens livstid genom att den förre gav födoråd
åt bygselmannen och betalade ny indfästning åt jordägaren. Det var
särskilt kyrkors och fromma stiftelsers gårdar som bygslades.<footnote><sp>Møller-Holst</sp>. Landbrugsordbog, art. Landbruget i Norge.</footnote>

BOLAGSFÖRVALTNING (i Danmark <i>brytesförvaltning),</i> var en
upplåtelseform, enligt vilken jordägaren upplät jord och inventarier till
brukning åt en bryte (sid. 188), varefter de delade avkastningen. Såsom delägare
i bolaget betraktades bryten icke som jordägarens tjänare. Upplåtelsetiden,
<i>bolagsstämman,</i> kunde växla, men då kontraktet uppsades, skulle det
fortfara 1 år, om någondera parten så fordrade. Såväl landskaps- som
landslagarna innehålla bestämmelser om bolagsförvaltning, vilken senare kallades
<i>hallnebruk</i> och i nutiden <i>hälftenbruk.</i>

Ett särskilt slag av brukningsavtal var överenskommelse om <i>virdning</i> (i
Danmark) eller <i>inlagsfä</i> (i Sverige), varmed förstods, att en person
försträckte en jordägare penningar eller inventarier för hans jordegendoms
brukning mot viss del av avkastningen. Om inlagsfäet gick förlorat, skulle
det ersättas av mottagaren.

Även förekom upplåtelse av jordegendom som pant för
penningeförsträckning, <i>vedsœtning</i> eller <i>införsel,</i> varvid fordringsägaren  ägde att 
åtnjuta fastighetens avkastning mot avdrag å skulden, och om denna ej
betalades inom viss tid efter förfallodagen, ägde han behålla fastigheten men
med skyldighet att till ägaren redovisa vad fastighetens värde översteg
skulden.

BYSAMFÄLLIGHET. Bebyggelsen hade antagligen från början skett i
byar i större delen av Sverige. I Danmark har också befolkningen i
allmänhet bott i byar, så långt tillbaka som historiska underrättelser nå, och
ensamgårdar, <i>»eneste»-</i> eller <i>»enemœrkegårde»</i> funnits huvudsakligen i
kusttrakter, där fiske och sjöfart var folkets huvudsysselsättning, såsom på
Bornholm och i västra Jylland. I senare tid har emellertid den
uppfattningen gjorts gällande, att byarna i Danmark uppkommit av ensamgårdar
(sid. 100). I Norge har däremot ensamgårdar alltid varit det vanliga. Även
samfälligheter av flera byar ha förekommit, varvid gemensamheten gällde
blott äng och utmark. Detta torde hava uppkommit därigenom, att den ena
byn var en avläggare av den andra.<footnote>Verldskulturen IV, s. 292.</footnote>

Om byarnas anordning och samfällighetens enskildheter finnas
noggranna bestämmelser i de gamla svenska lagarna.

Där byar funnos, utgjorde de fortfarande det primära samhället, vilket i
avseende på ekonomiska angelägenheter och jordbruket, även då delar därav
tillhörde en godsherres besittningar, var en enhet och organiserad i stort sett
liksom i andra germanska länder. Om någon del av byjorden avskildes,
hade den sedan ej del i byns gemensamma egendom (se nedan om urfjäll),
och om utmark frånsåldes inägorna, så hade en följande ägare till tomt och
åker enligt Skånelagen (§ 74) rätt att återlösa det frånsålda.

Byns gemensamma angelägenheter, såsom när arbetet skulle börja och
kreaturen släppas på bete, val av byns herde och smed m. m., avhandlades
på bystämman, som sammankallades av åldermannen, och å vilken alla
byns myndiga jordägare ägde rösträtt. Stämman synes även hava avdömt
smärre civil- och brottmål, varigenom man undgick att draga sådana inför
tinget.

Bytomterna lågo i Danmark och Västergötland i regel i fjäderskifte,
d. v. s. fyrdelade av 2 korsvägar, som i sin korsning bildade en öppen plats
(i Danmark <i>stœvne),</i> men i det övriga Sverige i vanligen radskifte utefter en
enkel bygata. Tomtområdet skulle begränsas av tomt- och skötrå och
därutanför omgivas av bolstadsren <i>(tä, tå,</i> i Danmark <i>fortaa, forte),</i> 6—9 alnar bred,
så att tvä vagnar kunde mötas. Den by, som var så ordnad sades vara i laga
läge, täbunden eller gatubunden.

Bygatans bredd och de enskilda tomternas storlek föreskrivas i de gamla
lagarna och voro mycket knappt tillmätta, varför ock enligt Östgötalagen
(B II) byalaget kunde besluta större utrymme för attungens tomt.

Gränserna mellan angränsande byars ägor utmärktes genom naturliga
märken såsom berg, träd, vattendrag eller block, eller där sådana saknades
genom stenar, som bildade rå och rör <i>(tjäldra</i> i Västergötland av 5 stenar),
vilka ej fingo rubbas, utan att alla byamännen tillkallats. Gränserna mellan
olika gårdar i byn utmärktes också genom råstenar, olika antal enligt olika
landskaps lagar men enligt de svenska landslagarna lika i hela Sverige, näm
ligen närmast i enlighet med svea-lagarna med 5 stenar i tomtrå, 5 eller 7
i farvägs- och urfjällsrå samt 2  stenar eller en sten med en  stör eller ett
underlagt ben i åkergränser, där mellan råstenarna plöjdes en fåra mellan
tegarna. I ängen avmättes och upptrampades gränsen före slåttern.
Uppmätningen av ägolotterna skedde med rep (repning).<footnote><sp>Styffe</sp>, s. 97.</footnote>

Åkern var redan i förhistorisk tid delad mellan de särskilda gårdarna men
här som hos övriga folk så, att varje hade sina tegar i de särskilda
åkerstycken <i>(vångar, aase),</i> vari den på grund av terrängen eller jordens
beskaffenhet eller för den regelbundna brukningen var indelad.

ALLMÄNNING. Utanför byarnas värn liggande betesmark och skog
bildade byns allmänning <i>(Overdrev),</i> liksom den utanför byarnas
ägoområden liggande marken härads- och landsallmänning, den senare
huvudsakligen bestående av de stora skogar, som lågo mellan landskapen.

Där gränserna mellan de angränsande samhällenas ägoområden ej voro
utmärkta med rå och rör, ansågs i regel i Sverige byns utmark sträcka sig
lill halva avståndet till angränsande by, men enligt Östgötalagen så långt som
en ropandes röst hördes från den äldsta tegen. Skog av bärande träd borde
dock delas efter jordetalet.<footnote>Vestm. B. XIX; M. E. Ll. B. XXIII; Chr. Ll. B. XXVIII.</footnote> I Norrland gjorde skogarnas stora vidd dylika
bestämmelser obehövliga.

Äganderätten till allmänningen ansågs i Danmark tillhöra konungen, men
enligt den jutska lagen hade bönderna rätt till skogsfång och bete i
densamma.<footnote><sp>Møller-Holst</sp>. Landbrugsordbog art. Alminding.</footnote> I Norge hade också bönderna denna rätt.

I Sverige bibehölls ägande- och brukningsrätten till allmänning åt den
samfällighet, till vilken den hörde, någorlunda oförkränkt av konungens
anspråk (sid. 183). Nyttjanderätten var ursprungligen obegränsad för alla
jordägare, men i de yngre landskapslagarna och landslagarna var den
inskränkt i flera avseenden. Beträffande virkesfång gällde detta främst
»bärande träd» (ek, bok, apel, hassel). De fingo ej fällas utan alla delägarnas
medgivande, och olaga avverkning av sådana straffades med högre böter än
beträffande annan skog.

I härads- och landsallmänning ägde ingen taga skog utan tillstånd av
häradshövdingen för den förra och av lagmannen för den senare.
Avverkningsrätten i bys allmänningsskog tillkom däremot ursprungligen alla
delägare i byn. I Danmark inskränktes rätten att taga bränsle allt mer till
uteslutande vindfällen, underväxt (»sur skog»), mjukt trä (icke bärande träd och
barrskog). I Sverige tillkom avverkningsrätt enligt den yngre Västgötalagen
(Forn. XIII, J. XIX) endast ägare av minst <sup>1</sup>/<sub>8</sub> attung och enligt
Västmanna- och Upplandslagen ägare av minst 1 öresland. Avgärdabys rätt
inskränktes till husbehovsavverkning (sid. 199). För enskilda orter, där
skogstillgången var knapp, utfärdades särskilda förordningar med ytterligare
inskränkningar av rätten till skogsfång, så t. ex. genom Växjö stadga år 1414.

Om utarrenderad egendoms värde uppgick till 1 öre eller mer, ägde enligt
Upplands- och Västmannalagarna både jordägare och landbonde full rätt till
skogsfång, men eljes fick landbonden allt efter gårdens storlek hämta virke
med blott 1 par eller endast med kälke. Annan överlåtelse av brukningsrätt
i skog var ej tillåten utan samtliga byamäns medgivande (Chr. Ll. B. XIX).
Undantag göres dock i östgötalagen (B. XXX) för den, som ägde 2 eller flera
gårdar i byn.

Betesrätten å allmänning blev också småningom inskränkt till det antal
kreatur, som svarade mot jordetalet. Om någon släppte fler svin i
ollonskog, än han hade rätt till, fick han böta (Upl. V. VIII, Landslagarna) eller
var förlustig sina svin, som övriga delägare i samfälligheten ägde dela, liksom
de svin, som släppts i annans skog, tillföllo dennas ägare (Östg. B. XLI). I
Danmark taxerades allmänningsbetet till det antal kreatur det kunde föda,
vilket därefter fördelades på de olika delarna i byn. Torvtäkt å allmänning
var fri för delägare utan annan inskränkning, än att torven ej fick användas
utom byns område.

Om jakträtt se sid. 217.

SKIFTE. <i>Fornskifte</i> eller <i>hamarskifte</i> (s. 101), torde efter vissa uttryck
i landskapslagarna hava betecknat en periodiskt återkommande fördelning
av de gemensamma inägorna.<footnote>Upl. V. 1, Landslagarna B. 1. <sp>E. J. Schütz</sp>. Om skifte av jord. Stockholm 1890, s. 72.</footnote> Det finnes väl nämnt ännu i landslagarna,<footnote>M. E. LL, B. I, V; Ch r. LL, B. I, VI.</footnote>
men det ersattes i allmänhet av <i>solskifte,</i> så kallat därför att de
särskilda gårdarna fingo sina åkertegar i samma ordning till solen
(väderstrecken), som gårdarna hade på bytomten; ängen skulle delas efter åkern
och andra skiftade ägor efter ängen: »tomt är åkers moder, åker äger
tillsäga äng, ängsteg skogsteg, skogsteg rörteg, rörteg vatten, där man har rätt
att kasta not». Skiftet omfattade i regel blott inägorna men kunde även
sträcka sig till byallmänning. Detta skifte var bestående och fick ej rubbas
utan alla delägarnas vilja.

Fördelningen av ägorna skedde efter måttet av gårdarnas andel i byn
(byamålet eller skattetalet), efter mark-, öre- och örtugtal och efter attung
(sid. 189), utan gradering efter jordens beskaffenhet. Jämlikhet i
inägolotter åstadkoms därigenom, att varje åker eller äng delades mellan alla
delägarna, men om någon därvid erhållit ägolott, som hade »menföre»
(olägenhet av väg, ren, impediment eller annat) hade han rätt att få ersättning
(»gödning») genom större yta.

Endast undantagsvis omfattade skiftet även betes- och skogsmark, varav
i sådant fall vanligen utlades gemensamma områden för 2 eller flera
hemman.<footnote>Se kartverket Sverige vid 1900-talets början.</footnote>

Solskiftet omtalas blott i vissa lagar (den jutska, Östgöta och Svealands
lagar, de svenska landslagarna och frostatingslagen), men torde under
medeltiden hava förekommit i alla landsdelar, dock föga i det norska vest- och
nordlandet, där dock svår ägosplittring rådde, men ända in i senaste tid
förekommit, att vissa ägor voro enskilda men andra brukats gemensamt eller i
tur och ordning av de olika delägarna<footnote><sp>Johnsen</sp>, s. 25.</footnote> (sid. 101).


Lagarna gåvo i allmänhet vitsord åt den, som ville solskifta, antingen
obetingat (Södml. l. B. XI) eller om han led skada av hamarskiftet, om han
ägde <sup>1</sup>/<sub>4</sub> i byn eller led eller <sup>1</sup>/<sub>6</sub> (Östg. l.) eller <sup>1</sup>/<sub>8</sub> attung (Västg.).

NYODLING och anläggning av nybyggen på samfällighets jord innebar
ett besittningstagande för enskild räkning, varför såväl rätten härtill som så
uppkomna besittningars ställning voro föremål för noggranna bestämmelser
i de gamla lagarna.

På lands- och häradsallmänningar ägde ingen att bygga utan lov av
lagmannen för landskapet och av häradshövdingen för häradet. Enligt
Upplandslagen hade odlaren full äganderätt till sin odling, men enligt
Västgötalagen blott besittningsrätt mot erläggande av avråd, och så blev även
fastställt i de svenska landslagarna, enligt vilka också försummelse med
betalningen under 3 år (den vanliga preskriptionstiden för anspråk på avyttrad
jordegendom, jfr sid. 191) gav lagmannen (häradshövdingen) rält att
indraga nybygget. Innehavare av dylika besittningar, allmänningsbönder eller
stubbekarlar å häradsallmänning, hade ej odalbondes rätt i samfälligheten.

På byallmänningarna torde byamännen i äldre tid haft ovillkorlig rätt att
odla, men i Västgötalagen fordrades därför medgivande av alla ägare av
minst <sup>1</sup>/<sub>8</sub> attung, i Hälsingelagen av byamännen. Nyodling inom värnet fick
odlaren behålla endast vissa år (6 enligt Upplandslagen, 3 enligt Östgöta-, 2
enligt Södermannalagen) eller blott så mycket som motsvarade hans
jordetal. Odling utom värnet d. v. s. på allmänningen fick däremot enligt nämnda
lagar odlaren behålla som arvejord, om han uppodlade lika mycket och lika
god jord att skiftas mellan bydelägarna. Enligt landskapslagarna fick odling
på bys skog behållas till 3 år säd, varefter marken skulle återgå till skog, och
till varaktig odling fick ej jord vare sig inom eller utom värnet upptagas,
förr än marken blivit laga skiftad.

Odlingar på skogen övergåvos helt visst ofta. Därpå tyda de talrika
stenrösen och andra spår av odlingar, som finnas särskilt i Skåne, Småland och
Närke, och som av folksägnen antagits härröra från en »hackaretid», äldre
än plogens användning, och även trotts vara odlingar, som blivit öde vid den
stora digerdöden.

Stadigvarande odlingar på allmänningen kunde bliva av olika natur i
förhållande till moderbyn och moderhemmanet.

Vanligen lydde odlingen åtminstone till en början under den gård, vars
ägare gjort odlingen, och kallades då <i>torp, boda, bråten, böle</i> eller, om det
huvudsakligen var betesmark <i>sel, säter, mal</i> eller <i>måle.</i>

<i>Urfjäll</i> kallades mindre ägor <i>(humper</i> i östg., <i>enkœ skipt</i> i västg., <i>ornum</i>
l. <i>staff</i> i jutska lagen), som upptagits inom bys ägoområde, oftast i skogen
men utan ägogemenskap med grannarna i byn. Om det var avgränsat från
byns övriga jord med rå och rör samt hägnats och dikats, räknades det som
odaljord (sid. 185). I motsatt fall skulle det ingå i moderbyns skifte utan
lösen till ägaren.<footnote>M. E. Ll. B. XIII; <sp>Chr.</sp> Ll. B. XIV.</footnote> Urfjäll hade ej delaktighet i bolbyns allmänning men
hade rätt till utfartsväg i denna.



Nybygge på bys betesmark, i Västgötalagen kallat <i>holmstomt,</i> räknades
tillhöra dens egendom, som byggt det, dock enligt Västmannalagen först
sedan det varit bebott i 3, enligt Västgötalagen 6 år. Övriga bydelägare hade
ingen rätt inom dess hägnad och det gav ej någon rätt till del i byns övriga
mark.

Odlingar på skogen som utväxt till ett grannlag, som avgränsats genom
rågångar och indelats till krigstjänst (»lagts till ha och hamna»), kallades
<i>avgärdaby,</i> i Norge <i>grend,</i> till skillnad från odal- eller bolbyn, »höga byn».
Den blev en självständig egendom, utan del i bolbyns mark, annat än så att
den fick till husbehov nyttja bolbyns skog samt hade rätt till utfartsväg över
denna. Om skogen skiftades, skulle avgärdabyn erhålla så stor del därav,
som svarade mot dess skatt. Avgärdaby fick enligt Hälsingelagen rödja blott
så mycket mark, som kunde bära 5 travar säd för varje gård, och dess rätt i
skogen sträckte sig i alla riktningar en »styltingsrast» (så långt som en
vanför kunde gå utan att vila) eller som en dags körning fram och åter vid
vintersolståndet. Östgötalagen, men ej övriga lagar, talar även om
avgärdaby, som icke var avgränsad med rågångar och icke indelad till rustning; en
sådan hade ingen rätt till skogen utom sin hägnad.

Utflyttning från den gamla bytomten var enligt åtskilliga av de gamla
lagarna inskränkt. Sålunda ägde enligt den jutska lagen (I: 51) delägarna
i odalbyn inom 3 år efter torpanläggning på dess allmänning rätt att fordra,
att torpet skulle upphöra, om de funno, att det gjorde dem skada, och att de
utflyttade skulle återinflytta, en rätt som tillkom t. o. m. en enda kvarboende.
Enligt Upplands- (Vb. II), Östgöta- (B. XI) och Västmannalagarna (B. II)
fick ingen bygga på svinbetet mer än som motsvarade hans jordetal. Även
rätten att utflytta på egna ägor utom byns gemensamma inägor var i vissa
lagar inskränkt (Västm. l. B. XIX; Y. Västg. l. J. XXIX, XXX; Östg. l. B. XI).
Enligt Södermannalagen (B. XI) gav trängsel i byn rätt att vid skifte fordra
utflyttning.

BYGGNADER. I Danmark med Skåne, liksom om än långt mindre
talrikt i övre Sverige, uppfördes redan under medeltiden enstaka större borgar
och slott, vilka oftast lågo avskilda från fägården, arbetsfolkets bostäder och
övriga byggnader.

Eljes lågo i de danska bygderna från södra Jylland till Bohuslän husen
i regel kringbyggda kring en sluten 4-sidig gård, med boningshuset på
norra sidan, ofta skilt från de övriga husen, vilka vanligen voro helt
sammanbyggda. För större säkerhet mot överfall hade husen ingångar och fönster,
där sådana funnos, blott åt gårdssidan, på boningshuset således åt söder.

I Sverige bildade husen vanligen en <i>mangård</i> av invistarhus, nämligen
stugan och stundom särskilt stekarehus (sters, storris), korn-, malt- och
sömnskämmor (härbärgen), samt en <i>fä-</i> eller <i>ladugård</i> av utvistar- eller
uthus: fähus, stall, lada, lider.

I Götalandskapen voro husen oftast fristående, bildande mangård åt norr
och söder därom fägården, omgiven av hus på 3 sidor eller med parallella
vinkelbyggda längor.

I Svealands slättbygder låg vanligen fägården mot bygatan och där 
innanför mangården, till vilken även stallet plägade höra. De båda gårdarna voro
skilda av en länga av stall, portlider och bod eller med ett stängsel.
Fägården bestod i äldre tid blott av ett par hus men var senare kringbyggd med
portlider mot bygatan. Där utrymmet var friare, var ej ovanligt, att man-
och fägård bildade två skilda fyrkanter på vardera sidan av bygatan eller
fägården skild från denna.

I skogsbygden, bergslager och i allmänhet i norra Sverige lågo husen ofta
kring en enda gård, som i Norrland ofta var mycket stor med glest liggande
hus. Vid herr- och bergsmansgårdar funnos vanligen fatburar och
loftbodar med förvaringsrum på nedre botten och nattstuga ovanpå.

Stugan bestod vanligen av ett rum, och ökat behov av utrymme
tillgodosågs oftast genom att uppföra särskilda små hus för olika ändamål. Vid
prästgård voro de laga husen i Sverige: stuga, sömnhus, stekarehus,
kornhärbärge (kornskämma, visthus), hästhus, fähus och lada. På arrendegårdar
skulle enligt Östgötalagen (B. IX) finnas 3 uthus: lada, kornskämma och
nöthus.   Badstur blevo tidigt vanliga och användes även som torkhus  (kölna).

I de gamla norska lagarna omtalas stuga, loft eller bur, eldhus, en eller
flera skämmor, en dyngja (kvinnornas arbetsstuga jfr sid.'101), badstuga fjös,
stall och bodar. Loftet var ofta byggt med större omsorg, vanligen med 2
bottnar, med en svalgång efter den övre långsidan och en yttertrappa ledande
upp till denna. En något senare form var stabburen, som vilade på stolpar
för att utestänga råttor och fukt, hade ingångsdörr på ena gaveln och
inner-trappa till övre bottnen.

Husen voro i allmänhet, där skog fanns, timrade av rundtimmer med 4
knutar, men även bilat timmer började användas. Klenhus förekom
företrädesvis i de södra landsdelarna, där virkestillgången var ringa, men
förekommo ända upp i Uppland.<footnote>Uppland, skildring av land och folk II, s. 232.</footnote> Deras väggars stomme uppfördes av
korsvirke med infogade stänger eller flätverk, som tätades med påklenad lera.
På Gotland uppfördes hus även av kalkstenshällar. Taktäckningen
utgjordes mest av torv på näverunderlag men i skogstrakter av två lager takved
(vedtak, färgtak) med eller utan mellanlag av näver, det hela ursprungligen
vilande på mellan gavlarna liggande åsar (åstak), som senare för
virkesbesparings skull utbyttes mot tvärgående sparrar (takstolar). På slott och
herrgårdars manbyggnader började tegeltak användas.<footnote>Uppland II, s. 321.</footnote>

Bondgårdens stuga var ännu under medeltiden en <i>ryggåsstuga</i> med låga
långväggar, höga gavelrösten och på dem vilande åsar. Från den öppna
härden <i>(gruvan, aren)</i> mitt på golvet fick röken söka sig ut genom
vindögat <i>(ljoren)</i> i taket, rummets enda ljusöppning. Stundom fanns dock även
gluggar i sidoväggen, vilka stängdes genom en skjutlucka. På natten, då
elden var slocknad, stängdes Ijoren med en lucka, som sköttes inifrån med
en stång. Luckan började tidigt att ersättas med en ram överspänd med
en genomskinlig hinna av oxblåsa eller fiskskinn för att släppa in ljuset.

Under medeltiden började denna eldstadsanordning att förbättras. Från
Norge omtalas, att man i elfte århundradet i Vest- och Nordlandets
kusttrakter i stället för den öppna härden började använda en rökugn,
d. v. s. en ugnformig, murad eldstad, men utan annan öppning än
eldstadsmynningen, genom vilken således lågan slog ut i rummet och röken
fortfarande fick avledas genom ljoren. Fördelen med denna eldstad, som ju
nära påminner om det finska pörtet, var att den upphettade ugnen bevarade
och spred värmen även sedan elden slocknat. Tack vare den bränslebesparing,
som härigenom vanns, blevo dylika <i>rökstugor</i> använda särskilt i skogfattiga
trakter.

I Danmark och Sverige voro ryggåsstugor (sparrstugor, högstugor) med
härden fri mitt på golvet det vanliga ännu på 1400-talet, men här började
man långt förr än i Norge att anordna rökfång, först i form av en över
härden uppbyggd trätrumma, senare en kortare, kupolformig murad
rökgång, som slutade ini stugan, varifrån röken fick söka sig ut genom ljoren,
samt slutligen en hel skorsten, som gick genom taket. Denna eldstad fick
sin plats i ett hörn vid husets ena kortsida. Då taköppningen blev obehövlig
som rökavlopp, ersattes den genom ett eller flera fönster på långsidan. Med
eldstadens förflyttning följde ock högsätets från långväggen mitt för härden
till kortväggen längst fram i stugan, förut kvinnobänkens plats.<footnote>Hälsingelagen, Manhælgisb. 6.</footnote>

Stugan började också att delas i flera rum. Först, från 1100-talet, gjordes .
på gaveln en förstuga <i>»frammers»,</i> vilken anses som en utveckling av den
täckta svale, som var vanlig hos den germanska hustypen (sid. 90). Denna
förstugas inre del frånskildes som en liten kammare, kovc, som användes
till förrådsrum och till gästrum. Ingången, som ofta varit på gaveln av den
odelade stugan, förlades nu alltid till södra långsidan, varigenom draget i
stugan minskades. Rummens antal ökades på större gårdar ytterligare med
ett bakhärbärge <i>(anderstuga, gäststuga, nystuga)</i> vid stugans bakre gavel.
Även förekom att förstugan lades mellan dessa båda större rum.

Ovan koven avskildes ofta ett loft. Likaså voro de fristående
förrådshusen, bodarna eller härbrena, vanligen försedda med loft, som användes
till sovrum. Till en sådan övre våning kom man upp på en stege, som kunde
stå utanpå huset och stundom liksom i Norge ledde till en svalgång, varmed
övre våningen sköt ut över den undre.

De låga dörröppningarna hade en hög tröskel och en dörr upphängd på
hakar och försedd med lås.

HÄGNADEN utgjordes i Danmark och Skåne ofta av jordvallar, men eljes
var skidgård av liggande gärdsel det vanliga, och lagarna innehöllo
noggranna bestämmelser, i huvudsak bibehållna intill nutiden, angående dylik
hägnads laga beskaffenhet. Även omtalas gåshägnad, som stod i vatten och
skulle vara av knähöjd. (Ä. Västm. l. B. XXXIX.)

Den allmänna grundsatsen för hägnadsskyldighet var, att jordägare skulle
skydda sin gröda, och att där skilda ägor möttes, hägnaden skulle vara
ägarnas gemensamma angelägenhet. Där två ägare möttes med inägor av samma
slag, tomt mot tomt, åker mot åker, äng mot äng men även åker mot äng,
skulle vardera hägna hälften. Men där olika ägoslag möttes, ålåg
hägnadsskyldigheten ägaren till de ägor, som företrädesvis behövde skydd, sålunda
tomtägare mot åker, och ägaren till inägor mot utmark, men enligt den

jutska lagen (III: 57) skulle, där en bys allmänning möter en annan bys
inägor, vardera hägna hälften. Kring bys oskiftade ägor svarade byamännen
gemensamt för hägnaden efter värderas jordetal (sid. 188). I utmark
behövde ej hägnas, utan kreaturen fingo gå »klöv om klöv», och den som ville
skydda där belägna inägor, betesmark eller nöt- och ollonskog, fick själv
hägna.

Vitsord att påfordra hägnad tillkom granne enligt dessa grunder, men två
grannar kunde, om de så ville, underlåta att hägna mellan sina ägor.

Kring tomter skulle hägnad ständigt hållas i gillt skick, så att den stängde
t. o. m. svin, men kring åker behövde den vara uppsatt och alla led täppta
först vid såningstidens början och hållas i gillt skick, så länge säd
stod ute (i regel till Mårtensmässa men när dåligt väder gav anledning
därtill, till vinternatt). Kring rågåkern skulle vara täppt för svin på Matthei
dag (21 sept.) och hägnaden gilld från Mikaels dag (30 sept.) enligt de
svenska lagarna men först från påsk enligt den jutska. Ängen skulle vara
hägnad från en månad efter påsk till 8 sept. enligt Upplandslagen (Vb. VI),
men enligt Västmannalagen (B. V) från 6 nätter före Valborgsmässan.

Rätt till ersättning för skada av annans hemdjur å gröda och att intaga
på hans ägor inkomna kreatur tillkom jordägare, endast om hägnaden varit
i gillt skick. Värdet av dylik skada skulle uppskattas av tillkallade grannar
och skulle gäldas med korn för korn, hö för hö, men om skadan ej kunde
uppskattas, med laga gäld, 4 penningar för häst, nöt, får, get eller svin, 2
för gås. Rörande intagande av svin å till ollonbete indelad skog och lösen
för sådana funnos särskilda bestämmelser, olika i de särskilda
landskaps-och landslagarna.

VATTENRÄTT. Rätten till vattnet, vilket hade värde för fisket, som
drivkraft och från 1300-talet även för flottning, sammanhängde med
äganderätten till jorden. Markägaren ägde vattnet inom sina ägor, och där det låg
mellan två byar eller gårdar, ägde vardera halvvägs mellan de båda landen.
Östgötalagen (B. XXVIII) innehåller dock en snävare begränsning av
vattenrätten: där by- eller häradsallmänningar mötas i vatten, sträcker sig
äganderätten så långt ut, som en man, stående i bakstammen av en i vassen
liggande båt, kunde kasta en båtshake bakåt över axeln. Vattnet var
vanligen byns gemensamma tillhörighet, men bestämmelser om dess skifte
finnas i Upplandslagen och landslagarna.

Farled för häradet eller landskapet fick ej stängas. Allmän farled skulle
enligt Svealandslagarne hållas öppen till 10, båtled till 5 (enligt landslagarne
12 och 6) alnars bredd. Farled till och från havet skulle lämnas öppen till
<sup>1</sup>/<sub>3</sub> av vattnet, där detta var djupt. (Häls. l. V. XIV.)

Ingen fick ändra vattnets lopp eller djupfåra eller uppdämma vatten, så
att annans rätt skadades. Då strömvatten för drivande av kvarn hade stort
värde, funnos bestämmelser, som reglerade rätten till dess begagnande. Således
var stadgat, att kvarnställe som låg mellan byar, skulle vid skifte delas efter
värderas jordetal, likasom sådant inom by mellan gårdarna. För att skydda
deras rätt, som ägde kvarnfall, förbjöds 1474 och 1485 användande av små

enkla skvaltkvarnar (»fotkvarnar») och påbjöds år 1488, att alla sådana
skulle utrivas.   Sågkvarnar börja omtalas under 1400-talet.

För att få göra damm i allmänt vatten måste man äga landfäste.

I vatten, som ej var dämt, ägde envar fritt enligt Skånelagen (200, 201)
fiska men ej sätta fiskeverk längre än till strömmens halva bredd, om man
ej fått tillåtelse till landfäste å andra sidan. Om damm höjde vattnet, så det
kunde skada annans äng, skulle stigbordet vara upptaget från pingst till
mikaelsmässa (30 sept.). Jfr vidare om Fiske, sid. 218.

GRANNARS INBÖRDES SKYLDIGHETER. Ägornas splittring i en
mängd små stycken, betecknade vång, aas, gärde, teg, lycka, hump
och flat (åkerlapp), samt spjäll (liten äng), löt (liten betesmark) och vret
(intaga), medförde här liksom i andra länder nödvändigheten, att alla
delägare i samfällighet följdes åt i brukning, sådd, skörd och betning å
inägojorden. Ovan har redan omtalats skyldigheten att hägna. Det var vidare i
lagarna stadgad plikt att ha sin gröda inbärgad till viss tid, vid äventyr, att
den förstördes eller förtärdes av byns kreatur, som släpptes på åkern efter
skörden; enligt Östgötalagen (B. XX) skulle dock det föreläggas den
försumlige att inom viss tid hava bärgat. Om nödfall var orsak till förseningen,
voro grannarna skyldiga att hjälpa honom med ett dagsverke var. På
Gotland voro de icke åkerbrukande innebyggarna i byn pliktiga att deltaga i
skördearbetet mot viss ersättning, 5—6 penningar för varje lopsland
(<sup>1</sup>/<sub>2</sub> tunnland) säd.

Om någon behövde skörda sitt hö eller sin säd, medan grannarnas stod
på rot, ägde han skära sig nödig väg över deras tegar.

Om jordägare, som bodde i annan by, lät sin jord ligga obrukad, ägde
byamännen att hägna, så och skörda hans jord och taga ersättning därför
av skörden. (Söderm. J. XIV; Upl. J. XV.)

Å gemensam betesmark skulle byamännen anordna gemensam vällning,
som antingen gick i tur mellan dem eller skulle skötas av en gemensam herde.

SKATTER OCH BESVÄR. Av skatter till staten omtalas den gamla
<i>näfgälden</i> ej i de medeltida lagarna. I Mälarelandskapen utgick en skatt, kallad
<i>ättegäld</i> med visst belopp för varje hundare eller skeppslag. Till den
ordinarie kronskatten och de extra skatter, varom konungen skulle
överenskomma med varje lagsaga, och vilka vilade på jorden, kommo under senare
delen av medeltiden åtskilliga för bönderna mycket betungande skatter på
säfskilda föremål såsom drottning <sp>Margaretas</sp> <i>rökskatt</i> eller <i>markskatt,</i>
som utgick med en mark för var familj, samt <i>rumpskatten</i> (1394—1403)
för varje kreatur. Åtskilliga jorden åliggande besvär avlöstes också med
skatt i penningar eller varor.

KRIGSTJÄNST ålåg ursprungligen varje vapenför man i lantvärnet till
hembygdens försvar och de friborne även att gå i leding, d. v. s. deltaga i
krigståg. Då bondehären ersattes med lejda trupper, avlöstes denna tunga
av penningskatt. För sjöförsvaret voro kusttrakterna indelade i distrikt, som
i Sverige kallades skeppslag, i Danmark skipæn och i Norge skipsreidur,
av vilka varje skulle utrusta ett skepp med nödigt manskap. Denna
skyldighet ersattes under senare delen av medeltiden av en på jorden vilande

skatt, <i>ledungslama</i> eller <i>skeppsvist</i> som först utgick dels i penningar, dels i
varor men senare blott i penningar.<footnote><sp>Styffe</sp>, s. 29.</footnote> I Västergötland, där indelning i
skeppslag ej fanns, utgick en skatt, <i>allmänningsöre,</i> som antages hava
motsvarat ledungsskatten.<footnote><sp>Hildebrand</sp> I, s. 268.</footnote> I Danmark utgick ledungsskatten från 1300-talet
endast från ägare och brukare av egendom över ett visst värde.<footnote><sp>Christensen</sp> I, s. 128.</footnote> I Norge
utgick i äldre tid under fredsår en fast avgift i stället för skeppsutrustning,
och i 13:e århundradet blev ledingen en grundskatt, som utgick i förhållande
till gårdens landskyld. Bönderna voro dock fortfarande skyldiga att
bibehålla ledingsskeppen, och därför kunde en särskild skatt utkrävas.

INNÆ betecknade arbete, som bönderna voro pliktiga att utföra vid
uppförande av fästen och borgar men utsträcktes till att även omfatta rena
jordbruksarbeten vid konungens gårdar och att fortskaffa honom och hans
följe på hans resor. Detta besvär hörde i Danmark till de ordinarie
bördorna och var på grund av borgarnas stora antal mycket betungande.
Drottning <sp>Margareta</sp> inskränkte det genom att förbjuda vidare uppförande av
fästen och genom att nedlägga många sådana; hon begränsade också genom
en i förordning år 1403 kronans svenska landboars innædagsverken till 4 på
våren och 4 på hösten.

I Sverige voro dylika arbetsålägganden eller därför påbjudna gärder
vanligen blott tillfälliga och räknades därför i <sp>Magnus Erikssons</sp>
landslag som extra gärder. De oroliga förhållandena under senare delen av
medeltiden gjorde dem dock mycket betungande, särdeles som den gamla
bestämmelsen om folkets bifall som villkor för deras utskrivande
åsidosattes och de egenmäktigt utskrevos av konung och råd eller t. o. jn. rådet
ensamt.

FRISKJUTS hade genom missbruk blivit en kännbar tunga i vissa trakter.
<sp>Magnus Ladulås</sp> inskränkte rätten därtill till konungen och hans
utskickade, men allt återgick sedan till det förra självsvåldet, och i Kalmar
recess år 1483 omtalas även skyldighet för bönder att vid den högre adelns
resor bestå foder åt två hästar.

GÄSTNING, i Danmark <i>nathold.</i> Konungen hade genom hävd gällande
rätt att vid sina resor och besök i olika orter för sig och sitt följe få
underhåll av bygden. Då han ej reste, sände han stundom i äldre tid sitt hov att
draga nytta av gästningen. Även utan att höra till konungens hov eller resa
i hans tjänst använde stormännen med sina följen fri gästning på sina resor.
Livsmedlen till gästningen anskaffades genom sammanskott, <i>gengärd,</i> av
hela bygden med fördelning på de särskilda gårdarna. Gengärden övergick
till en ständig gärd i penningar, spannmål och nötkreatur, vilkens belopp i
Sverige angavs i landskapslagarna. I Upplandslagen (Köpm. X) förbjöds
dess godtyckliga utsträckning, och genom kungl, brev befriades bönderna
i särskilda delar av riket från gästningspålagor gående över vad »sedan
Arilds tid» utgivits.

Underhållet av de gästningsberättigades hästar och deras skötare 
övergick till en särskild pålaga, <i>hästlopp</i> eller <i>fodring,</i> vilken i Sverige vid
medeltidens slut hade blivit årlig, oberoende av resorna. Den utgick för kungliga
rytterihästar, slottshövdingars och länsinnehavares, biskops, lagmans och
fogdars hästar och utgjordes av krono- och skattebönder. Småningom
avlöstes även denna börda av en avgift, <i>hästestadspenningar,</i> som senare i
Sverige infördes i jordeboken som en särskild ränta i penningar eller
naturapersedlar.

Även <i>hundehold</i> för länsherrens hundar utkrävdes i Danmark av
bönderna.

GÄSTGIVERIBESVÄRET. Att mottaga vägfarande ansågs som en allmän
plikt, vilken togs starkt i anspråk på denna tid, då stora avstånd skilde
bygderna och vägarna voro sparsamt förekommande och dåliga. Under de
oroliga tiderna, då stormännens anspråk på bönderna allt mer ökades, var
mottagandet så mycket mer betungande, som de ofta reste med stora följen
och ej nöjde sig med vad frivilligt bjöds utan med pock och våld tilltvingade
sig vad de önskade. Därför utfärdades förbud mot våldgästning och
bestämmelser om rätt att erhålla härberge och underhåll. I Danmark
utfärdades en förordning därom år 1283. I vissa svenska landskapslagar var
våldgästning särskilt förbjuden, och i Alsnö stadga (1280) var det antal
följeslagare bestämt, som personer av olika rang ägde medföra. Liknande
bestämmelser men med ökat antal följesvenner ingingo i landslagarnas
konungabalk. Att dessa bestämmelser ej efterlevdes, visade de upprepade
förbuden mot våldgästning.<footnote><sp>Hildebrand</sp> II, s. 2 och <sp>Lagerbring</sp>. Sv. R. Historia II och III.</footnote>

I Alsnö stadga finnes första upprinnelsen till gästgiveriinrättningen i
Sverige. I varje by skulle häradshövdingen tillsätta en »rättare», som själv
skulle sälja åt de resande vad de behövde eller »rätta» dem till andra, hos
vilka de mot betalning kunde få husrum, kost samt stallrum och foder.
Bönderna voro vid vite skyldiga att sålunda stå till tjänst men icke att
mottaga flera hästar än 2. I Skenninge stadga av år 1335 intogs en taxa för
dylika prestationer med något högre pris än de i orten gällande. Där
färdvägar gingo genom stora skogar, inrättades i Sverige liksom i Norge här och
var <i>själahus</i> för de resandes övernattande. Förordning om inrättande av
värdshus för de resande utfärdades, som nyss nämnts, i Danmark år 1283,
i Norge vid ungefär samma tid om taverner på hela eller halva dagsresors
avstånd och i Sverige genom Skenninge stadga år 1335. Föreskrift om
sådana inflöt i landslagarna, och enligt <sp>Christoffers</sp> landslag skulle
avståndet mellan tavernerna ej överstiga 2<sup>1</sup>/<sub>2</sub> mil. I »storbyarna» skulle
fortfarande finnas rättare.

VÄGHÅLL. Anläggning och underhåll av bygatan, vars bredd i olika
landsdelar växlade mellan 7 och 15 alnar, samt tä och åkervägar, som skulle
vara så breda, så att två vagnar kunde mötas, voro byns gemensamma
angelägenhet men vägar inom enskildes skiftade ägor liksom utfartsväg från
nybygge på allmänningen ägarens. Farvägar, vilka enligt landskapslagarna
skulle finnas till alla byar, även de mindre »för att ej alla skulle trängas på de
större byarnas vägar» (<sp>Schlyter</sp> Glossarium), och som skulle vara 10 (i
Hälsingland 5) alnar breda, ålågo häradet. Konungens härväg (den stora
huvudlandsvägen) skulle enligt den jutska lagen underhållas av städerna
men med hjälp av socknen, där vägen gick över mosse eller större
vattendrag.   Kyrkväg skulle byggas av byn.

Bestämmelserna i landskapslagarna om vägunderhåll tala ofta blott om
broar, vilket tyder på att endast sådana, däri inbegripet vägar med
stock- eller stenbeläggning, men ej vägar på torr mark, voro föremål för
underhållsskyldighet.  Om större broar finnas särskilda föreskrifter i landskapslagarna.

Om allmän väg eller bro byggdes av enskild man, vilket ansågs som en
Gudi behaglig gärning, voro jordägarna ej skyldiga att underhålla den annat
än efter eget åtagande.

Allmänna vägar kunde även skiftas till enskilde för underhåll (Söderm.
B. XXIII).

Vägarna besiktades av länsmannen på vår och höst, på något olika tid
enligt olika landskapslagar men vid Valborgs- och Mikaelsmässa enligt
landslagarna.

TIONDE var en skatt till gudstjänstens underhåll, vilken införts med
kristendomen. Den påbjöds i Danmark omkring år 1000 av <sp>Knut den
helige</sp> men väckte länge motstånd hos folket och säges hava varit en av
orsakerna till de danska bondeupproren samt blev fullt genomförd först
1443. Tionden delades lika mellan biskopen, kyrkan och prästen. I Norge
påbjöds tionde i början av 12:e århundradet och fastställdes närmare i
ärkebiskop <sp>Jens</sp>' Christenret. Här delades den i biskops-, kyrko-,
präst- och fattigtionde. I Sverige räknas tionde som fullt införd i mitten av 12:e
århundradet, och bestämmelser om densamma finnas i landskapslagarna.
Tiondeskyldighet ålåg i Sverige endast de jordbrukare, som brukade
jordegendom av viss minsta storlek, de övriga betalade blott en viss
penningavgift, <i>mali.</i>

Man skilde mellan åker- och kvicktionde. Äkertionde bestod av var tionde
skyl av säd, var tionde fitia (bunt) av lin och hampa, av ärter, bönor, rovor,
humle samt på Gotland även av hö. Denna tionde delades i Sverige från
början liksom i Danmark i 3 delar, men jämkades sedan olika i olika orter,
vanligen så att prästen fick en tredjedel och de två övriga delades lika mellan
biskopen, kyrkan och de fattiga.

Kvicktionde, som odelad tillföll prästen, utgjordes av vart 10:e under
året födda djur, 9—14 dagar gamla, men kunde lösas med penningar, vilket
var det vanliga, då bonden ej ägde 10 av djurslaget. I Uppland och
Hälsingland gavs även »smörmål» samt tionde av jakt och fiske.

Huvudtionde, som utgick av lösöret vid vissa tillfällen såsom giftermål,
arvskifte o. s. v. erlades fortfarande i Norge men synes hava kommit ur
bruk i Sverige redan före landskapslagarnas upptecknande.

FATTIGVÅRDEN skulle således bestridas av tiondemedel, och kyrkan
handhade den närmast med hjälp av dessa samt fromma gåvor och andra
medel. För sådana, som av ålder eller vanförhet voro ur stånd att sörja för
sig genom arbete eller tiggeri (som ansågs som ett fullt lagligt existensmedel
för mindre arbetsföra), underhöllos vid klostren och kyrkorna helgeandshus,
där full försörjning gavs de där intagna.


I vissa lagar ålades för övrigt bönderna att hysa kringvandrande under
1 dygn.

BRANDSTOD. Var och en var skyldig att ansvara för den eld han
antände samt lämna ersättning för den skada den åstadkom och, vid
mordbrand, att böta allt det han ägde. För förlust genom eldskada skulle varje bonde
i häradet eller den hälft, tredje- eller fjärdedel därav, vari den brandskadade
bodde, giva denne brandstod i penningar (1—4 penningar eller 1 örtug)
eller spannmål (<sup>1</sup>/<sub>2</sub> spann eller 1 skäppa).

ÅKERBRUKET. Åkern användes så gott som uteslutande till
sädesodling, och dessutom var sådan på svedjeland i skogen allmän, antagligen
mångenstädes å större ytvidder än å åkern. Redan tidigt började emellertid
omsorg om skogen att föranleda inskränkning i svedjebruket. Sålunda
utfärdade konung <sp>Albrecht</sp> i slutet av 1300-talet ett påbud i detta syfte.<footnote><sp>Grotenfelt</sp>. Det primitiva jordbrukets metoder, s. 25.</footnote>

Ensädesbruket med oavbruten sädesodling torde hava varit det
ursprungliga och varit vanligt under förra delen av medeltiden. Det bibehöll sig segt
under hela denna tid i kust-, skogs- och bergstrakter, där föga odlad jord
fanns och betesmarker gjorde trädesåkern obehövlig till bete, såsom i
Hallands, Blekinge, Skånes och Smålands skogsbygder, i Vendsyssel<footnote><sp>Christensen</sp> I, s. 29.</footnote> samt i
det norska vestlandet, — träde finnes ej nämnt i Gulatingslagen, under det
att Frostatingslagen ålade leiländingerne att årligen träda <sup>1</sup>/<sub>4</sub> av åkern.

Inom vissa delar av Jylland infördes trädesbruk så, att åkern efter 5—10
års oavbruten sädesodling fick ligga obrukad några år, varvid den
själv-vuxna växtligheten tjänade till bete, det i andra länder mångenstädes
brukade ursprungliga sädes-vallbruket.<footnote><sp>Hertel</sp>, s. 8.</footnote>

Det vanligaste blev dock att använda ettårig träda. Detta ansågs
uppenbarligen som ett framsteg, ty den, som ville träda, skulle enligt Ostgötalagen
(J. XI) hava vitsord till detta brukningssätt i byns åker. Trädesåkern
lämnades oplöjd till kort före sådden för att lämna mesta möjliga bete.

Det äldsta brukningssättet med 1-årigt trade torde ha varit tvåsädesbruk,
»halfnada trade», och detta förblev förhärskande i Öster- och Västergötland,
Bohuslän, de mellansvenska landskapen och Hälsingland, och förekom även
i Danmark ännu på 13:e århundradet och i Skåne.<footnote>Valdemars Sjæll. lov LXXIX, Skånska lagen 74.</footnote>

Med klosterfolket infördes på 11 :e och 12:e århundradena det i sydligare
länder vanliga treskiftesbruket, vilket de andlige, oavsett sitt nit för
jordbrukets höjande, hade intresse för, emedan åkertionden utgick av
sädesskörden. I det tolvte århundradet torde detta brukningssätt hava blivit det
vanliga på de danska öarna och i Skånes slättbygd, ty enligt Sjællands lag
och Skånelagen var åkern delad i 3 vångar, två bevuxna med »hårt korn»
(korn, vete, råg), vanligen korn närmast efter trädan, samt med något ärter
och rovor på råg-vete-vången. I de svenska landskapen spreds
treskiftesbruket långsammare från klostergårdarna. På Laaland uppkom ett
4-skiftesbruk genom att man tillade ett skifte med ärter, och även uppkom i 
Danmark ett dylikt av två omgångar tvåskifte genom att den ena trädan
användes till säd. I Norges slättbygder var fyrskifte det vanliga sedan hednatiden,
varför ock i såväl Frostatingslagen som <sp>Magnus Lagabötes</sp> lag
föreskrevs trädning av <sup>1</sup>/<sub>4</sub> av åkern. Det vanligaste torde här hava varit träde,
korn eller råg samt 2 års havre.<footnote>Norsk Landm. blad 1916, s. 545.</footnote>

<i>Jordens gödsling</i> var helt visst svag, trots det stora kreatursantalet. Djuren
voro små, innefodrades så liten del av året som möjligt och då svagt,
halmtillgången var så liten, att den antagligen sällan räckte till strö, och
dessutom ägnades liten eller ingen omvårdnad åt gödselns bevarande.
Antagligen var här som på kontinenten den spillning, som betesdjuren lämnade
på trädan, den huvudsakliga gödsling åkern fick. I de norska lagarna finnas
dock bestämmelser, som visa, att uppfattning fanns om gödselns betydelse
för jordens bördighet. I de äldre norska tingslagarna finnas stadganden om
det antal kor, som landbo (leiländing) borde hava i förhållande till
utsädesmängden, nämligen 1 ko för varje sold (= <sup>1</sup>/<sub>2</sub> skeppund) utsäde. I <sp>Magnus
Lagabötes</sp> lag ålägges landbo att utföra all vintergödsel på åkern vid
äventyr att eljes få betala den genom försummelsen orsakade skadan,
uppskattad av en sexmannanämnd.

I Halland ansågs åkern böra gödslas vart tredje år,<footnote><sp>Arendt Persson</sp> I, 2.</footnote> men helt visst var
liksom senare under den nyare tiden vanligt, att gödseln ej räckte till
melan en del av trädan.

Gödseln utkördes sent. Till vårlanden torde detta dock ofta hava skett
på vintern, ty gödsling i snö ansågs särskilt förmånlig. Enligt biskop
Brasks hushållskalender borde det dock ske inom den 16 maj. På
trädan brukade gödseln spridas först kort före sådden, för att ej betet skulle
skämmas.

Att torvinblandning i gödseln ansågs viktig, synes av bestämmelsen i
landskapslagarna om rätt att skära torv å allmänningen och att få torvtäkt sig  \
tillskiftad. I Ångermanland liksom väl över allt i skogsbygder brukades aska
till gödsling.<footnote><sp>Laur. Paulinus Gothus</sp>. Historia aretoa, s. 85.</footnote>

<i>Dikningens</i> vikt var väl insedd, ty de gamla svenska lagarna föreskrevo   !
dikningsskyldighet och  rätt till  avlopp  över  annan bys  mark  samt
dikesbredd, 7 fot enligt Upplands- och Södermanlandslagarna, 4 enligt
Västmannalagen, men säkerligen var dikningen mycket ofullkomlig och
vanligen inskränkt till avloppsgravar.

<i>Jordens årliga bearbetning</i> torde i allmänhet hava varit inskränkt till
brytning med årder eller plog samt harvning kort före sådden. I biskop
<sp>Brasks</sp> hushålJlskalender säges visserligen, att stubben borde vändas,
emedan jorden därigenom fetmar, men plöjning snart efter skörden torde
icke hava allmänt tillämpats, ty man var mån att begagna betet på
stubbåkern. Antagligen kördes trädesåkern flera gånger, men även här stod
bruket av trädan till bete i vägen för en tidig brytning av jorden.

<i>Redskap.</i> Flera slags årder funnos.<footnote><sp>Ol. Magnus</sp> 13:e b., kap. 3.</footnote> Vanligast synas krokårder hava
varit, vilka bearbetade jorden med spetsen av den snett nedåt riktade
kroppen och närmast överensstämmande antingen med en hacka eller en spade,
vid vilken en dragas fästs
(<i>krok-ard</i> och <i>spa-ard</i>
enligt <sp>Hasund</sp>,<footnote>Tidskr, f. det norske Landbruk 1915, s. 380.</footnote> men
även årder med vågrät
sula, förenad med ås och
styre medels snedstöd, så
att det hela bildade en
grind <i>(»grindard»</i> enligt
<sp>Hasund</sp>) torde hava
förekommit. Om de även
omtalade trädesårder och
myllesårder haft någon
från de nämnda typerna avvikande form,är ovisst, men möjligen var det senare
försett med ett kantställt bräde, som myllade utsädet. Plog, som skilde sig
från årdret genom såväl dylik mullfjöl som genom ensidigt skärande bill
och knivrist, omtalas i <sp>Christoffers</sp> landslag, och även ha dylika billar
påträffats i jorden. En av <sp>Olaus Magnus</sp> avbildad kärrplog är
antagligen ritad efter utländsk förebild.

<img r>Fig. 51. Åkerjordens beredning. Enligt <sp>Olaus Magnus</sp>.</img>
Harvar omtalas i lagarna. De hade pinnar av trä, 9 enligt Östgötalagen.
Dessutom användes även ris- eller törnharvar. Vältar omtalas ej i medeltida
skrifter; den av <sp>Olaus Magnus</sp> avbildade (fig. 51) är ej säkert efter
svenskt original.

Dragarna, såväl oxar som hästar, i såväl enbet som par, anspändes
vanligen med ok, men även enbetsanspänning med ranka, lik den i Finland
använda finnes avbildad. Man körde både med kärra och 4-hjulig vagn. Av
handredskap brukades spadar, hackor, liar, skaror och lövknivar av järn
samt räfsor, slagor och tröskkäppar.

<img l>Fig. 52. Sädesskörd. Enligt <sp>Olaus Magnus</sp>.</img>
<i>Sädesslagen.</i> Korn var huvudsädet i hela Norden, och dess övervägande
betydelse visas bl. a. därav, att det i regel fick bästa platsen i omloppet,
närmast efter trädan. Mest
odlades sexradigt korn,
antagligen både vanligt
småkorn och
stjärnkorn, men även
omtalas tvåradskorn, vilket
ansågs bäst till malt.

Vete och råg omtalas
väl i de gamla lagarna
för landskapen ända
upp till Uppland, och
<sp>Olaus Magnus</sp>
(XIII) säger, att i Sverige odlas en omåttlig mängd vete, dock än
mer råg. Det förra sädesslaget, varav  både  höst- och  vårsäd förekom,
torde dock ha odlats allmänt blott på Laaland och Falster och
mindre, ju längre norr ut man kom. Detta gällde antagligen även
råg, ty först 1466 påbjöds tionde av båda dessa sädesslag i Svealandskapen.<footnote><sp>Sillèn</sp>. Folkungaätten, s. 160.</footnote>
I Norge var vete likaväl som råg (vilka tillsammans kallades <i>hamalkorn</i> =
borstlös säd) tiondepliktigt redan tidigt men odlingen därav obetydlig.
Rågodlingen tilltog, i den mån man övergick från 1- till 2- eller 3-skiftesbruk.
Den omtalas även i de gamla norska lagarna som vanligt utsäde, och i
<sp>Magnus Lagabötes</sp> landslag (VIII: 29) används rågs vikt som norm för
spannmålsvikten. Det norska riksrådet påbjöd år 1490, att varje bonde
skulle årligen så <sup>1</sup>/<sub>2</sub> tunna råg.<footnote><sp>Schübler</sp>, s. 145.</footnote>

<i>Rågen</i> såddes mest på eftersommaren. I Sverige var larsmässan (10 aug.)
laga såningstid, varav höstrågs namn larsmässråg, men även odlades
johanne- eller midsommarråg, mest å svedjeland, och vinterråg, som såddes
först efter »vinternatten» (14 okt.) och odlades på den i tegskifte liggande
åkern, vilken därigenom kunde betas längre.

<i>Havre (hœstakorn)</i> omtalas i de gamla danska och svenska lagarna utom
västmannalagen, men i Norge först från 1300-talet. Det antages dock (av
<sp>Hasund</sp>)<footnote>Nordisk Jordbruksforskning 1922, s. 297.</footnote> hava allmänt odlats tillsammans med korn åtminstone sedan
den äldre järnåldern. I Osebergsskeppet (från 800-talet) fanns ett förråd
av detta sädesslag, vilket i Harbardsljod (från omkring 870) omtalas som
allmän bondekost. Vestlandets fuktiga klimat var ju också gynnsammare
för havre än för korn, varför den förra vid odling av blandsäd borde hava
vunnit på det senare.

Havren odlades i Danmark (ock väl även i Sverige) ej på andra delar
av den ständiga åkern än å sådana, till vilka gödseln ej räckt, samt i övrigt
på tillfälligt uppbruten äng i utmarken.<footnote><sp>Christensen</sp>. Agrarhist. stud. I, s. 29.</footnote>

<i>Ärter</i> och <i>bönor</i> voro allmänt odlade i smått. De omtalas i Norge först
i <sp>Magnus Lagabötes</sp> lag, men räknades där som av gammalt
tiondepliktiga varor. I Svea land var odlingen av så stor betydelse, att särskilt
straff för stöld av dem var stadgat i Södermanna- och Västmannalagarna.
Ärter borde sås å Tiburtii dag (14 april), som räknades som »rätt
sommardag».

Rovor odlades allmänt till människoföda, särskilt å svedjeland, och voro
tiondepliktig gröda i Sverige och Norge. De omtalas i alla de gamla
landskapslagarna utom Skånelagen. Gotlandslagen ålade varje bonde att odla
1 lopsland (= <sup>1</sup>/<sub>2</sub> tunnland) rovor och den, som har hus men ej åker,
hälften så mycket.

<i>Bovete</i> synes hava börjat att odlas på Gotland under slutet av medeltiden,
ty det omtalas i kosten i Solberga kloster,<footnote><sp>Sillèn</sp>. Folkungaätten, s. 161.</footnote> men finnes eljes icke omtalat från
de skandinaviska länderna förr än på 1500-talet.

<i>Lin</i> odlades väl i alla delar av de nordiska rikena, i Danmark mest i
Jylland, där det var tiondepliktig vara redan på 1300-talet, vilket det blev långt
senare i det övriga Danmark. I Sverige var denna odling liksom
lärftsvävnad betydande i de norra landskapen. J Upplandslagen omtalas det som
gammal tiondevara och i Norrland ingick det ej blott i tionde, utan lärft
gavs även som särskilda gärder till kyrkan och fick enligt konung <sp>Birgers</sp>
stadga år 1247 lämnas i stället för andra tiondevaror. Lärft brukades också
som bytesvara och värdemätare, varvid 1 aln lärft räknades till ett värde av
1 öre (<sp>Schlyters</sp> Glossarium) eller 1 örtug (Västm. lag Th. V).

<i>Hampa</i> omtalas ej i danska urkunder och i Sverige blott i Svealands lagar.

<i>Äng</i> förekom länge oskiftad (s. 196) och slogs då på Petri dag (29 juni),
som var »allmännings slåtterdag».<footnote><sp>Chr</sp>. Ll. B. XXX.</footnote>

TRÄDGÅRDSSKÖTSELN synes redan tidigt hava nått en avsevärd
betydelse även för folket i gemen. I lagarna omtalas åtskilliga
köksträdgårdsväxter såsom ärter, bönor, rovor, kål och lök, och att de odlades i större
mängd, framgår därav, att högre straff stadgades för stöld av hel
manshörda. Även nedbrytande av fruktträd och stöld av äpplen i trädgård var
belagt med straff. I den jutska lagen (1241) omtalas apelgård och kålgård,
och i de norska lagarna odling och stöld av köksväxter såsom lök, kål
och i synnerhet »hvann» (Angelica). En landbo som anlagt en hvanngård
ägde vid avflyttning rätt att medtaga plantorna. I Lollands Vilkaar, 1446,
ålades bönderna att jämte humle plantera 6 ympar av äpple och päron.

Trädgårdsskötseln har, om ej införts, så dock i hög grad befordrats i
norden genom det kristna kyrkofolket (sid. 183). För att mildra hednatidens
seder sökte kyrkan att inskränka den glupska köttförtäringen, varvid
införande av vegetabilisk föda i den dagliga kosten var ett viktigt medel.
Tilllika införde de andliga bruket av en mängd växter som hälsö- och läkemedel,
vartill räknades ej blott egentliga läkeväxter utan även kryddväxter och en
del, som i nutiden ingå bland »grönsaker».

De andliga, som i sydligare länder blivit förtrogna med en högre stående
trädgårdsodling, medförde därifrån både kunskap däri och även frö och
plantor av många förut i norden icke kända växtarter samt sorter av
förädlade fruktträd. Varje kloster hade åtminstone en trädgård, och vid danska
kloster brukade finnas både frukt- och humlegård, köks- och
blomsterträdgård. Dessa trädgårdar blevo plantskolor, varifrån odlingen spreds kring i
landet, varom den rika fruktodlingen och förekomsten av förvildade
trädgårdsväxter i omgivningarna kring de forna klostren ännu i dag bära vittne.
Så t. ex. Kinekulle, som redan <sp>Olaus Magnus</sp> (II 22) särskilt nämner
som rik på goda och läckra frukter, såsom päron, äpplen, körsbär och
plommon. Jämte dessa fruktträd odlades även valnötter i de danska
klosterträdgårdarna.<footnote><sp>Christensen</sp>. Agrarhist. stud. I, s. 70.</footnote> Ympningskonsten skall hava införts i Danmark på 1100-talet,
och särskilt omtalas abbot <sp>Wilhelm</sp>, från den hel. Genovevas kloster i
Frankrike, vilken år 1165 inkallades av biskop <sp>Absalon</sp> till Danmark
och blev föreståndare för Ebelholts kloster vid Arre Sö, som en nitisk
trädgårdsodlare, vilken införde ympkvistar liksom allehanda trädgårdsväxter från
utlandet. I Sverige omtalas Alvastra, Varnhem och Nydala för sin 
trädgårdsodling. Av köks-, krydd- och läkeväxter omtalas (t. ex. i kaniken <sp>Henrik
Harpestrengs</sp>, † 1244, läkebok<footnote>Denna var dock en översättning av ett utländskt arbete.</footnote> en mängd olika arter såsom malört,
althaea, anis, berberis, rödlök (»cejpul»), vitlök, körvel, kål, kummin,
spiskummin (thitæst kumyn), persilja, palsternacka (»moræ»), pur jo, sallad,
mynta, vallmo, salvia, syra, senap, kyndel, isop, dill, målla, borago,
koriander, kamomill, dragon, alant (halzyrt), lupin, krasse (Lepidium), portlak,
pepparrot och fläder. På andra håll nämnas som odlade läkeväxter atropa, odört,
spikklubba, bolmört, libsticka, petasites, nattskatta och verbena.

En viktig del av trädgården blev <i>humlegården.</i> I gamla tider hade pors
och vildhumle använts som krydda i mjödet, varför ock brytande av dessa
i annans skog och å allmänningen före viss tid (för pors olsmässa, 29 juli, för
humle bartelsmässa, 24 aug.) var förbjudet. I lagarna talas emellertid även
om humlegårdar och odling av sådana å allmänningen (Västm. l. B XIII). I
Hälsingelagen omtalas t. o. m. så stora humlegårdar, att man kunde bygga
i dem. I Upplands- och Gotlandslagen stadgades tionde av humle. I Norge
stadgades redan i Frostatingslagen straff för stöld av humle, vilket dock kan
hava avseende på vildhumle, men på 1300-talet omtalas även odling av
humle.<footnote><sp>Schübler</sp>, s. 171.</footnote>

Om den i norden odlade humlen härrör från den inhemska vildhumlen
eller, som man antagit, införts av cistercienserna, är ovisst.

På 1300-talet blev humle räntepersedel. I slutet av medeltiden påbjöds
odling därav såsom en varje jordbrukare åliggande skyldighet, i Danmark
(1473) 60 »humlekuler», i Norge (1490) 6 och i Sverige (i Christoffers
landslag) 40 stänger, vilket senare tal genom Kalmar recess (1474) höjdes till 200
stänger på varje bond- och landbogård.

HUSDJURSSKÖTSELN bibehöll under hela medeltiden stor betydelse i.
lanthushållningen. Ett uttryck härför var att, liksom hos många folk på
ett lågt kulturstadium, boskapen räknades som värdören, varmed skatter,
böter och avråd brukade betalas. Så var särskilt fallet i Norges höglands-
och västlandsbygder och i Värmland men även i Götalandskapen. Som enhet
räknades i Norge en gild ko, ej äldre än 8 år och som burit minst 2 kalvar.
De nordiska länderna och särskilt Sverige hade också i regel överskott av
husdjur och produkter av dem till utförsel (se sid. 182). Antalet husdjur är
okänt, men för Norges del kan i viss mån beräknas antal kreatur i
förhållande till åkerarealen. Enligt lagarna borde antalet kor svara mot antalet
såld utsäde, och då såldet motsvarade i Frostatingslagen <sup>1</sup>/<sub>2</sub> men i
Gulatingslagen <sup>1</sup>/<sub>4</sub>—<sup>1</sup>/<sub>6</sub> skeppund säd och skeppundet nära 2 tunnor, skulle det vara
1 ko på 1 till <sup>2</sup>/<sub>6</sub>—<sup>2</sup>/<sub>7</sub> tunnland bärande åkerjord, d. v. s. gott dubbelt så många
kor på arealenheten på Vestlandet som i Tröndelagen och Östlandet. Ett
helt hemman var i regel en 6-kors-gård, men det fanns smågårdar med t. o. ni.
blott 3 kor; ägaren till en sådan gård kallades <i>einvirkesmand,</i> emedan han till
följd av gårdens litenhet måste sköta den utan lönad arbetshjälp.<footnote><sp>Johnsen</sp>, s. 132.</footnote>

Det var huvudsakligen tillgången på bete, som bestämde bondens 
kreatursantal, men då betet var samfällighetens egendom, fick ingen delägare
hålla flera djur, än som svarade mot hans andel i samfälligheten. Ett
överskridande härav kallades i Norge <i>»gräsrån»</i> och var belagt med böter för
<i>»landnam»,</i> d. v. s. oberättigad brukning av land. Grannarna skulle också
vid bestämd tid släppa kreaturen på de särskilda betesmarkerna. Tidigt på
våren släpptes djuren på inägorna, tills dessa skulle fredas, åkern för
sådden, ängen för höväxten (sid. 201), då djuren drevos på betesmarken
(hjordvallen, hjordlöten) samt till fäbodar och sätrar. Efter skörden blevo åker
och äng åter tillgängliga för bete. De gamla norska lagarna innehöllo
noggranna bestämmelser därom. Fjällbetena på Norges västland voro redan före
Gulatingslagens avfattande avdelade åt de olika samfälligheterna. Även i
Sverige funnos såväl hemfäbodar nära bygden, vid vilka kreaturen betade
på för- och eftersommar, som avlägsnare långfäbodar, dit de fördes på
högsommaren.

Under betesgången vallades djuren vanligen, byars djur oftast av en
gemensam herde. Om hans ansvar för de honom anförtrodda djuren
innehålla vissa av lagarna noggranna föreskrifter (se t. ex. Äldre Västg. l. Forn.
7, Y. Västg. l. Utg. 23, 24). Dock förekom även, att djuren på betet höllos
tjudrade eller försågos med hinder mot flöjning, för hästar hov- eller
knästock eller skallhälla, för nötkreatur fjäl (brädlapp för ögonen) samt för får
och getter stock om hals och fot.

Vinterfodret bestod huvudsakligen av hö, halm, varav tillgången var ringa,
samt löv, som mest användes för får och getter. Därjämte användes allmänt
ljung, ris och lav. Havre gavs blott åt hästar. 1 Norges kusttrakter
utfodrades även fiskavfall och tång. Antalet betesdjur var i regel betydligt större
än det som kunde vinterfödas, varför stor slakt företogs före vinterns
inbrott, men foderbrist var dock vanlig mot slutet av vintern, och då tillgreps
mest bark som avskavdes, torkades och maldes, till nödfoder. Enligt de
norska lagarna var tillåtet att taga »skav» (bark) å skogen från annandag
påsk.

Instängda i mörka och trånga fähus samt svältfödda blevo djuren
vanligen svårt angripna av »gnagsot» (sleksot).

I Norge liksom på Island var vanligt att utlämna kreatur, i synnerhet kor,
till vinterfodring eller under betestiden eller för helt år. På detta sätt
plägade kyrkor och kloster anbringa en del av sina kreatur, och delägare i sätrar
skaffa vinterunderhåll (»sytning») åt de av sina betesdjur, för vilka de ej
kunde skaffa vinterfoder, och å andra sidan kreatursägare, som ej ägde del
i säter, skaffa sina djur fjällbete, samt fattiga delägare i sätrar skaffa sig
inkomst av dessa. Det förekom också, att tjänare som en del av sin avlöning
fingo rätt till utfodring för vissa djur, samt att gäldenärer som ränta å sin
skuld lämnade vinterunderhåll åt fordringsägares kreatur, varigenom dessa
kunde betinga sig högre inkomst än högsta lagliga ränta. Bestämmelser om
dylika affärer förekomma i Gulatingslagen och nyare lagar. I Danmark
förekom en motsvarighet mot tyskarnas  »eviga kor»   (sid.  158).

<i>Hästar</i> funnos i alla de nordiska länderna i stort antal. Enligt <sp>Olaus
Magnus</sp> utfördes hela skeppslaster av sådana från både Svea och Göta
land till Tyskland. I <sp>Hönse Thorers</sp> norska saga omtalas en bonde,
som ägde 150 hästar. Enligt den äldre Frostatingslagen var ett förhållande
av 1 häst på 6 kor, d. v. s. på omkring 6 tunnland besådd åker, det vanliga
i tingslaget.

Redan <sp>Jornandes</sp> (på 500-talet) berömmer svearnas ypperliga hästar,
Adam av Bremen omtalar bland deras härligheter »furstliga springare»,
och <sp>Olaus Magnus</sp> prisar i sina vanliga överdrivna uttryck de svenska
hästarna som »starka, höga och feta, goda travare, som se väl i mörkret,
ej hejdas av is eller snödrivor, hoppa ledigt över gravar samt bistå sina
ryttare genom att bita fienden». De öländska hästarna beskrivas av honom som
små men livliga och läraktiga samt därför eftersökta av sådana, som hava
lill födkrok att förevisa dresserade djur. De norska hästarna voro enligt
samma författare medelstora men starka och särdeles lämpliga i bergig
terräng. De jutska hästarna voro också mycket ansedda. Det fanns emellertid
hästar av olika slag och värde. Jämte simpla verkhästar eller »skjut», vilka
utgjorde den stora massan, omtalas bättre slag såsom »rinnare», »gångare»
<i>(palifridi, gradarii)</i> och »örs» eller stridshästar. Skillnaden framgår också av
de i landskapslagarna fastställda laggälderna: för en simpel häst 4—6, för
rinnare 12 och gångare 24 öre, under det att enligt landslagarna russtjänst
skulle göras med en häst värd 40 mark (Chr. Ll. Kon. XI).

De svenska hästarna fingo till 3 års ålder gå fritt ute och bildade med sina
mödrar halvvilda flockar (»stodh»).

I de skandinaviska länderna började liksom på kontinenten att på kungs-,
herr- och klostergårdar drivas en planmässig avel med större häststammar,
till vilkas förbättring även infördes avelsdjur, särdeles från Frisland, senare
även från Italien och Spanien.

<i>Nötkreatur</i> funnos också i stort antal i alla landsdelar, så att utförsel ägde
rum av oxar, hudar, talg och smör. Om antalet i förhållande till åkerjorden
i Norge se sid. 212.  De uppföddes huvudsakligen till drag- och gödoxar.

Enligt <sp>Olaus Magnus</sp> voro nötkreaturen bäst i Västergötland,
Värmland och på Dal men föga sämre i Uppland och i Finland. Emellertid visa
de i lagarna fastställda ersättningsbeloppen för djuren (enl. Upplandslagen
för en ko 10 örtugar, föga mer än för ett 3 års får) och prisen i
gästgiveri-stadgan 1344 (12 öre), att djuren voro småvuxna, såsom de fortfarande voro
på 1600 talet. Bestämmelser i landskapslagarna om ersättning för skada
genom stängning tyda på att djuren i Svealand och i Hälsingland voro
behornade, varemot obehornad boskap säkerligen var den vanliga i
Norrland och de delar av Norge, där dylika slag ännu äro förhärskande.

Mjölkhushållningen fick i och med kristendomens införande en större
betydelse, i det att den nya lärans förkunnare verkade för användningen av
ost och smör som fasteföda. Från klostren spreds därför dessas beredning i
landet. Smör och ost voro viktiga hushållsvaror. Smör var ock en vanlig del
av avraden såväl i Danmark som i Sverige, och i Västergötland utgjordes
skatten i denna vara, vilken även var en av Sveriges viktigaste
utförselartiklar. Särskilt berömmer <sp>Olaus Magnus</sp> Ölands smör för den fina smak
och hälsobringande beskaffenhet, som berodde på öns »friska luft, bördiga
jordmån och ljuvligt doftande örter». För ostberedningen förtjänade enligt
samma författare västgötarna främst lovord och i andra rummet östgötarna.
De förra gjorde ostar, som voro två mäns börda. Ystningen skedde gemensamt
för flera granngårdar, varvid mjölken värmdes i stora kittlar, vari under
kokning nedlades löpe och stora stycken av soltorkad ost. Ostmassan fylldes
sedan i vanligen 4-kantiga träkärl. Även norrlänningarna gjorde god ost,
dock ej hälsingarna, vilkas ost liksom norrmännens var som rutten
(gammelost).<footnote><sp>Olaus Magnus</sp> XVII, 26.</footnote>

I Biskop <sp>Brasks</sp> mjölkkammare användes kärna, sil med silsnodd,
»mjölkhimmor» med lock, silbunkar, tråg, mjölkämbar och stävor.
Kärnorna voro av den intill nutiden vanliga, lodräta stötkärnan.

<i>Får</i> höllos i stort antal, i Sverige särdeles i Skåne och å Gotland, i Norge
mest på Västlandet, där betet på fjällsidor, öar och skär knappt kunde
tillgodogöras av andra djur. De voro enligt <sp>Olaus Magnus</sp> stora, i
synnerhet de gotländska, vilka hade ända till 8 horn, under det att de norrländska
voro hornlösa. Antagligen hörde dock <sp>Olai Magni</sp> omdöme om deras
storlek till hans vanliga överdrifter.

Fåren hade stor betydelse i hushållningen som slakt och genom sin ull
och skinn Ullen plockades vanligen på våren. I Norge omtalas dock redan
på 1100-talet klippning.

<i>Getter</i> funnos antagligen i alla landsdelar, i bergs- och skogstrakter kanske
fler än fåren. De omtalas i den jutska lagen som svåra gärdesbrytare, och
enligt »Lollands Vilkaar» år 1446 fingo de hållas på bete blott på enskild
mark. År 1473 förbjödos de på Fyen, 1499 på Bornholm.

<i>Svinskötseln</i> var i allmänhet omfattande. I de trakter, där ek- och
bokskogar funnos, betydde svinen mer än nötboskapen, och fläsket intog en stor
plats i hushållningen. Svinen fingo mest gå fritt ute att söka sin föda på
bete på trädesåkern och på hösten i ollonskogarna, varvid till dessas ägare i
avgift plägade betalas vart 10:e—15:e svin. Betydelsen av ollonbetet visas bäst
av de noggranna bestämmelserna som lagarna innehålla om rätten till
detsamma (sid. 197). Svinen vållade mycket ohägn genom sin förmåga att
tränga genom stängslen. De försågos därför med en klave om halsen för
att hindra dem därifrån. Vid kvarnar brukade svin hållas för att
tillgodogöra avfall från mälden.

Svinslaget var småvuxet. Ett slaktsvin uppgavs giva 2—3 lisp. fläsk,
motsvarande högst 25—40 kg. levande vikt. Antagligen funnos, liksom i senare
tid djur av både skogs- och hussvinrasen (sid. 9). Av båda ha skelett
anträffats.

<i>Renar</i> omtalas som tamdjur i Norge.

<i>Höns</i> funnos i varje gård. En röd tupp borde enligt gammal tro finnas för
att förjaga gastar, men vita höns skola hava varit vanligast.<footnote><sp>Hildebrand</sp> I, s. 198.</footnote> Enligt
Väst-mannalagen borde var bonde ha 1 tupp och 2 hönor. Höns och ägg voro
vanliga avradsartiklar.

<i>Gåsavel</i> var vanlig ända upp i Mälardalen. Västmannalagen stadgar om
gåshägnad. En gås skattades i lagarna till samma värde som ett lamm, en
killing eller en gris.

<i>Ankor</i>, av vit färg, upptagas av <sp>Olaus Magnus</sp> bland husdjuren i
Sverige, men de finnas ej omtalade i lagarna.

<i>Påfåglar</i> skola hava funnits på herrgårdar.

Av <i>hundar</i> omtalas: gårdshundar, ekorrhundar, mjohundar (vinthundar)
och kövärne (knähundar).<footnote>Skånelagen 180.</footnote>

<i>Zibetkattor</i> synes också hava förekommit (?) ty <sp>Olaus Magnus</sp>
omtalar skinn av sådana som utförselvara.

BISKÖTSELN. Honung hade fortfarande sin stora betydelse som det enda
sötmedlet och för mjödberedning. Härtill kom nu behovet av vax till
kyrkljus. Honung var också en vanlig avradsartikel i Danmark, Skåne och
Halland och utfördes därifrån till Norge, England och Ryssland.<footnote><sp>Sillén</sp> II, 179.</footnote>

Honung och vax skördades från såväl vilda som tama bin. De gamla
danska och svenska lagarna utom för Västmanland och Hälsingland innehålla
noggranna bestämmelser om rätten till vildbin och bortflugna svärmar, den
jutska lagen (III, 39) även om hägnad kring bigård.

Jordägaren ägde de bin, som byggde inom hans ägor, och av svärm, som
påträffades på allmänningen, ägde finnaren rätt till <sup>1</sup>/<sub>3</sub>, byamännen till <sup>2</sup>/<sub>3</sub>,
men om man påträffade vildsvärm å annans ägor, hade man rätt att taga
den, om det kunde ske utan att skada trädet, men eljes till hälften, sedan
ägaren underrättats. Bortflugna tambin voro fortfarande ägarens, om han
kunde styrka sin äganderätt.

Till biboningar användes urhålkade trästockar med ingång upptill och
halmkupor med ingång på sidan nedtill. För att göra bistocken eller kupan
begärlig för bien smordes den invändigt med en (doftande?) blandning. Mot
inträngande insekter lades kogödsel framför mynningen och röktes inuti med
torkad kospillning.

SKOGEN fick redan under medeltiden sådant värde som jaktmark, ollonskog 
och för virkesfångst, att den räknades som en värdefull besittning, vars
brukande blev föremål för inskränkningar (sid. 196).

Främst gällde dessa »bärande träd» (ek, bok, apel, hassel), vilka både
för sina frukter och sitt virke skattades högre än annan skog <i>(»dödvider»)</i>.

Virke, bast och näver användes huvudsakligen för husbehov, men ek- och
furubräder samt master, liksom kåda, terpentin och tjära hade redan börjat
utföras. I Norge hade virkesutförseln genom hanseaterna fått betydlig
omfattning redan på 1300-talet.

I Sverige ökades virkesåtgången i bergslagerna i och med bergshanteringens 
utveckling, och från nämnda århundrade hade konungen till bergsbrukets 
stöd och uppmuntran börjat förläna rätt att från allmänna skogar
hämta virke.

I Danmark hade skogarna, som ännu täckte en stor del av området, vid
den nyare tidens början starkt utglesnats, vartill bidrog, att de huvudsakligen
bestodo av ekskog, under vilken uppkomsten av underskog hindrades av 
betesdjuren, särdeles svin, som förtärde ollonen och upprotade marken.
Skogarnas förödelse fortgick till följd av den oerhört slösaktiga förbrukningen
av bränsle och gagnvirke. Särskilt olycksdiger var skogsförödelsen på
Jyllands väst- och nordkust, i det att varje lucka i skogsbeståndet snart blev
utgångspunkten för förhärjande flygsand.<footnote><sp>Troels Lund</sp>. Dagligt Liv i Norden I, s. 42.</footnote>

Redan vid den nyare tidens början sökte man därför att inskränka
böndernas förbrukning av virke. Det förbjöds dem att till bränsle använda annat
än vindfällen och sämre skog. Förbud att hugga utan utsyning av
länsmannen utsträcktes även till självägande bönder.

I de övriga landen ägde man rätt till skogsfång liksom till bete med de
inskränkningar som egendomsgemenskap medförde (se ovan sid. 196). 1
annans skiftade skog fick man ej taga ens vindfälle, med undantag blott för
ämne till hjulaxel, om sådan brustit under färden.

JAKTEN hade stor betydelse för villebrådets användning till föda samt
för skinnen, som brukades till klädnad och voro en viktig utförselvara, liksom
till skydd mot rovdjur. Jakträtten förblev fri för alla endast å härads- och
landsallmänning samt beträffande rovdjur, men var eljes redan i
landskapslagarna förbehållen jordägaren. Småningom trängde den i andra länder
gällande uppfattningen om jakten som ett konung och adel företrädesvis
tillkommande nöje fram i de nordiska länderna, men gällde här blott högdjur,
under det att fångst och jakt med giller, snaror eller båge förblev tillåten
för varje jordägare å honom tillhörande mark. Således var jakt å rådjur
förbehållen konungen (Östg.-lagen, B. 36: 5 och landslagarna). Å älg, som även
fångades som kalv och tämdes, var jakt förbjuden i de flesta landskapen och
eljes tillåten endast mellan olsmässan (29 juli) och storfastan (Septuagesima);
även mård och ekorre voro skyddade under viss tid, olika i olika landsdelar,
vanligen mellan midfasta och hösten.

Beträffande rätt till villebråd, vara man börjat jakt, finnas stadganden i
Östgöta- och Hälsingelagarna, enligt vilka den, som upptagit jakten, under
viss tid (3 dygn i Östergötl.) hade rätt i villebrådet, om det sköts av annan.

Bland rovdjuren gjorde varg, som fanns ända ned i Skåne, största
skadan, och i alla landskapslagar utom Skåne- och Hälsingelagen samt i de
svenska landslagarna finnes skyldighet för alla att deltaga i hans förföljande
samt för varje bonde att hålla vargnät och varggård. Vargskall under ledning
av konungens fogde eller den han satte i sitt ställe skulle hållas fjärdedag
påsk, fjärdedag pingst, annandag vid mikelsmässan och femte dag jul.
Skott-penningar voro i Södermanland satta på björn och varg.

Varg fångades i nät eller varggård och liksom älg i grop. Räv fångades i sax
och liksom annat småvilt i giller och snaror. Större vilt dödades med uppgillrat
spjut eller stock, som nedföll på djuret, då det vidrörde dem (»självskott»),
men dylikt skulle pålysas, vid äventyr av ersättningsskyldighet för därav
vållad skada å människor eller kreatur.

FISKE utgjorde en viktig binäring för lantbefolkningen eller, såsom
sillfisket i Öresund från 1100-talet, dennas huvudsysselsättning. Fisket i
Östersjön av strömming, torsk och i detta havs södra del av spättor idkades av
en god del av befolkningen, som delade sin tid mellan fisket och jordbruket.
Detta fiske bedrevs mestadels från fisklägen, vilka åtminstone i äldre tid voro
bebodda blott under fisketiden, höst och vår. Folk, synnerligen från häradena
närmast kusten, men i Norrland även längre inifrån landet, samlades då till
ortens fiskläge ute i skärgården och voro där sammanslutna till ett skrå, som
förestods av en hamnfogde och styrdes efter en av konungen utfärdad
skråordning. Fisken torkades eller saltades på platsen, och den saltade varans
beskaffenhet kontrollerades, för att skråets anseende skulle uppehållas.

Laxfisket i de i havet utfallande strömmarna och i havet utanför deras
mynning hade också en stor ekonomisk betydelse. Fångsten skedde med not
och i laxkar eller laxgårdar. Särdeles betydande var detta fiske vid
Trollhättan, i Nissan, Lagan, Mörrums å och Motala ström. I Vänern fångades
Vänernslax och i Vättern röding.

Även ålfisket var en viktig inkomstkälla. Ålen fångades i lanalägen, en
fiskebyggnad av vid stenar fästa träramar med i dem fästa håvformiga lanor.
Sådana »fastverk» fingo ej hindra framkomsten i farled mellan påsk och
mikaelsmässa.

Ini landet idkades fisket av lantbefolkningen för husbehov och avsalu vid
sidan av jordbruket och hade långt större betydelse för hushållet, än numera
är vanligt. Utom förut nämnda fiskarter omtalas aborre, braxen, gädda, gös,
id, lake, sik, siklöja och simpa som föremål för fiske.

Av fasta fiskredskap i sötvatten omtalas mest katisor, bestående av ett
med spjälväggar omgivet fångstrum och en landgård, som leder fisken in i
detta genom en trång öppning. Av lösa fiskedon omtalas mest not och nät.

<i>Fiskerätten</i> var i öppna havet fri, men ofrälse fiskare skulle erlägga
skattefisk. Strömmingsfisket beskattades i Norrland ej blott i kusttrakterna utan
även i ini landet belägna socknar såsom Resele och Sollefteå, vilket visar att
skärgårdsfisket var en avsevärd inkomstkälla för dessa trakter.<footnote><sp>J. Nordlander</sp>. Mellersta Norrlands näringar.</footnote>

Fiskerätten liksom annan rätt i vattnet tillhörde i övrigt strandägarna
(sid. 202), och fiske med redskap i annans vatten var belagt med straff, som
var högre då det skedde i leken.

I sund eller ström, som ligga vid bys allmänning, ägde alla delägare i byn
bygga fiskeverk, var i förhållande till sin del i byn, men den ene fick ej
med sina fiskeverk avstänga för annan, som byggde ovanför. Ej heller fick
man dämma, så att skada å åker eller äng därav förorsakades. Allmän farled
skulle lämnas öppen till viss bredd  (sid. 202).

I bys fiskevatten ägde delägare få vattnet skiftat. Hade några byggt
fiske-verk, andra ej, och de förra kunde anvisa annat jämngott fiskevatten, ägde
de behålla sitt fiskeverk, men i annat fall ägde byamännen utlösa detta och
sedan skifta. Då 2 byars gräns gick mitt i vattnet, skulle strömfåra hållas
öppen, så som de överenskomma. (Söderm. 1. B. XX.)

<i>Fiskodling</i> i dammar och insjöar förekom i Danmark vid klostergårdar
och enstaka herrgårdar.

*
</chapter> 

<chapter name="III. Den nyare tiden. 1500-1815">
<h1>III. Den nyare tiden.
1500—1815.</h1>

<b>D</b>e världshistoriska händelser, vilka i den allmänna historien beteckna
övergången från medeltiden till den nyare tiden, inledde även för
lantbruket ett nytt tidsskede.

Uppkomsten i flertalet av Europas länder av en stark central
konungamakt, vilken samlade de förut i en mängd små välden splittrade länderna
och folken till nationella stater, gjorde dessa till enheter även för den
ekonomiska politiken, vilken därigenom kunde fullfölja sina strävanden för
näringarnas utveckling med större enhetlighet, målmedvetenhet och kraft.
Tyskland förblev väl splittrat i ett flertal småstater, men inom var av dem
samlades statsmakten hos en furste. Med feodalväsendets upphörande bröts
småningom jordherrarnas till godtycke och förtryck urartade makt över
jordens brukare, och dessa fingo möjlighet att återvinna fri
bestämmanderätt över sin jord och hushållning.

Grunden till adelns privilegierade ställning, dess tjänstgöringsskyldighet i
landsherrens rytteri, upphörde, men adelsmännen bibehöllo sin socialt och
ekonomiskt högre ställning genom att de ensamma hade tillgång till officers-
och ämbetsmannatjänster, som gåvo dem en tryggad ställning. De började
numera, många därtill tvungna för sitt uppehälle, att själv bruka sina gods.
Häri låg en anledning till att samla jorden till större gårdar, och härtill
bidrog även den från de nyupptäckta eller numera lättare tillgängliga
världsområdena kommande tillströmningen av ädla metaller, som stegrade prisen
å spannmål och andra lantbrukets produkter. Då spannmålsodlingen med
större framgång kan bedrivas vid större än vid mindre jordbruk, blev detta
en anledning att utvidga huvudgårdarna genom indragning av underlydande
bondgårdar, varmed gärna följde, att de återstående godsböndernas
arbetsplikt och avgäld ytterligare ökades. Herrgårdarnas tillväxt hade dock även
den betydelsen för lantbruket, att de hade större anledning och medel att
genomföra förbättringar, och det blev därför huvudsakligen vid dessa och
kungliga domängårdar, som framsteg i åkerbruk och trädgårdsskötsel ägde
rum, under det att bondjordbruket ända intill senaste tid i allmänhet blev
föga berört av framåtskridandet.

<i>Bönderna</i> voro vid den nyare tidens början starkt undertryckta. Deras
ställning närmade sig i så gott som alla Europas länder livegenskap, där
sådan ej verkligen rådde, och de resningar, som under slutet av medeltiden
och i förra delen av den nyare tiden uppstodo i åtskilliga länder,
framkallades av deras förtryck och armod, delvis i förbindelse med de av
kyrkoreformationen väckta religiösa frihetssträvandena. — Sedan de blodigt
kuvats, ledde de merendels till ytterligare försämring av böndernas 

ställning. Först under senare delen av 1700-talet fullbordades böndernas
frigörelse i åtskilliga av Europas romanska och germanska stater, i de slaviska
först under följande århundrade.

Den andliga frigörelse, för vilken den kyrkliga reformationen var ett
uttryck, och upplysningens spridning, som kraftigt befordrades genom
boktryckerikonstens uppfinning, återverkade även på jordbruket. Under den
nyare tidens två första århundraden visade sig detta huvudsakligen i ett
fortsatt översättande och bearbetande av klassiska, grekiska och romerska
författares arbeten rörande naturvetenskap och lanthushållning. Bland denna
tids självständiga litterära arbeten på detta område, märkas även omfattande
framställningar av lantbruket i författarnas hemland, men även dessa voro
till stor del grundade på den gamla tidens skrifter samt påverkade av
medeltida vidskepelse. Man hänvisade väl till naturföreteelser som ledning för
bestämmande av tiden för allehanda arbeten och åtgärder men tillmätte
framför allt månens och vindens växlingar samt helgonens dagar inflytande
på växt- och djurlivet. Av denna art var även den s. k. husfaderlitteraturen,
som var ägnad åt redogörelser och råd rörande lantbrukets och den inre
hushållningens göromål, liksom de örtböcker (Kräuterbücher), som
avhandlade i lantbruk, hushåll och medicin använda växters odling.

Från 1600-talet började dock en mer vetenskaplig behandling av
jordbruksfrågor att vinna insteg. Den engelske filosofen <sp>Bacon of Verulam</sp>
hade upptagit jordbruksekonomi i schemat över vetenskaperna, och detta
sattes senare som inledning i <sp>Diderots</sp> och <sp>d'Alemberts</sp> berömda
Encyclopédie. Jordbrukets ställning och ekonomiska förhållanden blevo
föremål för behandling i den ekonomiska och filosofiska litteraturen. En
reaktion uppstod under 1600- och 1700-talen mot sociala orättvisor, däribland
jordegendomens samlande på ett fåtal jordherrars händer, under det att
jordens brukare voro fattiga och förtryckta. Enligt den s. k. <i>naturrätten,</i>
som särskilt vann anhängare i Frankrike, ansågs allas frihet och jämlikhet
vara grundade i den mänskliga naturen och därav följa allas rätt att fritt
besitta jord. Dessa tankar ingingo i de s. k. upplysningsfilosofernas läror
och bidrogo till att göra de furstar, som omfattade dessa läror (»upplysta
despoter») till främjare av böndernas sociala och ekonomiska frigörelse. De
blevo också ledande grundsatser vid den franska revolutionen.

Det ekonomiska livet i dess helhet undergick också under den nyare tiden
en grundväsentlig omgestaltning. Under det att hittills varje jordbrukare,
ort och stat varit hänvisad att genom egen produktion fylla sitt behov av
livsförnödenheter, så medförde den förbättrade samfärdseln utbyte av
sådana med handelns tillhjälp, och då utbytet skedde med penningar som
värdemätare, kommo dessa att betraktas som den egentliga rikedomen. Till
denna uppfattning gav också den rikliga tillströmningen av ädla metaller
anledning, och den befordrades även genom det starkt ökade behovet av
penningar, som övergången till legotrupper, anställning av en i penningar
avlönad tjänstemannaklass samt ett lysande hovliv medförde. Den förut
rådande naturahushållningen ersattes av penningehushållning, och staternas
ekonomiska politik inriktades på att söka draga in i landet så mycket som 
möjligt av penningar och hindra deras utflöde. »Övervigt i handelsvågen»
eller en gynnsam handelsbalans blev den ekonomiska politikens mål, och
därför borde utförseln och industrien, som alstra värdefulla exportvaror,
uppmuntras men införsel av råvaror och färdiga,varor hindras. Handeln
uppmuntrades genom förbud mot landsköp (handel utanför städerna) och
industrien genom införselförbud, tullar m. m. Jordbruket, vars
huvudsakliga alster, spannmål och husdjursprodukter, föga voro föremål för
mellanfolklig handel, beaktades däremot företrädesvis som industriens tjänarinna
genom frambringande av råvaror för industrien (lin, ull, hampa, tobak
m. m.) och betungades med ett långt drivet förmynderskap med pristaxor
och inskränkningar i den ekonomiska friheten.

Mot detta s. k. <i>merkantilsystemet,</i> som vars främste representant räknas
<sp>Ludvig XIV</sp>:s finansminister <sp>Jean Baptiste Colbert</sp>, framträdde
i Frankrike under 1600- och 1700-talen i anslutning till den naturrättsliga
skolan den först som den <i>ekonomistiska,</i> senare mest som den <i>fysiokratiska</i>
betecknade läran, vilken först framställdes av den fransk-engelske
finansmannen <sp>Richard Cantillon</sp> (1755) men huvudsakligen utbildades av
franska statsmän, ekonomer och författare, framför allt <sp>Ludvig XV</sp>:s
livmedikus <sp>François Quesnay</sp>. Enligt denna var jorden den enda
verkliga rikedomskällan samt jordbruket och andra råämnesproducerande
näringar ensamma i egentlig mening produktiva, under det att övriga
näringar blott förändra och fördela nyttigheter. Det överskott jordbruket
lämnar, »le produit net», är den enda verkliga källan för statens
skatteinkomster, och grundskatten bör därför vara statens enda skatt. Emedan de
större jordbruken kunna alstra större överskott över odlarens egen
förbrukning än de mindre, ha de förra företrädet från synpunkten av statens
rikedom. Då jordbruket sålunda är grunden för denna, böra alla åtgärder att
gynna andra näringar på dess bekostnad upphöra. Näringarnas förkovran
främjas bäst genom att lämnas fria från reglementering, monopol och
förbud. »Laisser faire et laisser passer» blev den gyllene regeln i den
ekonomiska politiken. Denna uppfattning stod i god överensstämmelse med den
allmänna strävan till frihet, som behärskade det andliga livet under den
senare delen av 1700-talet. Frihetsrörelsen i Frankrike vann genklang i
övriga delar av Europa och medförde i de flesta länder böndernas frigörelse
från kvarvarande feodala band, jordgemenskapens upphörande och ökad
ekonomisk frihet, varigenom en ny period av kraftigt framåtskridande inom
näringslivet och ej minst lantbruket inleddes.

Från det 18:e århundradet kan uppkomsten av en systematisk teoretisk
behandling av lantbruket räknas. Behovet av skickliga tjänstemän för
förvaltningen av de furstliga och adliga godsen föranledde inrättandet vid tyska
universitet av lärostolar i lantbruksförvaltning. Syftet med undervisningen
gjorde, att den huvudsakligen avhandlade godsförvaltningen och lantbrukets
betydelse i statsförvaltningen, varför denna vetenskapsgren betecknades som
<i>kameralistik.</i> Lärostolarna besattes därför i regel med jurister och
rättsfilosofer, och då dessa saknade all insikt i jordbrukets teknik, låg denna
utanför undervisningen. Lantbruket betraktades som ett organiskt helt, vars
delar borde avpassas i förhållande till varandra, särskilt åkerbruket i
förhållande till husdjursskötseln. Kameralisterna framhöllo vikten av att
ägoblandning och därmed följande bytvång undanröjdes samt påyrkade
byarnas utskiftning med fältens omläggning och frihet i brukningssätt,
allmänningarnas delning, hoveriets upphörande och böndernas äganderätt till deras
jord, somliga även godsens delning efter Englands exempel.

Under senare delen av 1700-talet framkallade det växande intresset för
naturvetenskapen försök att tillämpa dess framsteg på jordbruket, och i
motsats till kameralisterna och deras »grå teori» uppstod en skola av
»experimentalekonomer», som vars främste representanter räknas tyskarna <sp>J. G.
Eckhardt</sp>, <sp>J. G. v. Leopold</sp> och framför allt <sp>Albrecht Thaer</sp>
samt fransmannen <sp>Duhamel Dumonceau</sp> och engelsmannen
<sp>Arthur Young</sp>. Denna skola ställde småningom kameralistiken i
skuggan och gjorde naturvetenskapen och försök för att utforska dess
tilllämplighet på det praktiska jordbruket till dettas förnämsta kunskapskälla.

I främsta rummet ägnades uppmärksamheten åt växternas näring. Den
gamla uppfattningen, att denna utgöres endast av vatten och luft,
förfäktades ännu på 1600-talet av den tidens främsta naturvetenskapsmän, såsom
den belgiske läkaren <sp>J. B. van Helmont</sp>, men tanken, att även jorden
lämnar växterna föda, vann allt flera anhängare, ehuru med olika och
merendels mycket oklar mening om denna närings natur. Sålunda hade
<sp>Bernard Palissy de Chapellet-Biron</sp> (sid. 237) redan år 1560
(i Traité des sels divers) och efter honom engelsmannen <sp>Hugh Plat</sp>
(se sid. 313) år 1594, lärt, att salter i jorden tjänade växterna till näring. Om
ett fält genom fortsatt odling utan gödsling utsugits, vill detta säga, att
växterna uttömt jordens förråd av salt, och då fruktbarheten återgives jorden
genom gödsling, så sker det genom att salter, som halm och hö innehålla,
därvid återföras till jorden. Askan, som återstår, om halm brännes, är salt som
säden upptagit ur jorden, och som vid gödsling med aska återgives åt denna.
Engelsmannen <sp>Jethro Tull</sp> (sid. 314) utgick från iakttagelsen, att
vinodlingar år efter år giva rik skörd utan gödsling, blott jorden flitigt
bearbetas, och slöt därav, att det är jordens finfördelning, som underhåller
fruktbarheten. Ju mer jorden luckras, desto flera och finare bliva jordens
smådelar, vilka omgiva sig med ett hölje av växt jord, vilken är växternas föda.
Gödsling är nyttig, emedan den bidrager till jordens luckring, men är eljes
obehövlig.

Om arten av den växtnäring, som växterna hämta från jordpartiklarna,
uttalade sig ej <sp>Tull</sp>, men en av hans anhängare, <sp>Duhamel
Dumonceau</sp> (sid. 240) förklarade saken så, att de feta och saltaktiga ämnen, som
finnas i jord och gödsel, befordra tillväxten. Hans svenske samtida
<sp>J. G. Wallerius</sp> ansåg väl likaså, att växterna upptaga jämte luft
och vatten även »det feta» (= mullartade ämnen) ur jorden, men då de
enligt hans mening bilda såväl sina »feta och oljaktiga» (= organiska) som
sina jordaktiga delar eller salter, skulle blott vatten och luft vara nödvändiga
näringsämnen. Mot slutet av 1700-talet blevo de organiska jordbeståndsdelarna, 
som bildas av multnade växt- och djurdelar, eller humus, ansedda 
som den väsentliga växtnäringen, en uppfattning, som <sp>A. Thaer</sp> gjorde
allmänt erkänd under namn av humusteorin. Sedan syret år 1773 upptäckts,
hade holländaren <sp>Jan Ingenhousz</sp> och schweizaren <sp>J. Sénébier</sp>
visat, att växterna inandas kolsyra och avgiva syre, samt fransmännen
<sp>G. F. Ruelle</sp> och <sp>Th. de Saussure</sp> uttalat, att växternas
askbeståndsdelar äro nödvändiga växtnäringsämnen, och den" senare även, att
kolsyran är det material, varav växternas organiska ämnen bildas. Först
långt in på 1800-talet blev dock humusteorien slutligt övergiven.

De nyare åsikterna om växternas näringsupptagande ansågos också giva
förklaring på den praktiska erfarenheten om fruktbarhetens bättre
bibehållande vid omväxling med grödorna mot vid fortsatt odling av likartade
växter. <sp>Tull</sp> och <sp>Duhamel</sp> uttala, att orsaken härtill vore att söka däri,
att den ena växten, t. ex. vete, fordrar större luckerhet i jorden för sina
rötters nedträngande och näringsupptagande än andra växter t. ex. havre,
likasom att det välgörande inflytandet av odlingen av rovor eller majs på
efterföljande gröda berodde på jordens bättre förberedelse för dessa växter genom
grundligare luckring och rensning från ogräs. Oavsett förklaringen till
växelbrukets fördelaktiga inverkan på jordens fruktbarhet, vann detta och
särskilt odling av rotfrukter och andra hackrensade växter i omväxling med
säd anseende som det väsentliga i det nederländska och engelska
jordbrukets företräde framför de vanliga sädesbruken och det förnämsta medlet
till jordbrukets höjande.

Lantbruket visade ända till slutet av nu avhandlade period blott ringa
framsteg i flertalet av Europas länder. Undantag funnos dock. Ett sådant
var norra Italien, särdeles de bevattnade landsdelarna, där växelbruk med
klöverodling tidigt infördes och tack vare rika höskördar även
nötkreatursskötseln och mjölkhushållningen nådde en hög ståndpunkt. Undantag
utgjorde även Nederländerna och sedermera England, där frihetsandan och
inverkan av en livlig handel och en uppblomstrande industri visade sig även
i jordbrukets befrielse från gamla tryckande band och slentrian.

Frodiga naturliga betesmarker och ängar, åkerjordens inhägnad och
förbättring genom jordblandning, riklig gödsling och dikning, odling av
rödklöver och rotfrukter, radsådd och häckning mellan raderna i stället för
trädning hade här framkallat en hög avkastning av jorden och kreaturen,
vilken gav denna engelska lanthushållning namnet »high farming» och
gjorde den till ett i andra länder eftersträvat mönster. Samtidigt med att en
rik utfodring, för nötkreaturen övervägande på stall, för fåren på
betesmarker och rotfruktsfält, ökade djurens avkastning, grundlades en rationell
avel och skilda raser genom ett planmässigt urval av avelsdjuren.

Upptäckten av den nya världen tillförde Europa ej blott stora rikedomar
av ädla metaller utan även, vad bättre var, åtskilliga här förut okända
växtarter, av vilka några sedan fått stor betydelse för jordbruket och
folknäringen i hela världen, likasom å andra sidan de europeiska invandrarna
till sitt nya hemland medförde de gamla världens odlade växter och
husdjur, som ej funnos där. Bland den gamla världens nyförvärv från den nya
märkes främst potatis, som småningom blev en oumbärlig beståndsdel av
folkfödan i alla trakter med tempererat klimat, och majs, som blivit
näst vete världens viktigaste sädesslag (sid. 16). Stor betydelse hade även
tobak. Av husdjur var kalkonen den enda skänk Amerika gav Europa
(sid. 11).

För trädgårdsskötseln hade de stora geografiska upptäckterna medfört
kanske än större framsteg än för jordbruket. Den riktades med en mängd
nya växter såsom jordärtskockor, trädgårdsbönor, tomater och
trädgårdssmultron, samtliga från nya världen, och därjämte en stor mängd
blomsterväxter från såväl denna som den gamla världens förut föga kända varma
länder. Införseln av arter, som tillhörde ett tropiskt klimat, gav anledning
till utvecklingen av odlingen under glas, och vid de slottsanläggningar, som
17:e och 18:e århundradets praktälskande furstar och rika enskilda män
läto utföra, intogo varmväxthusen en framstående plats.

I samband med de botaniska och medicinska studierna inrättades
mångenstädes botaniska trädgårdar, till vilka nya växtarter införskaffades av
forskningsresande, vilka särdeles från den linnéanska tiden genomforskade
avlägsna länder. Från dylika trädgårdar spredos särskilt blomsterväxter,
kring i allmän odling. Blomsterodlingen fick särskilt stor omfattning i
Holland, där odling av lökväxter blev en storartad industri under 1600-talet.
</chapter>

<chapter name="Italien">
<h1>ITALIEN.</h1>

<table>
<td c><i>Litteratur.</i>
<td><sp>Cantoni, Gaetano</sp>. Enciclopedia agraria italiana. Torino 1882.
<td><sp>Niccoli, Vittorio</sp>. Saggio storico e bibliografico dell agricoltura italiana
delle origine al 1900. Torino 1902.
<td><sp>Young, Arthur</sp>. Reisen durch Frankreich und einen Theil von Italien. Uebersetz. Berlin 1793—1795.
<td>— Annals of agriculture I. 1793.
<td><sp>Simonde, J. C. L.</sp> Tableau de l'agriculture Toscane. Genève 1801.
</table>

<b>D</b>en blomstring, som norra och mellersta Italien nått under medeltiden
(sid. 109), fortfor ännu under början av den nyare tiden, mera dock
som en frukt av gångna tiders arbete än genom nya framsteg. De fortgående
striderna mellan de stora makterna och påvarna om besittningen av de
italienska staterna hämmade de fredliga näringarnas utveckling. För
jordbruket blevo det 16:e och följande århundraden en period av betryck och
delvis tillbakagång, dock olika för olika landsdelar.

Sämst artade sig förhållandena under det spanska väldet, som över allt
medförde förfall och armod. Neapel, Sicilien, Sardinien, Toscana och
Milano fingo under längre eller kortare tid lida av de spanska härskarnas
politik, vilken jämte tillfredsställandet av maktbegäret hade till huvudsakligt
syfte att från deras besittningar hämta största möjliga inkomster.
Konungariket <i>Neapel</i> med <i>Sicilien,</i> där det spanska väldet längst bibehöll sig, råkade
härigenom i ett förfall, varur dessa landsdelar aldrig hämtat sig. Utförseln
av spannmål och andra jordbruksalster belades med så höga utförseltullar,



att den hastigt avtog, och denna Italiens forna kornbod kunde, såsom den
spanske vicekonungen år 1641 i en förordning klagade, ej längre fylla egna
behov av livsmedel.<footnote><sp>Niccoli</sp>. Saggio storico, s. 54.</footnote>

En bättring inträdde under bourbonerna <sp>Carls</sp> och <sp>Ferdinands</sp>
regeringstid (1740—1790). Handel och näringar befriades från många
tyngande band, feodalherrarnas rättigheter inskränktes, och åtskilliga gagneliga
reformer infördes. Även det korta napoleonska väldet var utmärkt för
omtanke om jordbruket, men förfallet hade varat för länge för att kunna botas
under tiden, tills landet åter år 1815 kom under det bourbonska väldet och
van styret.

I övriga delar av Italien blevo förhållandena gynnsammare, sedan de
under 1500- och 1600-talen tätt återkommande krigen upphört (1715), och
jordbruket började att uppblomstra, där förhållandena i övrigt medgåvo det.

Sålunda kom <i>Lombardiet,</i> varmed Milano förenades, under det
österrikiska väldet i åtnjutande av <sp>Maria Theresias</sp> och <sp>Josep II</sp>:s
omsorger om en ordnad förvaltning och strävan att förbättra den
näringsidkande befolkningens ställning. För att åstadkomma en högst behövlig
jämnare fördelning av den efter krigen tyngande skattebördan, åstadkoms
en på uppmätning och bonitering av jordegendomen grundad, från 1760
gällande kataster, som blev ett mönster för andra länder. En lag utfärdades,
att alla menigheter, som ägde oodlad jord, skulle upplåta därav till hugade
odlare till pris, som ej översteg det i marknaden gällande. Ett allmänt
intresse för jordbruket vaknade, vilket framträdde däri, att då år 1778 <i>la
Società patriotica di Milano</i> stiftades, jordbruket upptogs som ett av
föremålen för sällskapets verksamhet.

Jordbruket på den fruktbara lombardiska slätten återvann snart sin förra
blomstring. De gamla invallningarna och bevattningsanläggningarna
vidmakthöllos och förökades, silkesodlingen fick en stark utveckling, »Como
var omgivet av skogar av mullbärsträd», stor omsorg ägnades vinodlingen
och boskapsskötseln lämnade stor avkastning.

Även <i>Savojen</i> och <i>Piemont</i> blevo allt mer framstående i jordbruk, trots
de talrika striderna mot fransmännen till landets försvar. I de höglänta
trakterna uppblomstrade vin- och silkesodling, i låglandet odlingen av
spannmål, däribland ris.   I Torino inrättades en jordbrukssocietet.

I <i>Kyrkostaten</i> fortfor däremot alltjämt förfallet, och dess område låg till
större delen som halv ödemark, vilken icke lämnade annan avkastning än
ett magert bete. Jorden ägdes till större delen av kyrkor, delvis av ett fåtal
med kyrkan nära förbundna familjer, och i båda fallen saknades vilja, ofta
även förmåga att vidtaga förbättringar. Furstarnas intresse var begränsat
till politik, en lysande hovhållning samt uppförande och förskönande av
kyrkor, slott och lantgårdar, varför krävdes dryga skatter av jordbruket,
som rönte mindre omvårdnad än de kungliga jaktmarkerna. Åtgärderna
beträffande detta gingo för övrigt blott ut på att framskaffa säd till städerna,
där kyrkan fortsatte kejsardömets gamla politik att genom billigt bröd hålla
folket lugnt.


<i>Toscana,</i> vars lysande kulturella blomstringsperiod fortsatte långt in i den
nyare tiden, försummade under de mediceiska furstarna sitt jordbruk. Det
intresse, dessa praktälskande härskare ägnade detta, omfattade
huvudsakligen parkanläggningskonst och blomsterodling. De använde dock i fredstid
sitt krigsfolk till vägbyggnad, anläggningar för bevattning, utdikningar och
andra jordförbättringar, men å andra sidan återupplivade de feodalväsendet,
ökade böndernas hoveritjänst, pålade dem kvarnskatt, införde jaktbann och
fideikomissrätt. Vid 17:e århundradets slut hade omkring <sup>3</sup>/<sub>4</sub> av Toscanas
jordegendom belastats med servitut av olika art.

Landet utmärkte sig emellertid ännu under senare delen av 1500-talet för
rika skördar av säd, allehanda foder- och köksväxter, dyrbara viner, landets
yppersta olja och alla slag av de utmärktaste frukter. Landet hade också
förvånande mycket kreatur. Sienas maremmer (kustlandskap), slätten kring
Pisa, Valdarno och Arezzo kunde underhålla hela Italien med livsmedel.

Sedan inträdde väl tillbakagång, men med landets övergång till det
österrikiska kejsarhuset (1737) började åter en gynnsam tid för jordbruket. Det
befriades från flertalet av de tryckande band, som mediceerna pålagt
det, en rättvisare beskattning infördes, lantbruksläroverk inrättades och i
<i>Accademia dei georgifili</i> i Florens, stiftad år 1753, fick lantbruket en
representation i den lärda världen. <sp>Leopold II</sp>:s regering (1765—1790) blev
rik på åtgärder för denna närings främjande. De bördiga träskmarkerna i
Chianas dalgång torrlades och odlades, torrläggningen av maremmerna
fortsattes, alla jordsamfälligheter avskaffades, och varje jordägare erhöll rätt att
hägna sina ägor. En stor del av kronodomänerna såldes eller uppläts till
ärftligt arrende (emfyteusis), varigenom tillgången på egen jord till odling
bereddes. Vid århundradets slut omtalas Toscana som en av Italiens i högsta
kultur varande landsdelar.

Den <i>venetianska republiken,</i> som genom kriget med turkarna fått sin
handel på levanten starkt minskad och på handelns område allt mer
överflyglades av holländare och engelsmän, ägnade därefter en ökad
uppmärksamhet åt jordbrukets främjande. Är 1556 inrättades sällskapet <i>I
provveditori dei beni incolti</i> med uppgift att befordra torrläggnings- och
bevattningsföretag samt uppodling av sankmarker. Underrättelser om ris- och
hamp-odling spredos, likaså skrifter om förbättring av förhållandet mellan
jordbrukare och arbetare, m. fl. ämnen berörande jordbruket. En lag utfärdades
1735 angående avpassandet av antalet djur i beteshjordar efter
betesmarkens produktionsförmåga, och med förbud att beta får på besådda fält samt
i oliv- och vinplanteringar. År 1762 stiftades <i>la Società di agricoltura pratica
di Udine,</i> som utvecklade en livlig verksamhet, och 3 år senare inrättades vid
högskolan i Padova en lärostol i agronomi, vilken utrustades med ett
försöksfält. De »arkadiska akademierna», som funnos inom republikens
område, förändrades år 1771 till jordbruksakademier. En sakkunnig person
anställdes, vilken skulle under resor i landet utröna de brister, som
förefunnos i jordbruket, varefter akademierna skulle erhålla i uppdrag att
föreslå medel till deras avhjälpande.

De nämnda akademierna liksom liknande sällskap, som från 1500-talet
bildats i ett flertal italienska städer, hade den största betydelse för
tankeutbytet i ekonomiska ämnen och utvecklingen av den ekonomiska frihetens
idéer, och deras handlingar äro viktiga källor för kännedomen om landets
jordbruk. Akademierna i Florens, Vicenza och Padova voro utrustade med
försöksfält.

FÖRFATTAREVERKSAMHETEN på lantbrukets område blev synnerligen
livlig under 1500-talet, särdeles rörande vin-, oliv-, trädgårds- och
silkesodling,<footnote>Fullständig bibliografi i Niccoli anf. arb.</footnote> avtog åter under det 17:e av krig uppfyllda århundradet, men blev åter
under senare delen av 1700-talet omfattande. Bland arbeten rörande det
samtida jordbruket märkes främst det år 1550 av <sp>Agostino Gallo</sp>
utgivna Le dieci giornate delia vera agricoltura, vilket utkom i ökade
upplagor (Tredici och Venti giornate) och blev sin tids förnämsta
jordbrukshandbok i Italien. <sp>Camillo Tarello</sp> var genom sin Ricordo
d'agricoltura (1657) en förelöpare till <sp>Jethro Tull</sp> (sid. 314) som förespråkare
av radsådd och intensiv bearbetning av jorden. Från periodens slut märkas
främst <sp>Filippo Re</sp> med Elementi d'agricoltura appogiati alla storia
naturale (1798) och <sp>Giambattista Gagliardo</sp> med Istituzioni
teoreticopratichi di agricoltura (1800), båda talesmän för en förbättrad gödsling och
användning av hjälpgödselmedel såsom gips, märgel och torv. Ett av de
första veterinärmedicinska verk från den nyare tiden var <sp>Carlo Ruini</sp>'s
Anatomia del cavallo infirmito, av år 1591.

JORDEGENDOMEN i Italien bildade sedan gammalt till största delen
stora jordbesittningar, som tillhörde kyrkan, adeln och rika borgare i
städerna och som utarrenderades i smålotter. Självägande bönder funnos
huvudsakligen i de norra bergstrakterna och, om än mindre talrikt, i
övervägande vinodlande trakter i de sydligare landsdelarna. Endast i Savojen
och Ligurien utgjorde de jordägarnas flertal. Herremannajordbrukare
saknades så gott som fullständigt. Endast i de bevattnade delarna av norra
Italien, där det intensiva jordbruket krävde större driftskapital och
bevattningens anordning större brukningsdelar, voro arrendegårdarna något större,
men eljes voro i regel brukningsdelarna så små, att de svårligen kunde
lämna sin brukare mer än nödtorftigt uppehälle, och i allmänhet voro dessa
försänkta i ett armod, som förlamade deras företagsamhet och hindrade
alla framsteg. Härtill bidrog, att godsen, särdeles på Sicilien samt i Neapel,
den romerska Campagnan och Venetien vanligen utarrenderades genom
storförpaktare, vilka uppdrevo arrendeavgifterna till det högsta möjliga.
Jordägarna, som sällan bodde på godsen, blevo härigenom främmande för
dessa och deras brukare, och åtgärder för förbättringar kommo därför
sällan i fråga. Aven då ägaren var direkt intresserad i jordbruket, såsom
vid hälftenbruket, den vanliga upplåtelseformen, var förhållandet detsamma
öller än sämre, i det att då jordägarens andel utgick endast av spannmål och
vin, brukaren vanligen förbjöds att odla foderväxter, och i de fall då han
skulle lämna även hälften av djurens avkastning, han icke fann sin fördel
i att öka dessas antal. Kreatursskötseln var därför inskränkt till det minsta
möjliga och gödseltillgången ringa.


Bättre voro förhållandena ej blott vid de större, intensivt drivna
jordbruken i de bevattnade trakterna utan även vid de emfyteutiska, d. v. s.
med ärftlig och avytterlig rätt upplåtna, gårdarna, vilka omtalas som
vanliga i Toscana. De voro i regel upplåtna för 4 släktled av brukare mot en
oföränderlig, jämförelsevis låg avgift och fingo vanligen förnyas mot en
särskild, högre avgift vid den nya uppgörelsen. Den längre besittningstiden
och rätten att avyttra brukningsrätten gjorde brukaren mer benägen att
vidtaga förbättringar.

JORDENS BEARBETNING var mycket beaktad av jordbruksförfattarna
och även i praktiken föremål för mycken flit. <sp>Tarello</sp> skattade
bearbetningens inverkan på jorden högre än gödslingens och förordade ända
till 8 bearbetningar av trädan samt häckning mellan radsådda växter.
Ga 11 o anbefallde också flitig plöjning och djup bearbetning för att föra
upp den feta djupare jorden i ytan i beröring med luften. Det gamla
sättet att upplägga åkerjorden i, vanligen 4—5 fot breda, sängar, vilka varje
år omkastades, bibehölls också alltjämt.

ÅKERREDSKAPEN utgjordes vid småbruken ofta av blott spaden och
hackan, vilken senare allmänt användes för att mylla utsädet. Äldre
författare omtala en grövre plog, <i>pio,</i> och en lättare, <i>arà</i> (den senare antagligen
ett årder med 2 öron) samt den gamla kärrplogen (romarnas plaumoratum.)<footnote><sp>Niccoli</sp>, s. 59.</footnote>
Vid slutet av 1700-talet hade den grövre plogen i Toscana förbättrats så, att
vändskivan gjordes svängd, så att hon vände tiltan<footnote><sp>Simonde</sp>, s. 51.</footnote> och den lättare
försetts med 2 vändskivor (som en kupplog). Även funnos enkla harvar och
en hästhacka liknande en 2-skärig plog.

GÖDSLINGEN ägnades stor uppmärksamhet både i teori och praktik.
Tillgången på kreatursgödsel var i allmänhet ringa. För att öka mängden
blandades den allmänt med jord. Människogödseln började att tillvaratagas.
Vid slutet av 1700-talet användes den i stora mängder vid
trädgårdsskötseln i Emilia.<footnote><sp>Simonde</sp>, s. 34.</footnote> I denna provins användes den i de gamla terramare (sid. 59)
hopade jorden för fältens gödsling. Dessutom brukades i alla de
kreatursfattiga landsdelarna regelbundet gröngödsling med lupiner eller åkerbönor.
Slutligen förordades allehanda hjälpgödslingsmedel såsom hornrasp, ben,
läderavfall, hår, lump, multnat trä, linskävor, agnar, vindrav, vägsmuts (på
ängar, enligt <sp>Gallo</sp>), samt framför allt kalk, märgel och gips.

TORRLÄGGNING av lågt liggande sankmarker utfördes i stor
omfattning genom att inleda starkt siamförande flodvatten inom med vallar
omgivna fält för att där avsätta de fasta delarna och sålunda höja markytan.
På detta sätt (colmation) förändrades under senare delen av 1700-talet förut
träskartade områden i Chianas dalgång, i Toscanas maremmer och kring
Pos nedre lopp till fruktbara fält.

BEVATTNINGSANLÄGGNINGARNA i norra Italien, vilka redan under
medeltiden nått en stor omfattning och en hög grad av teknisk fulländning,
vidmakthöllos och utvidgades alltmer, och i de stater, där de företrädesvis
förekommo, fastställdes rätten till vatten och att leda det över annans mark.
Kanalerna, särdeles de större, tillhörde i allmänhet kronan, och för vatten
från dem betalades en avgift efter antalet bevattningstimmar och bevattnad
areal. För att öka gödselvärdet av det slam, vattnet medförde, och som
upptogs och spreds över ängarna, kastades ogräs och annat avfall i kanalerna
att ruttna.

VÄXTODLING. Det gamla tvåskiftesbruket bibehölls ännu vid periodens
slut i södra Italien, där vete var den huvudsakliga grödan, men även
förekom där att taga vete flera år å rad mellan varje trädning. I den mån andra
växtslag, som lämnade jorden efter sig i gott skick, intogos i regelbunden
odling, övergavs rent träde. I alptrakterna brukades växling mellan 6 års
säd och efterföljande vall. I slutet av 1700-talet var 2-, 3- eller 4-skifte utan
träde vanligt i Toscana och norra Italien, mest 1—2 år vete omväxlande med
majs, havre eller bönor, men med mellangrödor av i vetet insådda lupiner
till gröngödsling samt klöver eller stubbrovor till foder på hösten. I trakten
kring Bologna omväxlade vete med hampa.

Radsådd vann allmännare insteg först under 18:e århundradet, men det
första försökte att konstruera en såningsmaskin tillskrives <sp>Cavallina</sp>
från Bologna i 16:e århundradet, och hans maskin, förbättrad av <sp>Bono</sp>
från Arezzo användes under namn av Ceres kärra.<footnote><sp>Cantoni</sp>, s. 99.</footnote>

Säden tröskades med slaga på en tröskbotten i det fria och förvarades i
underjordiska silo-behållare.

Av vete, som alltjämt var huvudsädet, odlades vanligt vete på slätten,
men mest far (spelt? tvåkorn?) i bergstrakterna, och i södra Italien
hårdvete, som särskilt användes till makaroniberedning.

Råg odlades mycket i norra Italien på magrare jord och efter föregående
vete. Majs infördes vid mitten av 1500-talet och vann snart allmän
användning särskilt på norra Italiens fruktbara svämjord. Man odlade dels
högvuxna sorter, vars blad togos till foder före kärnskörden, dels tidiga (40- och
50-dagars). Kärnan brukades till människoföda (pollenta) och
fjäderfäfoder. På jord, som var för mager för majs, odlades i Toscana hirs, som
mellan- eller årsgröda, på sumpig mark morhirs <i>(saggina).</i> Bovete odlades
både till mogen skörd och som eftergröda till grönfoder; 3 sorter omtalas
av <sp>Gallo</sp>: rödkornigt, dels med gles, dels med tät vippa, samt vitkornigt.

Risodling infördes i slutet av 1500-talet i norra Italien, där det i Podalen
snart började undantränga vete. Endast vattenris odlades, men då
uppdämningen gjorde landet ohälsosamt, framtvangs en inskränkning av odlingen.

Korn, havre samt vicker, ärter och åkerbönor odlades i synnerhet i södern
till foder och kikärter likasom åkerbönor i Podalen även till människoföda.

Lin och hampa odlades i hela landet, lin mest i norra Italien och där
höstsått, hampa i största omfattning och med största framgång kring
Bologna, där jorden bereddes och gödslades mycket omsorgsfullt för denna
växt.

Som oljeväxt började den kinesiska oljerättikan att odlas i slutet av
1700-talet och berömdes för sin rikedom på olja och dennas fina beskaffenhet.<footnote>Bibliothèque des propriétaires ruraux, 1806, 123.</footnote>


Potatis säges ha införts direkt från Chile i mitten av 1500-talet. I slutet
av århundradet var odlingen så allmän, att »potatis åts som rovor», och i
mitten på 1600-talet omtalas den som folkföda även i kyrkostaten.<footnote><sp>Mauguin</sp>. Etudes historiques I, s. 368.</footnote>

Av rotfrukter odlades stubbrovor allmänt i norra Italien och Toscana
som eftergröda. De gallrades ej och utfodrades med blasten.

Av vallväxter hade sedan gammalt odlats lucern och vitklöver. Härtill
kom rödklöver, vilkens odling berättas hava införts från Grekland vid mitten
av 1500-talet men troligen förekommit tidigare i landet, då av <sp>Gallo</sp>
(sid. 227) omtalas, att dess insådd i säd var vanlig. Härifrån samt från
Flandern spreds dess odling till det övriga Europa. Under det att
rödklöverodlingen tilltog, hade lucernodlingen vid slutet av 1700-talet gått tillbaka.
Esparsett hade<footnote>Enligt <sp>A. Young</sp>, Annals of. agriculture.</footnote> vid denna tid nyligen införts till Toscana och odlades
allmänt på kullarna i Pisa, bockhorns- och blodklöver <i>(lupinella)</i> i Toscana
och Emilia.

ÄNGAR hade fortfarande stor betydelse i norra Italien och sköttes där
med stor omsorg. Man hade blicken öppen för vikten att ersätta den med
höskörden bortförda näringen, vilket skedde företrädesvis genom översilning
och överdämning med siamfyllt flodvatten men även genom gödsling med
kreatursspillning.

TRÄDGÅRDSSKÖTSELN intog alltjämt den framstående plats, den
tidigare nått vid de rikas villor och i städernas omgivningar, men var i
allmänhet i hög grad försummad hos jordbrukarnas stora massa.

Köksväxtodlingen hade dock vid slutet av perioden nått stor omfattning
i så gott som alla bevattnade områden på den toskanska slätten, där
grönsaker i massa odlades till avsalu.

Park- och trädgårdsanläggningskonsten följde under början av perioden
den stil, <i>ungrenässansen,</i> som varit rådande under senare delen av
medeltiden och varpå Villa d'Este vid Tivoli är det ståtligaste exemplet. Den
undergick dock den förändring, att den regelbundet rektangulära formen
på anläggningens detaljer bröts genom friare, på överraskande effekter
anlagda former i rabatter, gångar, rakklippta höga häckar i stället för de
enstaka träden samt dammar, kanaler och kaskader, allt i stark motsättning
till de stora öppna parterrerna. Ett berömt prov på denna s. k. <i>barockstil</i>
är bevarat i Villa Aldobrandini i Frascati, anlagd år 1603.

Vin- och olivodlingarna hörde fortfarande till Italiens förnämsta
inkomstkällor, liksom orange- och citronodlingen i södern. Vinrankorna
behandlades, såsom varit vanligt i gamla tider och ännu brukas i olika landsdelar,
i de norra hängande som girlander mellan rader av träd på åkerfälten men
i de södra uppbundna vid käppar eller rör.

Övrig fruktodling, — av fikon, äpplen, päron, körsbär m. fl. frukter –
hade någon större betydelse endast på de toskanska kullarna.

HUSDJURSSKÖTSEL. I de gräsrika alptrakterna liksom i Norditaliens
breda, till stor del bevattnade floddalar hölls en talrik kreatursstock,
huvudsakligen nötboskap, under det att i övriga landsdelar,  där kreaturen hade
att söka sin föda på torra betesmarker, dessa huvudsakligen tillgodogjordes
som fårbete.

<i>Hästaveln</i> var obetydlig och saknades ofta alldeles hos bönder och
arrendatorer, emedan oxar och åsnor voro de vanliga drag- och lastdjuren.
Däremot bedrevs på de furstliga och adliga godsen en omfattande avel av
för ädelhet och torra former utmärkta hästar, vilka i stora flockar strövade
halvvilda kring i Appenninerna och voro mycket eftersökta till rytterihästar.
I de spanska besittningarna i södra Italien liksom, om än i mindre mån i
Lombardiet, införde landets herrar spanska hästar samt uppfödning och
dressyr efter sitt hemlands mönster. De italienska tävlade med de spanska
hästarna i anseende som eleganta ridhästar. På Corsica uppfödde bönderna
en medelstor, ädelt formad pony, vilken levde i halvvilt tillstånd på
betesmarkerna, och vars export var en viktig inkomstkälla.

<i>Nötkreatursaveln</i> hade i större delen av landet till huvudsaklig uppgift
att fylla behovet av dragoxar, och endast i alptrakterna och Norditaliens
floddalar mjölkproduktion. Djuren voro i större delen av landet av det
högbenta, långhornade, seniga, om den sydosteuropeiska steppboskapen
påminnande slag, som ännu där är den förhärskande, men i Norditalien mer
täta och korthornade, blacka djur, påminnande om den gråbruna
alpboskapen, varmed stammen också alltjämt starkt uppblandades, i det att
man på grund av de höga foderprisen i de bevattnade trakterna bedrev
blott obetydlig uppfödning utan köpte dräktiga kor »från andra sidan
bergen», särdeles från Graubiinden.

Under vinterfodringen och där naturliga betesmarker saknades, även
under större delen av sommaren, höllos djuren i mörka, trånga stall på en
utfodring, som till stor del bestod av löv, ogräs och annat mindervärdigt
foder, i norra Italien även grönfoder, inlagt till jäsning i behållare eller
jordgravar.<footnote><sp>A. Young</sp>. Annals of agriculture I, s. 207.</footnote>

Mjölkavkastningen var hos den förstnämnda boskapen i de södra och
mellersta landsdelarna obetydlig, men däremot hos den norditalienska efter
dåvarande förhållanden riklig. <sp>Gallo</sp> uppgiver på 1500-talet dess
medelmjölkning till en mängd motsvarande ända till 1,200 liter och <sp>A. Young</sp>
i slutet av 1700-talet dagsmjölkningen till 18—24 quarts (20—27 liter) och
årsavkastningen ända till 380 lbs (175 kg.) helfet ost och 114 lbs. (51 kg.)
smör, samtliga hans tal säkerligen för höga.

Mjölken användes huvudsakligen till beredning av ost, vilkens
försäljning utgjorde en viktig inkomstkälla i norra Italien. Parmesan-ost, som
bereddes av lindrigt skummad mjölk med stark skållning samt saltning i
lake, var mycket ansedd och var en viktig exportartikel. Även
Gorgonzola-osten från Lodi och Bergamo i Milanotrakten hade gott anseende.

Bufflar användes som dragare, företrädesvis i sumpiga trakter mest i
södern men även i Toscana.

<i>Kreaturspesten</i> härjade svårt under 1700-talet, med början redan år 1710,
men hade det goda med sig, att den uppväckte stort intresse för 
djurläkekonsten.   Är 1769 inrättades en veterinärskola i Torino, en av de första i
Europa.

<i>Får</i> och <i>getter</i> höllos i alla delar av landet, mest i bergstrakterna, dit
också hjordar drevos från slätten på sommarbete. Fyra olika fårraser
omtalas: 1) norra Italiens småvuxna lantfår, som hade en rik men grov ull,
enligt <sp>A. Young</sp> till stor del av sträva hår; 2) Bergamorasen i Venetien
och Lombardiet, storvuxen, med naket huvud och hängande ögon och lång,
grov ull; 3) <i>gentili,</i> vilka förekommo blott i enstaka trakter i låglandet och
ej tålde bergsklimatet; samt 4) <i>tesine,</i> än ömtåligare och liksom den förra
med fin ull, som klipptes blott 1 gång om året.

För att förbättra aveln införde konung <sp>Karl Emanuel II</sp> år 1762
till Piemont 300 ädla spanska merinofår. Senare infördes upprepade
gånger avelsfår från Spanien, men framgången var ringa.

Fårskötseln i Italien avhandlades av <sp>Enrico Dandolo</sp> i Del governo
delle pecore spagnuole ed italiano (1804).

Getter höllos dels i städernas närhet, dels allmänt i större antal i norra
Italien, där de voro av samma slag som i närliggande delar av Schweiz.

Får och getter mjölkades, och av mjölken bereddes en simpel ost.

<i>Svinaveln</i> hade alltjämt trots skogarnas förödande stor omfattning
särdeles i södra Italien, där den lågbenta, nästan nakna, snabbvuxna,
lättgödda romanska rasen hade sitt förnämsta avelsområde, under det att
djuren i de norra landsdelarna voro av blandat slag, vita, grå och fläckiga
om varandra. Jämte skogsbete erhöllo de sin föda av olivkärnor och
allehanda avfall.

<i>Silkesodling</i> bedrevs huvudsakligen i de nordliga landsdelarna och hade
vid periodens slut en sådan omfattning, att en betydande export av siden
och silke ägde rum. Maskarna uppföddes inomhus på blad av den vita
mullbärsbusken. Uppdragningen av fröplantor av denna, vilka sedan
ympades med kvistar av ädlare, bladrikare sorter, var en särskild hantering,
och vid omkring 9 års ålder utplanterades de unga träden på fälten.

<i>Biodling</i> var allmän, men bedrevs mest i norra Italien. I Po-landet
brukades att kringföra samhällena uppställda på båtar på floden till platser
rika på blommor.

<i>Skogarnas</i> förödelse fortgick alltjämt, genom uthuggning och betningen,
som hindrade återväxten. Ännu i slutet av 1700-talet funnos dock i de delar av •
Appenninerna, som nu till största delen äro alldeles skoglösa, betydliga skogar.
På de fruktbara sluttningarna bestodo de mest av kastanjer, vilkas frukter
utgjorde befolkningens huvudsakliga föda och inkomstkälla, varjämte
gallring av torra grenar och träd lämnade dem bränsle. Dessa skogar
under-höllos i Toscana genom plantering i uppkomna luckor.<footnote><sp>Simonde</sp>, s. 233, 255.</footnote> De högre
bergstrakterna voro här och var täckta med präktiga skogar av pinier och tallar,<footnote><sp>Simonde</sp>, s. 233, 255.</footnote>
som lämnade byggnadsvirke och de förra dessutom till föda använda frön.
I de lägre trakterna funnos avsevärda skogar av ek och korkek, vilkas
ollon lämnade svinhjordarna en stor del av deras underhåll.

</chapter>
<chapter name="Spanien">
<h1>SPANIEN.</h1>

<table>
<td c><i>Litteratur.</i>
<td><sp>Herrera, Alfonso</sp>. Obra de agricollura. Pamplona 1805.
<td><sp>Cantoni, Gaétano</sp>. Enciclopedia agraria ilaliana. I. Torino 1882.
<td><sp>Young, Arthur</sp>. Reisert durch Frankreich und einen Theil von Italien. Berlin  1793—95.
</table>

<b>D</b>e gynnsamma förutsättningar för näringarnas förkovran, vilka
skapades genom att länsaristokratiens egenmäkiighet hröts och den löst
hopfogade medeltidsstaten samlades till fast byggda nationalstater
inträdde vid den nyra tidens början på den pyreneiska halvön liksom i
åtskilliga andra delar av Europa, oeh här tillkom, att konungamakten i de
från de nyförvärvade länderna inströmmande rikedomarna hade medel till
sitt förfogande för näringarnas understöd. Dessa gynnsamma förhållanden
motverkades emellertid av den usla styrelsen av konungar, vilka sågo sin
förnämsta uppgift och sin ära i att göra den rättrogna katolska läran
enarådande och att utrota alla olika tänkande samt offrade de rika tillgångarna
på deltagandet i världspolitiken.

Den omsorg, som ännu <sp>Carl V</sp> ägnade sitt rikes ekonomi, riktades
därför beträffande jordbruket på utvecklingen av de nyupptäckta länderna.
Han utfäste belöningar för införandet i Peru av odling av vin, oliver och
hampa, men försummade alla åtgärder för vidmakthållande av lantbruket
i hemlandet. Den merkantilistiska politik (sid. 221), som under de följande
århundradena verkade hämmande på jordbruksnäringen i det övriga
Europa, gjorde sig fullt lika mycket gällande i Spanien. Därtill kom
slutligen efter det sista moriska rikets underkuvande år 1492 förföljelsen och
utdrivande till Afrika av dessa landets flitigaste odlare, vilka skapat ett
fruktbart paradis av södra Spanien.

De högre klasserna bland spanjorerna saknade allt intresse för
jordbruket, vilket de i sin stolthet föraktade. De stora jordägarna föredrogo
därför att bo i städerna och hämta sina inkomster av sina gods, varvid
svårigheten att skydda de växande grödorna för de kringströvande
hjordarna förhindrade åkerbrukets framsteg och jordens utarrendering.<footnote><sp>Cantoni</sp> I, s. 98.</footnote>
Småningom blev dock inhägnande av åkerjord allt mer allmän, men
upplåtelseformen av godsens gårdar blev här den i Sydeuropa vanliga, delbruket, vilket
överallt visat sig bibehålla folket i armod och jordbruket på en låg ståndpunkt.
I delbruket och jordägarnas frånvaro (absentism) såg <sp>Arthur Young</sp>
den förnämsta orsaken till den fattigdom och det förfall, som han fann råda
i Spanien, men han fann också, att varhelst självägande bönder brukade
jorden, vilket mest förekom i Pyrenéernas sluttningar, där var också
förhållandet bättre.<footnote><sp>A. Young</sp>. Reise III, s. 396.</footnote>

Den rika arabiska lantbrukslitteraturen med dess erfarenheter från såväl

österlandet som Italien och Spanien gick med morernas fördrivande, som
de otrognas verk, förlorad för Spaniens kristna folk. Visserligen visade sig
den litterära renässansen även i detta land genom talrika skrifter, över vilka
<sp>Niccoli</sp> i Saggio storico lämnat en förteckning, men av dessa hade blott
ett någon större betydelse, nämligen <sp>Gabriel Alfonso Herrera</sp>'s
Obra d'agricoltura (1513), vilket till stor del var en kompilation av äldre
arbeten  men  dock lämnar en  god överblick  av  Spaniens  dåtida  lantbruk.

ÅKERBRUKET överensstämde nära med det i södra och mellersta Italien
rådande såväl till sin art som i sitt förfall. En stor del av den förr odlade
jorden låg alltjämt för fäfot; i Catalonien var ännu vid 1700-talets slut ej en
tiondedel under odling. Åkerns brukning och de därför brukade redskapen
voro mycket ofullkomliga. På de små gårdarna skedde bearbetningen mest
med handhacka, och den plog, som var i bruk vid periodens slut, var en
klumpig stångplog med två träbalkar i stället för vändskiva.

Bevattningen gick tillbaka, i det att morernas storartade anläggningar
fingo förfalla. I Pyrenéernas bergstrakter förekom väl bevattning i smått
och i regel med bästa verkan, men större anläggningar för längre ledningar
och bevattning av större områden kunde jordbrukarna ej åstadkomma till
följd av brist på kapital och sammanslutning, och några åtgärder därför
från det allmänna förekommo ej.

Gödseltillgången var till följd av den ringa innefodringen obetydlig, och
om bristen därpå vittnar det vanliga bruket att avhugga och bränna ris och
buskar för fältens gödsling med askan.

Den bristfälliga gödslingen sökte man vanligen avhjälpa genom jordens
trädning vart annat eller tredje år, varvid dock trädan merendels låg
obrukad för att lämna bete. Vid bättre jordbruk var dock vanligt, att åkern
besåddes varje år, och att för- och mellangrödor togos, såsom klöver sådd i
sädesstubben på hösten och skördad på våren, bovete, hirs, majs och
åkerbönor efter veteskörden, åkerbönor mellan majsraderna o. s. v.

Sådden skedde mest för hand, ofta så att fröna utsattes. En av
italienaren <sp>Giuseppe Locatelli</sp> år 1663 konstruerad radsåningsmaskin
brukades först i Spanien, varifrån kännedomen om densamma spreds till
England, där dess princip vidare utvecklades (sid. 320).

Bland de odlade åkerväxterna intogo vete och hampa främsta rummet.
Bland vetesorter omtalas polskt vete. Råg, korn och havre odlades väl
allmänt men på magrare jord eller sämre plats i omloppet, och hirs mest som
eftergröda. Risodlingen fortfor i de södra landsdelarna, där morerna infört
den. Majs infördes i odling år 1520 och förekom dels högvuxen, som
användes även till grönfoder, dels tidig lågvuxen som eftergröda.

Åkerhönor,  ärter och linser odlades  allmänt.

Potatisodling omtalas från år 1565 men nådde icke någon större betydelse.

Av foderväxter odlades rödklöver, vilken från 1500-talet fick allt större
användning som ettårig mellangröda, och lucern som flerårig vall. Den
senare räknades vid periodens slut som landets viktigaste höväxt. Båda
hade införts från Italien.

Jordnöt, som infördes från Sydamerika, odlades vid periodens slut i

Valencia i stor omfattning till oljeberedning. Av spånadsväxter odlades
huvudsakligen hampa, i de sydligaste landsdelarna även bomull.

För södra delen av landet hade vin- och olivodlingen större betydelse än
åkerbruket. Vinrankan odlades på samma sätt som i Italien, dels stödd av
käppar dels hängande mellan träd. Även annan fruktodling såsom av oranger,
granatäpplen, fikon, mandel, johannisbröd m. m. var allmän i södern.

Köksträdgårdsodlingen hade också stor omfattning, särdeles av lök, som
sedan gammalt utgjort en allmän folkföda, samt tomater, som infördes från
Sydamerika, spansk peppar och allehanda grönsaker.

HUSDJURSSKÖTSELN var hos flertalet av jordens brukare obetydlig
så i djurantal som dessas beskaffenhet och ekonomisk betydelse, särskilt
gällde detta nötboskapen till följd av bristen på frodiga beten och emedan
mjölk föga ingick i folkets föda och oxarnas användning som dragare i
bergstrakterna var inskränkt genom åsnors och mulåsnors allmänna bruk
som lastdjur.

<i>Nötboskapen</i> tillhörde i de norra provinserna en tämligen storvuxen,
black ras, men var eljes i bergstrakterna småvuxen, vanligen mörkbrun
eller svartgrå, samt i södra provinserna av växlande färg. Den sistnämnda
boskapen har mest blivit känd genom tjurfäktningarna.

<i>Hästaveln</i> var också jämförelsevis obetydlig hos bönderna men bedrevs
med omsorg vid kungliga och adliga stuterier. Den av gammalt berömda
andalusiska hästen torde ytterligare hava förädlats av morerna med arabiskt
blod men även korsats med neapolitanskt blod, varifrån man härlett rasens
böjda näsprofil. Hans ståtliga yttre med lång svanhals och högt steg gjorde
den spanska ridhästen mycket efterfrågad, så iänge karusellritt var på
modet.

I de pyrenieiska bergstrakterna och Catalonien fanns ett mindre, livligt
och segt hästslag, som väl passade för sitt hemland men icke spelat någon
roll utanför detta.

<i>Åsne-</i> och <i>mulaveln</i> intog alltjämt en hög ståndpunkt tack vare en
storvuxen, svart åsnestam, som ansågs hava införts av morerna.

<i>Fåraveln</i> hade den ojämförligt största betydelsen inom landets
boskapsskötsel. Landets urgamla ras, merinos, intog en obestridd rangplats genom sin
ulls fina beskaffenhet, för vars bibehållande bruket att efter årstiderna driva
fårhjordarna till olika betesmarker med gott bete och lämpligt, torrt klimat
ansågs hava stor betydelse. För att möjliggöra dessa vandringar mellan
sommarbetet i delvis avlägsna bergstrakter och vinterbetet i det södra
slättlandet hade i lag stadgats rätt till bete efter de sträckningar, som de följde.
Tvister rörande denna rätts tillämpning avdömdes av särskilda domare.

Man skilde mellan olika merinotyper, av vilka de mest berömda voro:
<i>Infantado,</i> utmärkt av storvuxen, tät kroppsbyggnad med rundade former,
starkt veckad hud och stor rikedom av lång, i staplarna starkt hopklibbad
ull; <i>Escurial,</i> mer småvuxen, med smal och skarp kroppsbyggnad och kort,
ytterst fin, föga hopklibbad ull; samt <i>Negretti,</i> en mellanform mellan de förra.

Därjämte funnos icke vandrande hjordar. De hade mindre fin ull.

För att ej merinorasen skulle spridas till andra länder, uppehölls strängt
förbud mot utförsel. Då detta förbud på 1700-talel började att mindre
strängt vidhållas, förbjöds år 1752 särskilt utförseln av vita gumsar, men
förbudet kunde ej vidhållas. Under de napoleonska krigen utfördes massor
av avelsdjur till Frankrike.

<i>Getter</i> funnos i stort antal, särskilt i Pyrenéerna, på sina håll t. o. m.
talrikare än fåren och betades med dessa, men hade jämförelsevis ringa
betydelse.

<i>Svinavel</i> var allmän i hela landet. Djuren tillhörde den romanska rasen
(sid. 9). Mest ansett var det småvuxna portugisiska slaget.

<i>Biodling</i> var liksom i äldre tid allmän i hela landet.
</chapter>

<chapter name="Frankrike">
<h1>FRANKRIKE.</h1>

<table>
<td c><i>Litteratur.</i>
<td>Bibliothèque des propriétaires ruraux ou journal d'économie rurale ei
domestique 1803 och följande.
<td><sp>Delabergerie, J. B. R.</sp> Histoire de l'agriculture française. Paris 1815.
<td><sp>Duhamel Dumonceau</sp>. Elements d'agriculture. Paris 1763.
<td><sp>Mauguin, M.</sp> Etudes historiques sur l'administration de l'agriculture en
France. Paris 1876—1877.
<td><sp>Réville</sp>. Les paysans du moyen âge. Paris 1896.
<td><sp>de Serres, Olivier</sp>. Théatre d'agriculture et mesnages des champs. Paris 1600.
<td><sp>Wolters, Fr.</sp> Studien über Agrarzustände und Agrarprobleme in Frankreich von 1700 bis 1790.
<td><tab>I G. Schmoller u. M. Sering, Staats- und socialwirtschaftl. Forschungen. Bd. XXII.
<td><sp>Young, Arthur</sp>. Reisen durch Frankreich und einen Theil von Italien, 1787—1790. Berlin 1793—95.
</table>

<b>U</b>nder senare delen av medeltiden hade jordbruket liksom övriga
näringar i landet råkat i svårt förfall till följd av de ständiga krigen,
det beroende, vari länsherrarna höllo jordens brukare, och de tryckande
skatter och andra bördor, som pålades dem. Genom väg- och broavgifter
samt genom förbud för utförsel av spannmål ej blott från riket utan även
från det ena länsområdet till det andra hämmades avsättningen, och
därmed förlamades jordbrukarnas strävan att uppdriva jordens avkastning.
Vid övergången till den nyare tiden började väl de feodala banden att
lossas, varucirkulationen i riket blev fri, och år 1534 förklarades även
spannmålshandeln med utlandet fri, en grundsats som dock ej
vidhölls, utan under den följande tiden växlade utförselfrihet och -förbud.
Till ledning för denna handelspolitik tjänade veckorapporter, som
myndigheterna i städerna år 1539 ålades att avgiva. År 1572 blevo provinserna
skyldiga att avgiva halvårsuppgifter rörande tillgången på alla de
jordbruksprodukter, som ifrågakommo till utförsel, — ett första försök till
jordbruksstatistik.

Även övriga ansatser till förbättring av jordbrukets ställning
neutraliserades av de ständiga krigen och förföljelserna mot hugenotterna,
varigenom massor av dessa, landets idogaste befolkning drevos att utvandra,


samt av den ökade beskattning, som krigen och ett slösande hovliv
nödvändiggjorde.

Vid <sp>Henrik IV</sp>:s tillträde till tronen var odlingen enligt samtida
vittnesbörd starkt tillbakagången samt spannmålsbrist vanlig. Under denne
konungs regering (1594—1610) ändrades dessa sorgliga förhållanden. »Le
bon Henri» hade stark medkänsla för de betryckta (»varje bonde bör ha
en höna i sin gryta på söndagen»), och tillika öppen blick för ett
blomstrande näringslivs vikt för staten. Hans förste minister, hertigen av
<sp>Sully</sp>, en föregångare till den fysiokratiska skolan (sid. 221), förstod också
att med fasthet och målmedvetenhet förverkliga konungens önskningar
och hade härvid till sin hjälp sitt lands förnämste sakkunnige på
jordbrukets område, <sp>Olivier de Serres</sp>, vilken hedrats med benämningen
»det franska jordbrukets fader». Genom ordning och sparsamhet i
förvaltningen bragtes statens finanser i sådant läge, att skatterna kunde
nedsättas och dock betydliga statsmedel kunde offras på vägars och kanalers
anläggning, åkerbrukets höjande och vidsträckta torrläggningsarbeten.

Efter en undersökning av godsherrarnas åtgärder för att beröva
bönderna betesrätten på allmänningarna bemyndigades kommunerna år 1600
att återköpa försålda allmänningar och betesrätter till de, vanligen låga
pris, för vilka de förmåtts att avstå dem. Jakt å sädesfält och i vingårdar
förbjöds under den tid den kunde skada, och jakten å varg, vildsvin och
räv gjordes till en allmän angelägenhet.

Litteraturens renässans visade sig från senare delen av 1500-talet på
lantbruksområdet genom utgivandet av talrika arbeten, bland vilka främst
märkas <sp>Charles Etiennes</sp>' (<sp>Carlo Stephani</sp>) Prædium rusticum
(1554) och en fransk bearbetning därav L'agriculture ou la maison rustique
(1555 och 1570), samt <sp>Olivier de Serres</sp>' Théatre d'agriculture et
mesnage des champs (1600), sin tids förnämsta lantbrukshandböcker,
av-vilka den senare såsom författad av en kättare undanträngdes, tills den efter
franska revolutionen år 1804 åter utgavs i en ny, präktig upplaga. Som en
föregångsman på den på jordbruket inriktade naturvetenskapens område
nämnes <sp>Bernard Palissy de Chapellet-Biron</sp>, vilken i ett
flertal arbeten om lantbruket förfäktade märglings nytta och salters vikt
som växtnäring (sid. 222). <sp>Sully</sp> hade också blick för naturvetenskapens
betydelse, och i ett program till näringarnas förkovran, som han framlade
i Oeconomies royales (1625) innefattades även jordbruksförsök.

Under <sp>Richelieus</sp> kraftfulla styrelse vidmakthölls väl den inre
ordningen, men hans vittfamnande yttre politik och de inre striderna mot
protestanterna medförde så tyngande skatter, att de t. o. m. framkallade
bondeuppror (1639 och 1640). Drivna av nöden, ofta också genom tvång
från jordherrars och ämbetsmäns sida, började bönderna åter att
avhända-sig byarnas rätt till allmänningar, varav följde nedgång i kreatursantalet
och gödseltillgången samt avtagande skördar. Under <sp>Mazarins</sp> styrelse
(1642—1661) ökades jordbrukets förfall, men sedan ledningen av
statsförvaltningen övergått till <sp>Ludvig XIV</sp>:s berömda finansminister
<sp>Jean Baptiste Colbert</sp>, inträdde trots det svåra betryck, som
konungens vittfamnande yttre politik och lysande hovhållning medförde,
avgjort bättre tider för lantbruket. Ehuru övertygad anhängare av
merkantilismen, som vars främste representant han räknas, hade dock
<sp>Colbert</sp> klar uppfattning om lantbrukets betydelse för statens ekonomi och
sökte därför oavlåtligt att undanrödja hindren för denna närings utveckling.

För att stävja det godtycke, varmed jordherrarna åter börjat behandla
sina underhavande bönder, inrättade han församlingar, »grands jours», vid
vilka begångna övergrepp påtalades och en domstol, »cour des grands
jours», med uppgift att avdöma dylika saker och att utfärda föreskrifter för
att förekomma en olaglig behandling av underhavande. Han avlyste alla
väg- och broavgifter, som ej befunnos lagligt grundade, förbjöd upptagandet
av nya sådana utan myndigheternas godkännande och lät staten inlösa de
mest betungande. Alla försäljningar eller förpantningar av allmänningar
och nyttjanderätt till sådana avlystes år 1667, och bönderna fingo rätt att
återfå dem mot återbetalande av den försäljningssumma, som kunde hava
betalats. Medel härtill anskaffades genom en skatt på alla i kommunen
boende, även de privilegierade. Där jordherrar såsom sin andel avskilt en
del av allmänningen (vanligen <sup>1</sup>/<sub>3</sub> varav benämningen <i>droit de triage),</i>
förklarades detta ogiltigt, om det skett efter 1630, och om det skett tidigare
förklarades jordherren oberättigad att låta sina djur beta på kommunens del;
kronan avsade sig för sin del le droit de triage. Kommunerna förbjödos
för framtiden att avhända sig jord. År 1671 påbjöds omedelbar avlösning
av kommunernas skulder, och år 1683 gjordes deras åtagande av
ekonomiska förpliktelser och påläggande av nya kommunala skatter för extra
utgifter beroende av konungens medgivande. Statsskatten <i>(la taille)</i>
förändrades från en personlig inkomstskatt till en gi undskatt på all
skattepliktig jord, en förändring, som genomfördes i södra Frankrike provinsvis
i den mån en taxering av jordegendomens värde (kataster) hann utföras.
Det ökade behovet av statsinkomster fylldes huvudsakligen genom
konsumtionsskatter, vilket var fördelaktigt för lantmännen, som mest levde av egna
jordbruksprodukter. En dylik skatt, å tobaks införsel och försäljning,
gynnade direkt den inhemska tobaksodlingen. <sp>Colberts</sp> stora intresse för
skogarna visade sig i en förordning år 1669 om undersökning av skogarnas
utsträckning och av hushållningen med dem. Skötseln av kommuners och
enskildas skogar blevo underkastade vissa regler avsedda att åstadkomma
en uthållig avkastning; för uppodling av skogsmark fordrades
myndigheternas medgivande, och skogsodling av branta sluttningar påbjöds.
Förbudet mot jakt å mark som bar gröda förnyades i samma förordning.

Även till kreatursskötseln sträckte <sp>Colbert</sp> sin omsorg. Rätten att
taga jordbrukarens kreatur i mät inskränktes, och till hjälp åt fattiga
jordbrukare, vilkas egendom skövlats i krigen, infördes nötboskap från Schweiz
samt får från Spanien, Flandern och England. I samband därmed förbjöds
att använda den dåliga franska ullen vid klädestillverkning, för att sålunda
framtvinga en förbättring av aveln, — en avsikt som föga förverkligades. För
att förbättra den inhemska hästaveln och göra införseln av hästar för härens
behov   obehövlig utstationerades avelsdjur av lämpliga raser hos enskilda.


Spannmålshandeln reglerades alltjämt genom efter årsväxten växlande
införselförbud, tullfrihet och tullar och hindrades genom lokala förbud mot
utförsel och magasinering samt lokala taxor.

För övrigt sökte såväl regeringen som lokala myndigheter att utöva ett
långt drivet förmynderskap (iver spannmålshandeln genom taxor samt
bestämmelser om plats och tid för försäljning och uppköp.

Det dröjde ej länge, sedan <sp>Colbert</sp> fått lämna sin förtroendepost,
innan den ordning i förvaltningen och det relativa välstånd, hans styrelse
skapat, avlöstes av vanstyre och landets utarmning. Gränsområdena lågo
till stor del öde på grund av krigets härjningar, och även i övriga delar av
landet lågo fälten oodlade, i det att folket på grund av att allt vad som
alstrades utöver eget nödtorft, togs i beslag, inskränkte odlingen till det
strängt nödvändiga. Härtill kom, liksom i större delen av det övriga Europa,
svår missväxt efter den oerhört stränga vintern 1708—09 samt svåra
kreatursfarsoter.

De finansoperationer, som under den följande förmyndareregeringen
igångsattes av skotten <sp>John Law</sp> (1716—20), och som kostade staten
och enskilda oerhörda förluster, medförde väl genom den prisstegring, som
den framkallade å alla varor, en tillfällig fördel för jordbruket och i viss
mån en mer varaktig genom att en mängd personer, som tjänat rikedomar
på spekulationer, nedlade dem i jordegendom och såsom driftiga affärsmän
med energi verkade för att öka jordens avkastning. I övrigt utgjorde såväl
förmyndareregeringens som <sp>Ludvig XV</sp>:s egen regeringstid en period av
fortgående förfall inom jordbruket. Missbruk och självsvåld av jordherrar,
skatteuppbördsmän och storarrendatorer vunno åter insteg. Skatter och
pålagor ökades. Särdeles tryckande var den åter införda arbetsskyldigheten
vid väganläggningar, vilken utkrävdes av befolkningen i de trakter, där
anläggningarna skedde, med sådan stränghet, att enligt en samtida författare,
markis <sp>d'Argenson</sp>, »folket där levde av gräs och dog som flugor», trots
att spannmålsbrist ej rådde i landet.

Under tiden 1700—1725 anses landets välstånd hava sjunkit till sin lägsta
punkt. Därefter inträdde en ljusning dels till följd av god årsväxt, vilken
med undantag av få år (1767—69, 1785 och 1789) utmärkte tiden till
revolutionen, dels framför allt genom det intresse för missförhållandenas
undanrödjande, som framträdde i den rikt flödande »upplysningslitteraturen» och
i de åtgärder till jordbrukets hjälp, som vidtogos på initiativ av de
entusiastiska fysiokraterna (sid. 221) <sp>Vincent de Gournai</sp>, <sp>Turgot</sp> och
<sp>Neckor</sp>, även om dessa åtgärder icke hunno fullföljas, så att de fingo
bestående verkan. Kampen för de nya idéerna mot konservatismen och
anhängarna av de gamla privilegierna, vilka i Paris-parlamentet hade en
energisk försvarare, ändades dock med de förras genombrott i den franska
revolutionen.

Grundtanken i de frisinnade idéerna var den naturrättsliga uppfattningen
(sid. 220) om allas medfödda lika rätt bl. a. att besitta och bruka jord.
Beträffande förverkligande av denna uppfattning gingo meningarna i sär.
Somliga sågo idealet i egendomsgemenskap och hänvisade på germanernas

gamla ättsamhällen, de peruanska inkas kommunistiska rike, den år 1610
av jesuiter bildade kommuniststaten i Paraguai och på de släktsamhällen
med egendomsgemenskap, som ännu funnos bestående i vissa delar av
Frankrike, särskilt Auvergne.<footnote><sp>Wolters</sp>, s. 63.</footnote> Andra förordade en lika fördelning av
jorden efter föredömen från antiken, som vid denna tid behärskade den
bildade världens sinnen, och åberopade som exempel <sp>Lykurgos</sp>
lagstiftning (sid. 52) och de romerska åkerlagarna (sid. 63) samt riktade en skarp
kritik mot den i Frankrike rådande ojämnheten i jordbesittning. Jordens
brukare borde såsom alstrare av livets förnödenheter och tillika de, som
bibehållit naturtillståndet mest
ofördärvat, i främsta rummet komma i
åtnjutande av fri besittning av
jorden. I första hand borde statens och
kyrkans jord styckas och delas.
Beträffande den enskilda
jordegendomen yrkade somliga reformivrare
blott förbud mot ytterligare ökning
av större jordbesittningar eller mot
förvärv av jord utöver en i lag
fastställd storleksgräns samt lika
fördelning av jord vid arvskifte. Andra
ville, att jord, som icke användes i
produktivt syfte, skulle tillfalla den,
som tog den i odling. Ännu andra
påyrkade delning av de stora
godsen, vilkas uppkomst betecknades som
usurpation, och av allmänningarna.<footnote><sp>D'Argenson</sp>. Considérations, s. 134.</footnote>

<img l>Fig. 53. Duhamel Dumoncenu.</img>
Jämsides med dessa från den
antagna naturrätten och den sociala
rättvisans synpunkt utgående
reformyrkanden inträdde en ändring i den
rådande nationalekonomiska uppfattningen, idet att den merkantilistiska läran
dande nationalekonomiska uppfattningen, i det att den merkantilistiska läran
om handelns och manufakturernas övervägande betydelse undanträngdes
av den fysiokratiska eller ekonomistiska om jordbruket som den förnämsta
alstraren av rikedom (sid. 221). Denna uppfattning vann talrika anhängare
bland reformvännerna, bland dem de ovan nämnda statsmännen, som sökte
tillämpa den i statens ekonomiska politik. Genom sin slutsats om det stora
jordbrukets företräde genom dess större förmåga att alstra produkter utöver
brukarens eget behov kom denna lära i viss mån i motsats mot yrkandena
på godsens styckning.

<i>Lantbrukslitteratur.</i> Från tiden omkring år 1775 framvällde, jämte den
rika rent politiska och ekonomiska litteraturen, en verklig flod av skrifter
ägnade lantbruket och framför allt dess ställning i nationalekonomiskt och
socialt hänseende. Århundradets främste franske lantbruksförfattare var
<sp>Henri Louis Duhamel Dumonceau</sp>, bland vilkens arbeten i
botanik, lantbruk och trädgårdsskötsel märkes en bearbetning av
engelsmannen <sp>Tulls</sp> (sid. 313) berömda arbete om jordens bearbetning (Traité
de la culture des terres suivant les principes de M. Tull 6 vols. 1751—53)
samt Elements d'agriculture (2 vols. 1763), vilkas uppskattning betecknas
av omdömet, att författaren blev »den förste förkunnaren av revolutionen
inom det franska jordbruket».<footnote><sp>Wolters</sp>, s. 202.</footnote> Ett annat mycket bemärkt arbete var abbé
<sp>Fr. Rozier</sp>'s Cours compiet d'agriculture (1781—1805), innehållande en
sammanfattning av sedan 1751 gjorda iakttagelser och förslag på
jordbrukets område. Engelsmannen <sp>Hales</sp>' verk A complete body of
husbandry, översatt med titeln Le gentilhomme cultivateur ou cours compiet
d'agriculture (1761), nämnes bland dem, som mest bidrogo till spridande av
kännedomen om det nya intensiva jordbruket, i det att detta arbete genom
provinsförvaltningarna utdelades i hela landet. Lantbruket fick också sit!
första periodiska organ i Journal oeconomique ou mémoires, notes et avis
sur 1'agriculture, les arts et le commerce (1751—1771).

Åtskilliga av den tidens främsta naturvetenskapsmän, såsom
<sp>Lavoisier</sp>, <sp>Saussure</sp>, <sp>Sénébier</sp>, <sp>Daubenton</sp>, <sp>Buffon</sp> och bröderna
<sp>Jussieu</sp> ägnade i sina skrifter också mycken uppmärksamhet ät de
vetenskapliga rönens tillämpning på växtodling och husdjursskötsel.
<sp>Lavoisier</sp> inrättade år 1780 ett laboratorium och ett försöksfält för
undersökning av jordarter och växters näringsbehov.

Från mitten av 1700-talet blev det intensiva engelska jordbruket
det mönster, som framhölls i talrika skrifter. Dess efterföljd hindrades
emellertid av åtskilliga omständigheter, främst den ännu i större delen av
riket bestående samfälligheten och ägoblandningen samt den allmänna
betesrätten, vid vilken bönderna segt fasthöllo. Avgjorda motståndare till
ifrågavarande reformer voro också prästerna, som befarade förlust av
tiondespannmål genom ökad odling av trindsäd, klöver, hampa m. m., varav
tionderätten <i>(menues et vertes dîmes)</i> var oviss.<footnote><sp>Wolters</sp>, s. 272.</footnote>

Hos den upplysta och av egen fördel oberörda allmänheten var
emellertid »anglomanien» avgjort förhärskande, och de reformer i
jordbruksadministrationen, som genomfördes av <sp>Gournai</sp>. vilken under resor
studerat Englands jordbruk, och av <sp>Turgot</sp>, skedde till stor del efter
engelskt föredöme. Så var ock förhållandet med de <i>lantbrukssällskap,</i> som
stiftades i olika orter. Bland dessa intog det år 1761 bildade
åkerbrukssällskapet i Paris främsta platsen, i det att det blev regeringens rådgivare, åt
vilket ifrågakommande utredningar uppdrogos, och år 1788 fick värdighet
som kungligt sällskap och centralorgan för övriga dylika sällskap. Dessa
sällskap och främst det i Paris utövade till en tid en mycket livlig
verksamhet med spridning av skrifter, anordnande av försök, anläggning av
plantskolor m. m., men före århundradets slut hade verksamheten enligt
<sp>Arthur Young</sp> starkt mattats.



Jämte dessa centrala och representativa sällskap inrättades från år 1755
lokala sammanslutningar, <i>comices agricoles,</i> av lantmännen i orterna.

Aven i de förnämes kretsar vaknade ett ökat intresse för jordbruket. Vid
hovet tog detta formen av ett, kanske mest av <sp>Rousseau</sp>'s skrifter
framkallat, svärmeri (»agromanie») för lantlivets behag, jordbruket och den
hittills så föraktade bonden. Drottningen valde potatisblomman till
blomman på modet, konungen utfäste belöningar för lantbruksskrifter, lät utföra
jordbruksförsök och inrättade ett mönsterjordbruk med schäferi på godset
Rambouillet.

Hos många av adeln tog det nyvaknade jordbruksintresset sig uttryck
däri, att de började ägna sig åt förvaltningen av sina gods och söka
uppdriva dessas avkastning, varav de flesta hade behov för att bekosta sitt
dyrbara hovliv. Härmed följde ett energiskt arbete på fastställande och
återupplivande av deras feodala rättigheter, vartill särskilt anledning givits
därigenom, att egendomshandlingarna till stor del gått förlorade vid
branden av centralarkivet i Paris. Med stöd av verkliga eller påstådda
rättigheter började godsherrarna att avfordra bönderna avgifter för bruket av
betesmarker och fiskevatten samt för bränslefång å skogen, i det att de gjorde
gällande, att då dessa förmåner förut hade lämnats bönderna vitan
ersättning, detta berott på frivillig eftergift<footnote><sp>Mauguin</sp> III, s. 299.</footnote> (jfr sid. 140).

Under inverkan av nu antydda meningsströmningar vidtogos åtskilliga
reformer.

Livegenskapens avskaffande hade <sp>Necker</sp> år 1779 lyckats genomdriva
på kronogodsen, men konungens vädjan till världsliga och kyrkliga
jordherrar att följa exemplet blev utan framgång. Väghållningsbesvärets
fullständiga avlösning beslöts 1787 av notabelförsamlingen. Spannmålshandeln
hade, trots år 1763 utfärdad principiell deklaration av gagnet av fri
konkurrens inom densamma, alltjämt varit föremål för efter prisläget växlande
inskränkningar i införsel- och lagringsfrihet; år 1787 kungjordes obetingad
in- och utförselfrihet, vilken dock redan följande år och sedan under hela
revolutionstiden var satt ur verksamhet.

För handhavande av skatteärenden och näringarnas främjande började
<sp>Necker</sp> år 1778 att inrätta provinsiella församlingar, <i>Conseils
provinciaux.</i> Dessa församlingar började även verka för jordbrukets framsteg och
1787 beslöt notabelförsamlingen, att de skulle inrättas i alla rikets provinser.

NATIONALFÖRSAMLINGENS JORDRRUKSREFORMER. Till
nationalförsamlingen år 1789 hade inlämnats en mängd önskemål <i>(cahiers de
doléances)</i> från kommuner och korporationer om avskaffande av de rådande
missförhållandena, och genom de beslut den 4 augusti, varigenom den gamla
samhällsförfattningen omstörtades, bortsopades även de väsentliga av bördor
och band, som vilat på jordbruket och dess idkare.

De beslut, som beträffande jordbruket fattades, voro följande:
<table>
<td>livegenskapens och den  feodala rättskipningens  avskaffande;
<td>landböndernas dagsverksskyldighets avskaffande;
<td>jaktprivilegiernas upphörande;
</table>
<table>
<td>feodala grundräntors avlösning;
<td>tiondens förvandlande till en penningeskatt;
<td>skattefrihetens avskaffande och skattskyldighetens utjämnande;
<td>kyrkogodsens konfiskering.
</table>

Genom lag av den 28 sept. 1791 om les biens et <i>usages ruraux</i> fastställdes
böndernas frihet och den fria förfoganderätten över jordegendom.

Ute i landet utlöste besluten om de feodala bördornas avskaffande häftiga
excesser bland bönderna, vilka i raseri vände sig mot sina förra herrar,
nedrevo och brände många av deras borgar och uppletade och brände de
handlingar, som innehöllo uppgifter om skatt- och dagsverksskyldighet.
Emigranternas jordegendomar konfiskerades och såldes liksom de kyrkliga
godsen. En vild spekulation i dessa uppstod, och osäkra om förvärvets
bestånd, skyndade de nya ägarna, där tillfälle därtill fanns, att taga ut vinsten
genom att nedhugga och realisera skogarna.

Nedrivandet gick ut ej blott över gamla missförhållanden och föråldrade
lagar och statsinrättningar utan snart sagt över allt vad som gällt under
Fanden regime. Den förvirring, som sålunda uppstod i statsförvaltningen,
efterföljdes först under direktoriet (1795—99) av allvarliga åtgärder för att
åter bringa ordning i statsförvaltningen. Till sådana åtgärder som berörde
jordbruket hörde: återupprättandet av statens stuterier och de båda
veleri-närskolorna (sid. 260), anskaffande av avelsfår, som stationerades vid
stamschäferier (sid. 258), återupprättandet av lantbrukssällskapen, av vilka det
i Paris dock först 1804 återfick sin ställning som regeringens rådgivande
myndighet, upphävandet av en lag av år 1793 om utskiftning av
kommuners jord, hämmandet av den skogsförödelse, som följt på
avverkningsrättens frigivande år 1791 o. s. v.

Under konsulatet och kejsardömet kom jordbruksadministrationen i
ordning och vidtogos åtskilliga åtgärder för lanthushållningens främjande.
Stor omsorg ägnades häst- och fåraveln, vilka fingo en storartad
utveckling. Odlingsarbetet befordrades genom en lag år 1807 om organisation
av sammanslutningar för torrläggningsföretag, för vilkas ledning en
särskild byrå inrättades i inrikesministeriet. Sädesodlingen hölls däremot
tillbaka genom de ingrepp i handelns frihet, som skedde genom maximipris
och statens övertagande av handeln, då spannmålsbrist hotade.

Avspärrningen under krigstiden föranledde regeringen att söka inom
landet igångsätta beredning av varor, beträffande vilka man hittills varit
beroende av utlandet. En sådan var socker. Sedan man med anledning avi
tysken <sp>Marggrafs</sp> tidigare undersökningar (sid. 278) utfört försök att
bereda socker ur vitbetor och därvid erhållit ett utbyte av 6 procent av
bet-vikten, igångsattes denna tillverkning, vilken alltsedan dess fortgått i
Frankrike. Är 1812 inrättades 5 läroanstalter för utbildande av fackmän på detta
område.

Likaså kröntes försöken att ersätta indigo med vejde av framgång.
Odlingen av denna växt var gammal i södra Frankrike och fick nu stor
omfattning. Potatis användes för beredning av mjöl till brödbakning.
Tobaksodlingen uppmuntrades, och sedan det av <sp>Colbert</sp> införda men år 1791
upphävda monopolet å handeln med denna vara år 1810 återupplivats, blev
dess odling beroende av licens och tog starkt uppsving. Däremot hade
försöken att införa bomullsodling i södra Frankrike ringa framgång.

<sp>Napoleon</sp> hade öppen blick för vetenskapens betydelse för det
ekonomiska livet. Han uppdrog år 1807 åt den berömde botanisten <sp>Alphonse
De Candolle</sp> att undersöka landets alla delar från naturvetenskaplig
synpunkt. Försök med olika växtslag och odlingsmetoder samt premiering
av jordbruk och husdjursskötsel anordnades huvudsakligen under ledning
av lantbrukssällskapen, vilkas antal växte till ett femtiotal. Stor omsorg
ägnades åt undervisningen. En lärostol i jordbruk inrättades vid
Luxembourgträdgården i Paris, där en stor plantskola anordnades, liksom också
vid veterinärskolan i Alfort, där sådan redan tidigare funnits men indragits.
Veterinärundervisningen reorganiserades och jämte de två högre
veterinärskolorna i Alfort och Lyon, vilka återupprättats år 1795, inrättades 2 lägre
skolor för utbildande av hovslagare, vilka också fingo utbildas av de från
de förra skolorna utexaminerade djurläkarna. Specialskolor i fårskötsel
anordnades vid statens schäferier och i hästskötsel vid 11 stuterier, av vilka
senare skolor den i Paris fick karaktär av högskola.

Vid den systematiska omarbetning, som det i olika landsdelar växlande,
delvis föråldrade och med en mängd nya lagar och förordningar utvidgade
lagväsendet underkastades, frånskildes lantbrukslagstiftningen som en
särskild rätt, och ett förslag till denna, <i>code rural,</i> framlades år 1808 men blev
då vilande och hann ej fullbordas under kejsartiden.

Slutligen må nämnas, att försäkringsväsendet mot förluster genom olyckor
grundlades, genom att staten år 1808 övertog den redan tidigare
förekommande, av de provinsiella myndigheterna utdelade ersättningen för
brandskada m. fl. olyckor. Tillika sökte regeringen uppmuntra bildandet av
enskilda försäkringssällskap mot förlust genom hagel och kreatursfarsoter;
redan tidigare hade dock ömsesidiga föreningar mot dylika förluster varit
i verksamhet.

ODLINGENS UTSTRÄCKNING genom nyodling hade föga fortskridit
under tiden före den franska revolutionen, vilket väl förklaras genom
godsherrarnas brist på intresse för jordbruket och de mindre jordbrukarnas
betryckta ställning. Tidtals och särskilt under 1700-talets senare del hade väl
regeringen sökt befordra torrläggning av sankmarker och nyodling, men då
dylika ansatser varit snart övergående, hade resultatet varit ringa, och enligt
Arthur Young upptogo ännu vid 1700-talets slut skogar <sup>1</sup>/<sub>6</sub>—<sup>1</sup>/<sub>7</sub> av
jordvidden och låg även i vissa numera nästan fullständigt odlade trakter större
delen av jorden som ljung- och ginsthed, öde sandslätter eller moras.

I och med den med revolutionen följande försäljningen av en mängd
kronans, kyrkans och emigranters gods samt utskiftningen av
allmänningarna började en livlig uppodling av betes- och jaktmarker och annan oodlad
jord, en verksamhet som regeringen under konsulat- och kejsartiden på
olika sätt stödde och uppmuntrade.

JORDBESITTNING. Redan före den nyare tidens början hade den
mesta jorden övergått i adliga jordherrars och kyrkans ägo, under det att
de självständiga bondehemmanen, vilka icke voro besvärade av några
feodala avgifter eller skyldigheter voro fåtaliga. Underdånighetsförhållandet
under en länsherre var så avgjort förhärskande, att det gamla uttrycket
»mille terre sans seigneur» (ingen jord utan jordherre) alltjämt anfördes
som allmän regel. År 1629 förklarade konungen i en ordonnans, att alla
jordegendomar, som ej lydde under en länsherre, voro vasallpliktiga under
konungen, om ej deras allodialnatur kunde styrkas genom lagliga urkunder.

Endast i Bretagne och Provence hade godsägarna mera allmänt sin jord
under eget bruk. Eljes var större delen av jorden vanligen upplåten åt
brukare.

Den fysiokratiska lärans anhängare ansågo, som redan nämnts, de större
jordbruken hava företräde framför de små på grund av de förras större
avkastning i förhållande till såväl areal som de vid jordbruket sysselsattas
antal och åberopade till stöd för denna mening såväl erfarenheten från
England som en uppskattning av inkomsten i Frankrike av större gårdar
jämförd med den från smärre. Men å andra sidan anfördes det blomstrande
småbruket i norra Italien, i Pyrenéerna och i Flandern som bevis för
motsatsen. I den mån svärmeriet för det engelska jordbruket svalnade, fick
den senare meningen allt mer överhand, desto mer som erfarenheten visade,
att i Frankrike som i England jordens sammanläggning till större
egendomar gjorde de förra bönderna till jordlösa arbetare eller löst folk. Klagan
över att storarrendatorerna nedtryckte lönenivån för arbetarna blev också
föga mindre bitter än tidigare över godsherrarnas tyranni. Åtgärderna för
jordbrukets befordran gingo därför under revolutionstiden övervägande ut
på skapande av mindre jordbruk och dessas stödjande.

Jordupplåtelse förekom i olika former och med olika grad av
beroende under jordherren, från sådana gårdar, som innehades av brukaren
med full förfoganderätt utan annan skyldighet än att betala avgäld, till
sådana där han var godsherrens livegne med av denne godtyckligt bestämda
skyldigheter. Under det att <i>bail à censive,</i> motsvarande ärftlig
landboupplåtelse mot avgäld i penningar och produkter samt ofta dagsverksskyldighet,
var det vanliga i äldre tid, så följde med det sjunkande penninge- och
stigande egendomsvärdet en benägenhet hos godsägarna för kortare
penningearrenden, <i>fermage,</i> vanligen på 1—3 år eller på obestämd tid, men även
dessa fingo oftast fortfara, så att de i verkligheten blevo ärftliga. Att kortare
upplåtelsetid blev vanlig, berodde även därpå, att alla upplåtelser på längre
tid än 9 år från fiskalisk synpunkt betraktades som avyttring av
äganderätten, varmed följde skyldighet att betala en överlåtelseavgift till staten.
I syfte att öka statens inkomster av inregistreringsavgifter för arrenden,
förbjödos under <sp>Ludvig XIV</sp> sådana på mer än 9 år.

Det blev från 1700-talets början vanligt, att avgälden betalades i endast
penningar, med undantag dock för södern, där delbruk, oftast hälften- men
även tredjedels- och fjärdedelsbruk, alltjämt voro regeln, d. v. s. jordägaren
erhöll <sup>1</sup>/<sub>2</sub>, <sup>1</sup>/<sub>3</sub> eller <sup>1</sup>/<sub>4</sub> av avkastningen och lämnade utom jorden även alla
eller en del av kreaturen och av inventarier samt utsäde. Delbruket spreds
allt mer även i övriga delar av riket. <sp>Adam Smith</sp> beräknade att <sup>5</sup>/<sub>6</sub>,
<sp>Arthur Young</sp> att <sup>7</sup>/<sub>8</sub> av den utarrenderade jorden var upplåten på
dylika villkor.

Delbruket ansågs mindre lämpligt, då jordägaren ej bodde på gården,
och sålunda ej kunde övervaka dennas skötsel. Över huvud taget ansågos
på 1700-talet delbruken vara de lägst stående jordbruken. De förnämsta
orsakerna till det franska jordbrukets underlägsenhet under det engelska ansåg
<sp>A. Young</sp> och andra samtidiga författare i övrigt vara arrendegårdarnas
litenhet och arrendetidens korthet, vilken avskräckte brukaren från
jordförbättringar och anläggning av fleråriga vallar.<footnote><sp>Quesnay</sp>. Oeuvres, s. 334.</footnote>

I den mån länsadelns makt och rikedom avtog, uppdelades allt mer av
godsjorden i självständiga gårdar genom frårtstyckning och avyttring till
borgare och bönder; gårdarnas antal ökades även genom uppodling och
inhägnande av jord å allmänningarna till enskild egendom samt genom
försäljning och förpantning av kronans jord. Den allmänna meningen, uttalad
bl. a. genom notabelförsamlingen år 1787, blev allt mer avgjord, att endast
innehav av jorden med full äganderätt kunde avhjälpa den allmänt rådande
vanhävden. De självständiga egendomar, som sålunda frigjordes från
godsen, voro dock intill revolutionen belastade med åtskilliga från
feodaltiden kvarvarande servitut till förutvarande länsherrars rättsinnehavare.
Jämte den ursprungliga jordräntan (ofta kallad <i>champart,</i> jfr s. 139) och
rekognitionsavgift, båda vanligen jämförelsevis obetydliga, hade ägaren av
dylik jord stundom fortfarande arbetsplikt vid huvudgården, liksom
skyldighet att erlägga avgift vid egendomens avyttring <i>(quints, lods et ventes).</i>
Dessutom förekom rätt för jordherren att vid ifrågakommande försäljning
återköpa egendomen eller rent av att mot ersättning indraga den som län
eller överlåta den till annan person <i>(retrait, retenue),</i> liksom jordherrens
medgivande kunde fordras till ändring av brukningssättet. Den gamla
skyldigheten att låta mala säden vid godsherrens kvarn och baka brödet vid
hans bageri m. fl. <i>»banalités»</i> samt skyldighet att vid skördens inbärgning
invänta den av den tiondeberättigade utsatta tiden samt att avlämna tionde
och räntepersedlar på anvisad plats hörde också lill kvarvarande bördor
och band å ägare till förutvarande godsjord.<footnote><sp>Wolters</sp>, s. 244.</footnote> De blevo emellertid alla
avskaffade eller ställda på avlösning genom nationalförsamlingens beslut den
4 augusti 1789.

SAMFÄLLIGHET och ÄGOBLANDNING. Ägosplittringen och ägornas
blandning var ännu i mitten av 1700-talet allmän även i de trakter, där
ensamgårdar voro förhärskande, och ökades ytterligare genom upptagandet
av odlingar på allmänningarna och den av revolutionen införda lika
arvsrätten. Av de hinder, som härav uppstodo för jordbrukets och
husdjursavelns förbättring, framstod här i främsta rummet den fria betesrätten
<i>(vaine pâture),</i> vilken här var utsträckt till fritt kringströvande i hela trakten
<i>(parcours).</i> Framstegsmännens strävan gick därför i första hand ut på
denna frihets inskränkning och enskild jords inhägnande. Redan år 1767
hade en förordning för Lothringen utfärdats, vilken gav enskild rätt att
hägna sina ägor och upphävde friheten att låta djuren ströva över
kommunens gränser, och småningom blevo liknande stadgar gällande för
åtskilliga andra landsdelar. År 1791 utfärdades sedan en allmän stängsellag,
vilken gav varje jordägare rätt att hägna såväl åker som äng och angav
beskaffenheten av laga hägnad. De ägor, som sålunda hägnades, befriades
därigenom från betesservitutet, så vida detta ej var grundat på särskilt avtal.
Om någon sålunda undandragit sina ägor från den allmänna betesrätten,
minskades i samma mån det antal kreatur, vilka han ägde beta på
samfällighetens ohägnade mark. Något tvång till deltagande innebar ej lagen
annat än beträffande underhållet av gamla gränsmurar.<footnote>Bibliothèque des propriétaires 1803, s. 171.</footnote>

Genomförandet av dessa reformer mötte dock segt motstånd, särdeles
från de mindre jordbrukarna och den obesuttna befolkningen, som genom
hägnaden förlorade rätten såväl till fritt bete, vilket för många betydde
möjlighet att hålla husdjur, utan även den högt skattade rätten att efter
skörden plocka ax på alla fälten <i>(glanure).</i> Enligt <sp>Arthur Youngs</sp>
uppskattning voro ägorna vid revolutionstiden ohägnade å omkring hälften
av rikets område, framför allt där jorden tillhörde adliga och kyrkliga gods
och var upplåten åt brukare.

Även <i>allmänningarnas delning</i> påyrkades som ett medel till
framåtskridande men väckte också motstånd, emedan småfolkets tillgång till bete
därigenom minskades. Det har redan framhållits (sid. 238), hurusom
allmänningarnas bevarande åt bönderna ansågs vara av den största betydelse,
och att åtgärder upprepade gånger vidtogos för att hindra deras
förskingring och godsherrarnas anspråk på ägande- eller överhöghetsrätt till dem.
Allmänningarnas delning hade börjat i Flandern 1741, men de bibehöllos i
allmänhet i det övriga Frankrike odelade. Är 1792 utfärdades emellertid
en lag, som upphävde jordherrarnas rätt till allmänningarna, av vilka <sup>1</sup>/<sub>3</sub>
tilldelades kommunen och <sup>2</sup>/<sub>3</sub> skiftades mellan dennas jordägare i
förhållande till deras egendoms storlek. I Bretagne, där någon brukningsrätt
aldrig utövats å de magra hedarna, tilldelades dessa i sin helhet
kommunerna och skiftades först enligt en lag av 1850.

ÅKERBRUKET i Frankrike kvarstod enligt <sp>Arthur Young</sp> ännu
vid 18:e århundradets slut i allmänhet på en mycket låg ståndpunkt och
hade uppenbarligen föga påverkats av de lärdomar och regler, som
framställts redan på 1600-talet i <sp>Olivier de Serres</sp>' Théatre d'agriculture
(sid. 237). Bortsett från den på hans tid ännu rådande tron på stjärnornas
och månens inflytande finnes för övrigt föga skillnad mellan detta verk
och 1700-talets förnämsta verk av samma art, <sp>Duhamels</sp> Elements
d'agriculture (sid. 241). Även jordbrukets metoder hade sålunda föga
förändrats under de två århundradena.

Undantag i avseende på jordbrukets ståndpunkt utgjorde dock Flandern
och en del av Artois, där ägorna voro skiftade och ett intensivt jordbruk, likt
det nederländska och det engelska bedrevs, samt Elsass och slätten kring
Garonne, där också jordbruket stod högre än i angränsande landsdelar.
För Flandern och Elsass' vidkommande förklarade <sp>A. Young</sp> jordbrukets
framstående beskaffenhet därmed, att dessa landsdelar ej stått under den
alla framsteg kvävande franska styrelsen, och att dess jord ej ägts av franska
adelsmän, som i regel voro frånvarande från sina gods, utan huvudsakligen
av självägande bönder.

<img l>Fig. 54. Växelplog. Efter <sp>Duhamel</sp>.</img>
I avseende på åkerns bearbetning stod praktiken föga i
överensstämmelse med de förkunnade lärdomarna. Enligt dessa borde åkern flitigt
bearbetas och trädet
plöjas 3 eller enligt
<sp>Duhamel</sp> (som
ansåg luckring t. o. m.
överträffa gödsling i
fruktbargörande
verkan) 5 gånger, men
det allmänna var, att
jorden ej plöjdes förr
än kort före sådden
och detta även på
trädet, som således fick
blott 1 plöjning. Med
införandet av odling av
radsådda växter, rovor i Flandern och majs i södra Frankrike, följde, att
trädesskiftet kunde uteslutas, vilket betraktades som tecknet på det högre
jordbruket. Vid vinodlingen hade handhackning av jorden mellan raderna
sedan gammalt brukats.

ÅKERREDSKAPEN var fåtalig och primitiv, och visade ännu vid
periodens slut knappt några framsteg. Som dragare användes mest oxar
anspända med ok vid hornen. Skilda plogtyper förekommo i olika landsdelar,
men på den mer sammanhängande jorden allmännast den gamla germanska
kärrplogen, förspänd med allt efter jordens styvhel 2—4—6 par oxar eller
1—2 par hästar, och på lättare jord, såsom i Picardie och Champagne, en
lätt växelplog lik den, som brukades i Rhenlandet, med vilken man plöjde
jorden utan tegläggning (fig. 54).

<img>Fig. 55.  Araire. Efter <sp>Duhamel</sp>.</img>
I södra Frankrike användes huvudsakligen det gamla <i>årdret</i> (araire)
med vågrät sula och åsen vilande på oket, fig 55. På sandjord brukades
mångenstädes ett krokårder <i>(crochet),</i> vanligen så lätt att det kunde dragas
av en åsna.



De Serres omtalar ej någon harv, Duhamel däremot dels den
vanliga rätpinnharven, dels en rullharv med 2 med järnpinnar besatta
valsar (fig. 56).   Kokor krossades med träklubbor.

<img r>Fig. 50.  Rullharv.  Efter <sp>Duhamel</sp>.</img>
ÅKERNS TORRLÄGGNING och BEVATTNING var föga beaktad. Enligt
<sp>Duhamel</sp> (I, s. 107) funnos vanligen blott laggdiken och i fältens inre
djupare fåror för vattnets avledning, men han liksom även redan <sp>De
Serres</sp> omtalar även täckdiken, med fyllning, enligt De Serres av halm
i en smal bottenränna, enligt
<sp>Duhamel</sp> med sten. Täckdikning torde
dock icke ha förekommmit annat än
som rena undantag.

Bevattning av fälten var alltsedan
romartiden i bruk i de södra
provinserna. Vattnet leddes ofta från
bergen i murade kanaler, bevarade
från gamla tider, men även förekom
uppdämning av flodvatten. Även i
Auvergnes bergstrakter förekommo bevattningsanläggningar, om än mer
sällsynta och mindre väl utförda, men i det övriga landet blott på enstaka
ställen.

GÖDSLINGEN var liksom så mycket annat i jordbruket väl beaktad i
böckerna men mycket försummad i praktiken. Bortsett från duvgödseln,
vilken användes i trädgården, skattades fårgödseln högst och borde enligt
<sp>Duhamel</sp> helst givas jorden genom att fålla djuren på åkern, vilket
dock föga brukades. Människospillning omtalas som en kraftig gödsel,
vilken borde användas först sedan den multnat. I Flandern brukades att
sprida den utrörd i vatten, vilket ännu i dag kallas <i>engrais flamand.</i> Även
förekom att bereda den till pulver, <i>»poudrette».</i>

De anförda författarna framhålla det stora värdet av urin och
gödselvatten, vilka borde kvarhållas i den fasta gödseln eller samlas i behållare
för att spridas över fälten men i allmänhet fick bortrinna.

Om kreatursgödselns tillvaratagande och användning lämna skrifterna
anvisningar, i huvudsak hämtade från de gamla latinska författarna, i
allmänhet också motsvarande nutida uppfattning, men som föga iakttogos.
Gödselstäderna, av vilka borde finnas två, för att gödseln borde användas,
först sedan den multnat, så att ogräsfröt dödats (lån från <sp>Varro</sp>, s. 67),
borde vara plana och gödselstacken omgivas med flätverk för att bibehålla
gödseln fuktig, men den borde ej få ligga vattendränkt. Det vanliga var dock,
att gödseln samlades i en grop, dit vatten gärna samlades från omgivningarna.

Vikten av att öka det knappa gödselförrådet med allehanda avfall
framhölls. Sopor och gatsmuts synas hava använts som direkt gödsling, vilket
dock liksom latringödsling ansågs skadligt vid grönsaksodling och därför
upprepade gånger förbjöds i Paris.

Tång brukades allmänt i de norra och nordvästra kusttrakterna och
ansågs så värdefullt, att godsherrarna funnit skäl att fordra dryga avgifter för
dess insamling, varemot upprepade kungliga förordningar utfärdades. 
Gröngödsling med bovete, vicker, åkerbönor, klöver och lupiner, liksom
påförande av aska, gips, kalk, snäckgrus och märgel var vanlig. Bränning av
ytjorden var vanlig i vissa landsdelar. Flåhackning och bränning
förordades.<footnote><sp>De Serres</sp>, s. 63.</footnote> I Gascogne brändes sädesstubben och även över åkern utbredd
halm, vilket ansågs fördelaktigare än att använda den som strö, vartill i
stället ginst brukades. I norra Frankrikes hedtrakter brukades både vid
nyodling och vid den fleråriga trädans uppbrytning att uppbacka ytjorden och
bränna den jämte ved i högar, således motsvarande kyttandet i de nordiska
länderna, varigenom väl jorden kunde få en stark gödsling och rensas från
ogräs, men också blev starkt utsugen.<footnote><sp>Duhamel</sp>, s. 107.</footnote>

Det från det romerska jordbruket härstammande bruket att gödsla
utsäde genom stöpning i gödselvatten, vindrägg, salpeter och åtskilliga vätskor
av hemlig sammansättning omtalas, men som dårskap, och <sp>Duhamel</sp>
visade genom försök dess värdelöshet.

VÄXTODLING. Den vanliga växtföljden var alltjämt treskifte eller
i vissa landsdelar (kring Caen i Normandie, i Bourbonnais, Nivernais,
Guienne och Languedoc) tvåskiftesbruk. Men å ena sidan brukades
fortfarande i mindre väl odlade trakter att omväxla med flerårig sädesodling
och flerårigt trade, varvid i hedtrakterna ginst och ärttörnes uppväxt ansågs
fördelaktigt, dels genom att de själva förbättra jorden, dels genom
askgödslingen vid deras bränning. I Bretagne skall t. o. m. hava brukats att inså
ärttörne i sista grödan för att sedan under 3 år därav skörda havre. Ä den
andra sidan hade man i andra landsdelar övergått till intensivare
växtföljder, dels genom att taga flera bärande grödor mellan de ettåriga
trädning-arna, dels genom att ersätta trädesskiftet med odling av radsådda och
hack-rensade växter, såsom rotfrukter i de norra och majs i de södra
landsdelarna, eller av grönfoder eller ock att efter tidigt skördade växter såsom
hampa eller bovete giva jorden en halvträdning. <sp>A. Young</sp> omtalar från
slutet av 1700-talet åtskilliga intensiva växtföljder tillämpade i olika
landsdelar, av vilka flera använda i Flandern och Elsass närma sig fordringarna
på ett i nutida mening rationellt växelbruk. Dettas klassiska urtyp,
Norfolkomloppet, förordades redan på 1750-talet men synes icke ba tillämpats
i Frankrike under nu avhandlade period. Självfallet kunde dessa intensivare
växtföljder användas endast där ägorna skiftats och hägnats.

Utsädes växling omtalas från 1700-talet; helst hämtades utsäde från
fruktbarare till magrare jord. <sp>Duhamel</sp> ansåg rationellt att använda
utsäde från sådan trakt, där det når bästa utveckling.

Utsädet bredsåddes vanligen och myllades med årder eller harv; på
stenig och kokig jord förordades härför rullharv. Även förekom sådd på
upplagda ryggar. Vid mitten av 1700-talet framkommo förslag till
radsåningsmaskiner. En sådan, avbildad av <sp>Duhamel</sp>, lät säden falla ned i
trattformiga billar från hål i sålådans botten, vilka tillslötos av en fjäder,
som omväxlande slöts och öppnades genom utväxling från hjulaxeln.
Utsädesmängden reglerades medelst i botten på sålådan vridbart fästa skivor
med olika stora hål. I en annan, konstruerad av <sp>Chateauvieux</sp> skedde
utmatningen medels under sålådans utlopp roterande valsar med insänkta
fördjupningar, — urtypen till senare tiders cellhjul.

Tröskningen skedde i södern vanligen på det i varma länder urgamla
sältet genom uttrampning av hästar eller nötboskap på en tröskbotten i det
fria, men i övriga landsdelar medels slaga. Det i medelhavstrakterna vanliga
sättet att förvara säden i underjordiska behållare (romarnas silo; här kallade
<i>cros)</i> förekom fortfarande.

<img>Fig. 57.  Chateauvieux' såningsmaskin. Efter <sp>Duhamel</sp>.</img>
<i>Odlade växter.</i> Vete var huvudsädet på den bättre jorden, råg på den
svagare. Av vete omtalas åtskilliga sorter, både höst- och vårsäd, med och
utan borst. Spelt ersatte det vanliga vetet i de schweiziska bergstrakterna.
Polskt vete odlades i Lothringen. Mot sot, som gjorde stor skada på vete
och av <sp>Tessier</sp> visades vara smittsam, användes betning med kalkvatten,
asklut eller koksalt, men år 1800 påvisades av <sp>Prévost</sp> kopparvitriol som
ett verksammare betningsmedel. Även förordades en slags
varmvatten-behandling, i det att säden först stöptes i en blandning av vatten och osläckt
kalk och därefter fick ligga i hög i 6 timmar för att ytterligare påverkas av
värmen.<footnote>Bibliothèque des propriétaires ruraux 1806, s. 6.</footnote>

Av vårsäd odlades, jämte vete, korn på den bättre, havre på den sämre
jorden båda även som höstsäd, havre huvudsakligen till hästfoder. Av korn
omtalas flera sorter av alla de vanliga underarterna, och av havre både
svart- och vitkorniga, vilka färger ansågos övergå i varandra på grund av
yttre växtförhållanden.

Hirs, såväl vipp- som kolvhirs, odlades såsom av gammalt både till
människoföda, mest brukad av fattigt folk, och till hönsfoder.

Risodling vann en betydlig omfattning i Dauphiné, men förbjöds i början
av 1700-talet, emedan det gjorde omgivande trakt osund.

Bovete odlades allmänt på mager jord, såväl till mogen säd som till
gröngödsling, och togs ofta som mellangröda, såsom före höstråg eller efter
sädesskörden.

Majs infördes i odling omkring år 1600 och blev småningom allmänt
odlad i de södra landsdelarna. Mest förekom en tidigt mognande sort 
(»50-dagars»). Den odlades i rader, mellan vilka jorden årderkördes, och
gödslades starkt, varför dess odling gjorde rent trade obehövligt. Kärnan
användes till människoföda samt till gödfoder för svin och fjäderfä. Den odlades
även till grönfoder liksom också brukades att till sådant avhugga topparna
ovanför kolvarna.

I mindre omfattning odlades, särdeles i södern, åtskilliga baljväxter
såsom åkerbönor, trädgårdsbönor, ärter, vicker, lupiner (vita lupiner liksom
åkerbönor även till gröngödsling), kikärter, plattärter <i>(gesse)</i> och <i>Vicia
lathyroides (»Jarash»).</i>

Av rotfrukter omtalas rovor och kålrötter som odlade i flera sorter, och
»anglomanien» (sid. 241) ökade i slutet av 1700-talet starkt intresset för
dessa. De franska sorterna voro emellertid (enligt <sp>A. Young</sp>) avgjort
underlägsna de engelska, och dessutom stodo de i allmänhet för tätt för att
giva stor skörd. Det brukades även att inså dem i lin- och hampåkrar för
att utväxa efter huvudgrödans skörd liksom att så dem i sädesstubben till
eftergröda, som utfodrades med vidsittande blast. Vitbetor hade tidigare
liksom morötter och palsternackor odlats huvudsakligen i trädgårdar men
började på den napoleonska tiden även odlas å åker för sockerberedning
(sid. 243).

Potatis hade här som mångenstädes mottagits med misstro och odlades
ännu vid mitten av 1700-talet blott föga och huvudsakligen till
kreatursfoder. Förtjänsten om att den blev allmännare odlad och bättre uppskattad,
tillskrives främst apotekaren <sp>Antoine Augustin Parmentier</sp>,
vilken år 1771 genom en prisskrift, som utdelades på statens bekostnad,
spred kännedom om dess värde. Detta bevisades också genom
<sp>Parmentiers</sp> försöksodlingar och erfarenheten från nödåren 1785 och 1789, då
det visade sig, att potatismjöl kunde ersätta mjöl av säd.

Lin och hampa odlades allmänt till husbehov, den senare huvudsakligen
på lätt jord. Odlingen uppmuntrades år 1784 genom stadgande om frihet
från pålagor under 20 år för jord, som uppodlades för odling av dessa
växter. Linfröet hämtades från Riga eller Zeeland. Linet såddes såväl på
höst som på vår; det förra gav grövre tåga men bättre frö. Såväl vatten-
som ängsrötning brukades.

Olja bereddes huvudsakligen av oliver, men emedan dessa i
Frankrike ofta felslogo till följd av frost, förordades i början på
1700-talet att införa ettåriga oljeväxter, såsom vallmo och raps <i>(colza</i> = kohlsaat),
vilkas odling redan tidigare fått större omfattning i grannländerna. Till
dessa, som mest odlades i Flandern, Artois och Elsass, kom i början av
1800-talet i sydligaste Frankrike jordnöt, som dit infördes från Spanien.

Tobak infördes först genom frö, som det franska sändebudet <sp>Jean
Nicot</sp> (vilkens namn bevarats i tobakens: <i>Nicotiana)</i> år 1560 sände från
Portugal till drottning <sp>Catharina av Medici</sp>, vilken sedan ivrigt
verkade för dess odling. Framför allt idkades den på Flanderns och Elsass'
rika jord, och den gynnades av regeringarna, emedan införseltullen och
tobakshandeln, sedan <sp>Colbert</sp> gjort den till statsmonopol, blevo en viktig
inkomstkälla för staten.


Av färgväxter odlades vejde <i>(Isatis tinctoria)</i> och vau <i>(Reseda luteola)</i> i
södra och kräpp <i>(Rubia tinctorum)</i> i norra Frankrike, och av övriga
handels- och industriväxter saffran <i>(Crocus sativus)</i> i Provence, Languedoc
och Isle de France samt kardbenedikt <i>(Dipsacus fullonum)</i> företrädesvis i
kalkrika trakter.

<i>Fodervallar.</i> I överensstämmelse med de latinska .jordbruksförfattarna,
vilkas skrifter de nära följde, fästa äldre franska författare stor vikt vid
anläggning av fodervallar. <sp>De Serres</sp> framhåller, att dessa kunna lämna
betydligt större avkastning än naturliga ängar, och föreskriver utförligt,
huru de böra anläggas och vårdas. Om dessa föreskrifter vunno någon
tillämpning, är ovisst.

Däremot var odlingen av saint-foin eller lucerne (det senare namnet i
södra Frankrike) vanlig redan vid den nyare tidens början och denna var vid
1700-talets slut enligt <sp>A. Young</sp> den viktigaste foderväxten i rikets alla
delar. Den odlades enbär och insåddes i havre eller vicker och plägade
kunna bibehållas i 12—15 år. På grund av sin egenskap att förbättra
jorden, användes den som förfrukt för vin. I bevattnade trakter förvandlades
lucernåker genom övervattning till gräsvall.<footnote><sp>De Serres</sp>, s. 238.</footnote> <sp>Duhamel</sp> förordade
radsådd och rensning mellan raderna. Liksom esparsett, som växte vild i
kalktrakter och odlades i Dauphiné, användes lucern blott till hö men ansågs ej
tåla betning. Esparsettfrö användes även som kraftfoder.

Röd- och vitklöver växte visserligen vilda i Frankrike, men deras odling
infördes från Italien, franska Nederländerna och Burgund, varifrån
utsädesfrö alltjämt hämtades. Rödklöver ingick regelbundet i växelbruket i
Flandern och Elsass och användes så även i andra delar av landet, alltid som
ettårig gröda i rensådd. Men därjämte förordades den även som
beståndsdel av fleråriga vallar, i vilka den enligt <sp>Duhamel</sp> borde blandas med
engelskt rajgräs, varav frö erhölls från England, och knylhavre, här kallad
fromental.

Jämte dessa odlades även humlelucern, vilken från södra Frankrike, där
den odlades redan på <sp>De Serres</sp> tid, spred sig över rikets övriga delar,
samt pimpernell, vilken omkring år 1800 omtalas som odlad på torr mark
i södra Frankrike.

Till grönfoder odlades i senare delen av 1700-talet vicker, spärgel, cikoria,
ärter, råg och höstkorn. Man brukade också öka betet på trädan genom
att där sprida frånrensning från säd och frö.<footnote><sp>Duhamel</sp> II, s. 159.</footnote>

VINODLING intog i större delen av de centrala och södra landsdelarna
den främsta platsen i lantbruket och lämnade större inkomst även från
bergssluttningar och branter än den bästa sädesåkern. Då därtill kom, att
avsättningen av vin ej såsom av säd brukade hindras genom
transportförbud, maximipris och andra ingrepp, hade odlingen utbrett sig även på
de fruktbara slätterna, och dess angelägna arbeten vållade ofta
försummelse av åkerns grödor i de vinodlande distrikten. Dessa begränsades enligt
<sp>A. Young</sp>, i norr av en linje från Lothringens nordgräns till Loires 
mynning. Norr om denna hade vinet mer eller mindre undanträngts av
fruktträd. I de vinodlande trakterna hade jorden delvis styckats i så små lotter,
att dessa knappt kunde försörja sina ägare, delvis övergått i kapitalisters
ägo, vilka skötte dem med lejt folk. Vindistrikten ansågos därför hava den
fattigaste befolkningen i riket, men deras jordlösa arbetarebefolkning kunde
i allmänhet finna arbete året om.

Vinodlingens skötsel finnes utförligt beskriven hos de ofta nämnda
handboksförfattarna.

TRÄDGÅRDSSKÖTSELN vann under den nyare tiden ej blott en
allmännare spridning i alla delar av landet utan ock en hög utveckling, så
att Frankrike på detta område och särskilt i trädgårdsanläggningskonst och
fruktodling kom att intaga främsta platsen i Europa. En anledning till
denna framgång var, att trädgårdsodlingen riktades med en mängd nya
arter först från de nyupptäckta länderna och sedan, då den botaniska
vetenskapens pånyttfödelse inträtt, genom sändningar från resande botanister,
till de botaniska trädgårdar som anlagts (de förnämsta i Montpellier 1596
och i Paris 1625), och från vilka nya arter och sorter spredos.
Trädgårdsodlingen gynnades också av den smak för lyx, som blev allt mer
förhärskande hos de högre klasserna och vid hovet, varom ock åtskilliga berömda
park- och trädgårdsanläggningar från dessa tider ännu vittna. Härtill kom
slutligen under revolutionstiden de kraftiga åtgärder, som vidtogos för
skogsplantering och plantering av fruktträd efter vägarna, för vilka
ändamål talrika trädskolor anlades. Åtskilliga berömda författare
avhandlade också trädgårdsodlingen, såsom <sp>Ch. de l'Ecluse</sp> (Clusius),
vilken gjorde den holländska blomsterodlingen känd i Frankrike, B. d e
Palissy (sid. 222) och <sp>Ol. De Serres</sp> (sid. 237) samt <sp>De la
Quintiny</sp>, vilken äras som grundläggare av den moderna fruktodlingen och
vars arbete Instruction pour les jardins fruitiers et potagers (1690) länge
var den förnämsta handledningen i trädgårdsskötsel.

<i>Trädgårds-</i> och <i>parkanläggningskonsten</i> följde till en början nära den
italienska renässansstilen och den ur denna utvecklade barockstilen (sid.
230), vilken utförligt beskrives av <sp>De Serres</sp> i hans Théatre
d'agriculture. Småningom inträdde vissa förändringar. Den italienska stilens
regelbundna former bibehöllos, men terrasser saknades vanligen, och
huvudvikten lades på parterrer, som upplivades genom stiliserade
arabeskornament av blom- och bladväxter, vilket betecknades som <i>brodér-</i> eller <i>fransk
parterr.</i> Sin högsta och ståtligaste utbildning fick denna stil i den av
<sp>Ludvig XIV</sp>:s trädgårdsarkitekt <sp>André Lenôtre</sp> (1613—1700) anlagda
slottsparken i Versailles, som blev mönstret för den <i>franska trädgårdsstilen,</i>
vilken under den följande tiden blev förhärskande i slottsträdgårdar även
i övriga länder norr om Alperna. Det för densamma utmärkande är en
regelbunden plan kring en mot huvudbyggnaden vinkelrät huvudaxel, en
parterr med breda grässlänter i sakta stigning upp mot byggnaden och, där
terrängen ger anledning därtill, breda trappor och ramper. I planen
ingingo breda kanaler och dammar, och den öppna parterren omslöts av höga
väggar av klippta träd, kantade med bildstoder. Parterren pryddes av

broderimönster i blommor och buxbomkanter med botten av färgad sand.
Även förekom, att parterren bestod av gräsmattor i växlande figurer inramade
av en platebande, kallad <i>boulingrin</i>  (efter det engelska bowling green).<footnote><sp>Esther Claesson</sp>.  Trädgården (1923).</footnote>

I 1700-talets senare del började den engelska parkstilen tillämpas även i
Frankrike men, särdeles under inverkan av den franska revolutionens smak
för enkelhet, blev den här befriad från de konstlade prydnader, såsom de
små hyddor, schweizerstugor och tempel m. m., varmed den i sitt hemland
börjat att utsmyckas. Parken vid le Petit Trianon liksom flertalet parker
i Paris äro anlagda efter denna förenklade engelska stil.

Såväl i handböcker (t. ex. <sp>De Serres</sp>' Théatre d'agriculture) som i
kataloger från plantskolor omtalas en stor mängd arter och sorter, av vilka
åtskilliga prydnads- och fruktsorter ännu äro i odling. Av mer kända
prydnadsträd infördes den orientaliska platanen och hästkastanjen från
sydöstra Europa eller den främre orienten på 1500-talet, en mängd
amerikanska arter, bland dem den falska acacian (kallad <i>Robinia</i> efter <sp>Henrik
IV</sp>:s trädgårdsmästare <sp>Robin</sp>) år 1601 och tulpanträdet i början av
1700-talet samt askbladig lönn och rödlönn <i>(Acer Negundo</i> och <i>rubrum)</i> i slutet av
seklet. Av mer kända blomväxter infördes <i>Camellia</i> från Japan år 1739.
Hortensia från Kina år 1788 och <i>Chrysanthemum</i> från Indien år 1789.

Fruktodlingen intog i regel i ekonomiskt avseende främsta platsen inom
trädgårdsskötseln. I de norra landsdelarna hade äpple- och päronodlingen
stor omfattning för beredande av äpple- och päron vin <i>(cidre</i> och <i>poiré),</i>
av vilka det förra blev den vanliga drycken i norra Frankrike. Allmänt,
om än mindre än de förra, odlades också körsbär och plommon i hela
landet, liksom valnöt och kastanje i de mellersta och södra provinserna. I
södra Frankrike intog olivodlingen betydande arealer och tävlade på vissa
trakter med vinodlingen i ekonomisk betydelse för jordbrukaren. Där
odlades dessutom i mindre skala fikon, mandel, persikor, aprikoser samt i
de varmaste och mest skyddade trakterna granatäpple, oranger,
pomeranser och citroner. Vidare omtalas vita och svarta mullbär, kvitten samt
krusbärs- och hallonbuskar. Antalet fruktträdsorter växte starkt. År 1803
omtalas i en förteckning från en trädskola 500 sorter.<footnote>Bibliothèque des propriétaires II, s. 20.</footnote>

Fruktträd (utom mullbärsträdet) ympades eller okulerades, äpple på
stammar av vildapel, doucin och paradisäpple.<footnote>Bibliothèque des propriétaires ruraux T. IV, s. 116.</footnote>

Ympningen borde (enligt <sp>De Serres</sp>) upprepas flera gånger, varje
gång högre upp på den förra ympen, emedan därigenom erhölls kraftigare
tillväxt och ädlare frukt. Även äldre träd ympades. <sp>De Serres</sp> omtalar
även <i>avsugning</i> (efter <sp>Columella</sp>) men avråder från att använda detta
förökningssätt, såsom besvärligt och långsamt. <sp>De Serres</sp> förordar
odling på spalier; likaså <sp>De Quintiny</sp>, som framhåller, att större och
ädlare frukter därigenom erhållas. På beskärning och pincering lades stor
vikt för att giva kronan lämplig form och att på äldre träd framkalla ny
kraftig tillväxt.<footnote><sp>De Serres</sp>, s, 574 och 631.</footnote>


Köksträdgården framhålles av <sp>De Serres</sp> som en inkomstbringande
del av trädgården, om god avsättning för färska produkter i rätt tid kunde
påräknas. Denna odling utvecklades till största omfattning och högsta
ståndpunkt i närheten av Paris, där i slutet av 1700-talet drivning i bänk
infördes av en trädgårdsmästare <sp>Fournier</sp>. År 1792 skall drivning av
vit sparris och kort därefter av den gröna sorten ha börjat. Blekning av
köksväxter genom ombindning, jordtäckning eller inplantering i källare fick
också mot periodens slut stor användning.

Jämte de redan tidigare odlade omtalas en stor mängd nya arter eller
sorter, såsom svartrot och blomkål (införda på 1500-talet från Italien),
trädgårdsbönor, tomater, åtskilliga sorter av melon, socker- och märgärter,
kålrabi, svensk kålrot <i>(rutabaga,</i> efter frö, sänt av överdirektör
<sp>Edelcrantz</sp>), broccoli, romersk sallad<footnote>Bibliothèquc des propriétaires Y, VI.</footnote> m. fl.

En yrkesmässig fröhandel omtalas under senare delen av 1700-talet
vara börjad av firman <sp>Andrieux</sp>, i vilken senare ingick <sp>Philippe
Victoire Levêque Vilmorin</sp> (1746—1804), bemärkt botanist och
mycket anlitad av regeringen som sakkunnig i frågor rörande växtodling.
Denna firma, <sp>Vilmorin-Andrieux</sp>, har allt sedan intagit en
ledande ställning ej blott som fröhandlare utan även genom införande av
utländska växter i odling och från 1800-talets början som växtförädlare.

<i>Undervisning i trädgårdsodling</i> började under revolutionstiden meddelas
i flera statens trädgårdar, såsom vid Jardin des plantés och i
Luxemburgträdgården i Paris, vid Malmaison och Trianon.

Mot <i>insektskador</i> å odlade växter hade redan år 1732 ett
parlamentsbeslut ålagt varje odlare att förstöra insektlarver i sina odlingar. Detta
påbud förnyades år 1796, så att dylik larv-förstöring <i>(échenillage)</i> blev
obligatorisk och skulle utföras på viss dag, som blev densamma för hela
riket trots olikheterna i klimat.

HUSDJURSSKÖTSEL. Endast i en del lågt liggande trakter kring de
större floderna och i Normandie funnos goda ängsmarker i någon större
omfattning. Eljes voro i allmänhet slåtterängar sällsynta och hötillgangen
till vinterfoder ringa. Då samtidigt betesmarker vanligen funnos i
överflöd, var det vanliga förhållandet, att kreatursantalet vid betestidens
slut måste starkt minskas genom nedslaktning, men dock oftast flera
kreatur övervintrades, än som kunde få tillräcklig föda. I de trakter,
huvudsakligen Flandern, där rotfruktsodlingen vann större omfattning,
ökades väl tillgången på vinterfoder härigenom, men då de då odlade
rotfrukterna ej höllo sig längre än under förvintern, var även här möjligheten
att väl framföda djuren över vintern föga ökad. Ej heller där rödklöver
och lucern odlades, skedde detta i så stor omfattning, att förhållandena voro
avsevärt bättre. Detta blev däremot förhållandet i sydvästra Frankrike,
då man där börjat odla majs, som gav en betydligt ökad tillgång på både
strå- och kärnfoder, synnerligen som även odlingen av andra
grönfoderslag här tilltog, och även bevattningsängar och lucernvallar här lämnade
stora  foderskördar. Det var därför, såsom  ock <sp>A. Young</sp> framhåller,
blott i Normandie och  de sydvästra provinserna som en tillfredsställande
utfodring förekom och kreatursskötseln nått en något högre ståndpunkt.

Den fria betesgången motverkade också avelns förbättring, vartill även
bidrog, att med prästernas rätt till tionde var förbunden skyldighet att
hålla de behövliga tjurarna och baggarna. Denna pålaga sökte naturligtvis
förpaktarna av tionden att komma från så billigt som möjligt, och till följd
därav voro handjuren av dessa kreatursslag i regel av sämsta beskaffenhet.
Mot periodens slut ägnades dock från regeringens sida mycken omsorg åt
häst- och fåraveln.

<i>Hästaveln</i> var under den nyare tidens början föga beaktad. I <sp>De
Serres</sp>' Théatre d'agriculture omtalas icke några särskilda raser.
Emellertid föranledde behovet av rytterihästar, vilket hittills till stor del fyllts
från grannländerna och Turkiet, <sp>Colbert</sp> att vidtaga åtgärder för avelns
förbättring, och då erfarenheten visat överlägsenheten av häststammen i
de sydvästra provinserna, vilken ansågs vara av arabisk härkomst, över de
tunga nordfranska hästarna, anlades ett statsstuteri på Rieutort i Gascogne.
vid vilket företrädesvis avelsdjur av orientaliskt blod uppställdes.
<sp>Colberts</sp> efterträdare <sp>Le Peletier</sp> fullföljde samma plan genom
inrättande av stuterier av samma ras på flera kronogods och sedan med
utsta-tionering av hingstar hos enskilda. Sedan en stuteristyrelse tillsatts år 1703,
sammandrogos statens hingstar till ett centralstuteri å <sp>Le Pin</sp> i Normandie.
Erfarenheten, att användningen av orientaliska hingstar ej förmådde att
tränga tillbaka den lymfatiska konstitutionen, som ökats genom användning
vid aveln av danska och mecklenburgska låglandshingstar, i föreningen med
förkärleken för allt engelskt föranledde fursten av <sp>Lamballe</sp> att år 1760
övergå till användning av engelska full- och halvblodshästar, och härigenom
skapades den sedan alltjämt högt ansedda <i>anglonormandiska</i> rasen. För den
sydfranska häststammens förbättring anlades stuterier å Pompadour i
Limousin, Bigorre i Pyrenéerna och Rozières, vid vilka företrädesvis
orientaliska hingstar användes, och tillika utstationerades sådana hos enskilda.

Under revolutionstiden gick stuteriväsendet starkt tillbaka men
utvecklades åter av <sp>Napoleon</sp> till en ofantlig omfattning. Är 1805 inrättades
4 stuterier och 15 hingstdepoter, vilkas antal följande år fördubblades.
Avelshingstar infördes från alla håll, varifrån de kunde erhållas, såväl
orientaliska som engelska och kallblodiga tyska, och år 1811 hade franska
staten över 1,000 avelshingstar.

Även åt lanthästaveln ägnades omsorg. Genom stuteriordningar år 1717
och 1718 hade införts hingstbesiktning och förbud mot att använda icke
godkända hingstar för betäckning av andras ston. Dessa bestämmelser
upphävdes år 1790, men år 1806 återinfördes hingstbesiktning och något
senare premiering av därvid godkända hingstar i 3 klasser, varjämte
infördes kapplöpningar och inrättades 11 hästskötareskolor.

<i>Åsne-</i> och <i>mulavel</i> i södra Frankrike stod under förra delen av den
nyare tiden avgjort efter densamma i Spanien (sid. 235) men genom införsel
av ett antal förnämliga åsnehingstar fr.ån detta land grundlades den högt
stående åsne- och mulaveln, som alltsedan bibehållit sig i södra Frankrike.


<i>Nötboskapen</i> hade i Frankrike sin huvudsakliga betydelse som dragare.
För mjölkproduktion höllos kor huvudsakligen i Normandiet och Flandern,
där enligt <sp>A. Young</sp> en avkastning av 8 skålpund smör i veckan,
motsvarande kanske 12—14 kg. mjölk om dagen, förekom. Eljes uppskattades
smöravkastningen till 140—200 skålpund om året, d. v. s. mindre än hälften<footnote>Bibliothèque des propriétaires 1806, s. 224.</footnote>,
dock en jämförelsevis hög avkastning i jämförelse med det i andra länder
vanliga. Några åtgärder för avelns förbättring omtalas ej, utom att
omkring år 1800 ett antal avelsdjur av schweizisk och av angus-ras infördes
och dels uppställdes å Pompadour, dels utdelades till jordbrukare i Vendée.
Ett försök av <sp>Napoleon</sp> att inplantera bufflar från Italien i Vendées
sumptrakter visade ingen framgång.

<i>Fåravel</i> förekom i hela landet i stor omfattning, i de södra provinserna
med stora hjordar, som efter årstidernas växling drevos till olika högt
liggande betesmarker, men i de norra landsdelarna med ett fåtal djur
underhållna särskilt å de i regel små gårdarna. <sp>A. Young</sp> beskriver följande
olika raser: 1) Den spanska liknande de spanska merinos, men avgjort
underlägsna dessa, i sydvästra Frankrike; 2) Mirepoix i Languedoc,
mörkfläckiga med cirkelböjda horn; 3) Den finulliga italienska gentili-rasen (sid.
232) i landets sydligaste delar; 4) Berry-rasen, som liknade de engelska
down-raserna (sid. 331) men var mer småvuxen; 5) Bretagne-rasen, ett
småvuxet, svart hedfår; 6) Normandiska rasen, hornlös, med grov, vit ull, röd
färg å huvud och fötter; 7) Picardie-rasen, hornlös med hängande öron, grov,
medellång ull; 8) Flandriska rasen, hornlösa, vita marskfår med lång kamull.

Djuren uppföddes i allmänhet under ogynnsamma förhållanden: de båda
könen höllos ej skilda, varför redan årslammcn blevo dräktiga, utfodringen
var svag, och då djuren ej voro på bete, höllos de för rovdjurens skull
instängda i stall, vilka voro trånga och kvava, varav ullen tog skada.

Redan <sp>Colbert</sp> lät till rasens förbättring införa spanska och engelska
får och utdela dem liksom djur av den flandriska rasen till lantmän, som
lidit av krigets härjningar, men verkan härav var ringa, och hans försök
att framdriva en bättre avel genom att förbjuda användningen av den
dåliga franska ullen vid klädestillverkning verkade blott minskande på
intresset för fåraveln. <sp>Ludvig XVI</sp>:s generalkontrollör <sp>Bertin</sp>
fortsatte införseln av spanska och engelska får, och konungen inrättade år 1785
ett ståtligt schäferi på Rambouillet, som sedan blev stamhållet för den
ädlaste merinoaveln. Från denna tid blev frambringande av ull av finaste
kvalitet huvudriktningen inom fåraveln, vilket man sökte nå genom renavel
av merino och genomförd korsning av lantraserna med denna. Denna
korsning lämnade också lovande resultat vid försök, som utfördes under j
ledning av zoologen <sp>Louis Jean Marie Daubenton</sp>,
revolutionstidens vetenskapliga auktoritet på fåravelns område. Sedan Frankrike i
freden i Basel år 1795 betingat sig rätt att från Spanien införa 5,000
utvalda merinofår, infördes betydliga hjordar av denna ras. Då
schäferiväsendet år 1811 omorganiserades, ägde staten 60 schäferier med 150—250
får vid vardera, och i den nya organisationen ingick utstationering av baggar 
hos enskilda under betäckningstiden. Statsinspektion av fårhjordarna
infördes, vid vilken de bästa djuren uttogos för statens stamhjordar, ägare
av rena hjordar förbjödos att kastrera vid inspektionen godkända baggar,
varemot alla av blandad ras skulle kastreras. År 1813 inrättades en
ullmarknad i Paris.

<i>Getter</i> höllos litet varstädes och i synnerhet i bergstrakter tillsammans
med fåren.

<i>Mjölk</i> av nötboskap, får och getter användes mest till ostberedning.
Vanligen ystades de olika mjölkslagen blandade, men ren får- och get-mjölksost
stod i högre anseende. Mest berömd var osten från Auvergne och Brie.
Därjämte omtalas även Neufchatel-, Roquefort- och Gruyère-ost i den
utförliga redogörelse för mjölkhushållningen, som <sp>Parmentier</sp> och
<sp>Deyeux</sp> offentliggjorde. Jämte löpe berett av kalv-, killing- och
lammmagar användes som sådant även extrakt av blommor av en tistel <i>(Chardon
privé),</i> av kardbenediktfrö och av fikonträd.<footnote><sp>De Serres</sp>, s. 252.</footnote>

I Juratrakten och Savoyen funnos föreningsmejerier <i>(fruitières</i> och
<i>fromageries).</i> Vid dessa infördes värdering av mjölken efter fetthalten
bestämd genom den av <sp>Chevalier</sp> omkring år 1800 införda kremometern.

<i>Svinavel</i> förekom i största omfattning i de trakter, där ek-, bok- och
kastanjeskogar lämnade riklig tillgång till föda. För övrigt föddes svinen
mest med avfall från hushållet och kvarnarna. Svin av olika färger,
enfärgade och fläckiga omtalas. Gascogne var berömt för sin svingödning, vid
vilken slutgödningen skedde med varm majsmjölgröt. Bayonne-skinkor
såldes över snart sagt hela Europa.

<i>Fjäderfäavel</i> synes, att döma av den ringa uppmärksamhet, som ägnades
åt densamma i litteraturen, icke haft någon synnerlig ekonomisk betydelse.
Mest höllos höns, som efter beskrivningar av deras yttre synas ha tillhört
de s. k. medelhavsrasernas typ. Kläckning i ugn och gödning i bur omtalas.
Kalkoner i slutet av 1500-talet omtalas, liksom påfåglar, gäss, ankor, svanor
och duvor av <sp>De Serres</sp> i början av 1600-talet som vanliga vid
lantgårdarna. Duvskötseln ansågs som ett adligt privilegium och bedrevs i
södra Frankrike i sådan omfattning, att duvornas härjning på sädesfälten
framkallade bittra klagomål.

<i>Kaningården</i> räknas av <sp>De Serres</sp> till de viktigare delarna av
hushållningen. Kaninerna borde gå fritt ute bland buskar, emedan köttet då
blev finare, än då djuren höllos instängda.

VETERINÄRLÄKEKONSTEN har tidigare och grundligare utvecklats i
Frankrike än i Europas övriga länder. I det av <sp>Jean Ruel</sp> på uppdrag
av konung <sp>Frans I</sp> år 1530 utgivna arbetet Materia medicinae
(sedermera även i fransk översättning) liksom i den utförliga avdelning av <sp>De
Serres</sp>' Théatre d'agriculture, som ägnades åt djurens sjukdomar, voro
de gamla latinska författarnas, främst <sp>Vegetius</sp>' (sid. 76) lärdomar med
allt deras skrock förhärskande, och först från början av 1700-talet kan en
mer vetenskaplig riktning i veterinärkunskapen dateras. Frankrike blev då
liksom (ivriga  europeiska  länder utsatt för upprepade utbrott av svårartade
kreatursfarsoter, men tack vare de sätt, på vilka de bekämpades, blevo de
här mindre förödande än i många andra länder. Då boskapspest utbröt år
1714 påbjöds, att alla störtade djur skulle nedgrävas utan att flås, och att
alla nötkreatur, som infördes till landet utan intyg, att de kommo från frisk
ort, eller som visade sjukdomstecken, skulle slaktas och nedgrävas hela.
Djurägare ålades att anmäla inträffande sjukdomsfall, och djur, som vid
undersökning visade sig vara angripna av smittosam sjukdom, skulle dödas
och nedgrävas. Då farsot sedan åter utbröt, genomfördes liknande åtgärder
med avgjord framgång. <sp>Jenners</sp> upptäckt av kokopp-vaccinens skyddande
verkan mot smittkoppor föranledde regeringen att låta anställa i stort
anlagda och ofta med framgång krönta försök med ympning mot fårkoppor.

Även beträffande vetenskaplig veterinärundervisning var Frankrike
föregångslandet. År 1762 inrättade <sp>Claude Bourgelat</sp> en enskild
veterinärskola i förening med den ridskola, som han höll i Lyon, och denna
skola övertogs av staten år 1764. Hit samlades lärjungar, även från
utlandet, och bland dem de båda män, som grundade de första
veterinärinrättningarna i Danmark och Sverige. År 1765 inrättades ännu en statens
veterinärskola vid Alfort invid Paris, och dessutom meddelades enskild
undervisning vid den veterinäranstalt, som hölls av <sp>Philippe Etienne
Lafosse</sp>, vilken jämte <sp>Bourgelat</sp> räknas som den moderna
veterinärvetenskapens föregångsmän, särskilt genom utgivande av Cours
hippiatrique (1772), den första handboken i ämnet av vetenskaplig art.
<sp>Bourgelat</sp> blev föreståndare för skolan i Paris och tillika inspektor för
veterinärundervisningen och för stuterierna. Skolorna i Alfort och Lyon åtnjöto
stort anseende, men förde under revolutionens första tid en tynande
tillvaro, tills de år 1795 omorganiserades (sid. 244).

SILKESODLINGEN, vilken vunnit fotfäste i södra Frankrike, fick under
<sp>Henrik IV</sp>:s regering en stark uppblomstring. En av <sp>De Serres</sp> på
uppdrag av konungen utarbetad handledning i mullbärsträdets odling och
silkesmaskars uppfödning spreds över hela riket, silkesodlingsanstalter
<i>(magnanerier)</i> med tillhörande mullbärsplanteringar inrättades år 1602 i
Tuileriträdgården i Paris och på 2 andra platser i riket, och samtidigt påbjöds
inrättandet av en mullbärsplantskola i varje provins samt slutligen år 1605
anläggandet av en sådan på 50,000 träd i varje stift. Odlingen gick också
hastigt framåt, men sedan år 1687 förordnats, att allt inom södra Frankrike
alstrat silke skulle avyttras till Lyon, i syfte att där skapa en skattekraftig
industri, följde åter tillbakagång.

BISKÖTSELN omfattades att döma av de utförliga redogörelserna för
densamma alltjämt med stort intresse. <sp>De Serres</sp>' avhandling av ämnet
överensstämmer ännu nära med de gamla latinska författarnas, men under
det 18:e århundradet medförde den ökade kunskapen om bisamhällets liv
betydliga framsteg, främst den blinde schweizaren <sp>François Huber</sp>'s
iakttagelser. Under revolutions- och kejsartiden var <sp>Lombard</sp> den mest
framträdande författaren på detta område.

Redan tidigare hade man börjat att genom insättande av spjälor giva
ledning åt kakbygget samt att skatta honung utan att döda bien, genom att 
ovan kupan tillsätta översatser. Som ett stort framsteg ansågs <sp>Huber</sp>'s
bladkupa <i>(ruche à feuilles),</i> vilken bestod av ett antal träramar, sammanhållna
mellan två gavlar med glasrutor till en fyrkantig låda, så att ramar kunde
tagas i sär för undersökning och skattning. Jämte bladkupan kommo även
andra kupkonstruktioner i bruk, vilka alla tilläto undersökning av samhället
samt skattning genom borttagande av delar av kakbygget.

Liksom i Italien och i Tyskland brukades att kringföra bisamhällena till
bete på ljunghedar och andra på honungsväxter rika platser.

SKOGSHUSHÅLLNING. De stora skogar, som en gång täckt landet, hade
redan vid den nyare tidens början till stor del försvunnit genom uppodling
och skövling, som förvandlat stora områden till öde hed. För att hejda
förödelsen utfärdades år 1597 en skogsordning, genom vilken kyrkans och
kommunernas nyttjanderätt till deras skogar inskränktes, och genom <sp>Colberts</sp>
ordonnance av år 1669 infördes sträng statsuppsikt även över de enskildes
skogar och över försäljningen av skogsprodukter, av vilka en del av
försäljningssumman tillföll staten. I allmänna skogar påbjöds kalhuggning med
fröträdställning. Detta förmynderskap jämte skyldigheten att leverera virke till
statens skeppsbyggnader, bergverk och saliner bidrog blott att minska
intresset för en bättre hushållning. Förödelsen hade nått en sådan omfattning,
att <sp>Réaumur</sp> år 1721 betecknade den som en nationalolycka. De ännu
förefintliga skogarna utgjorde dock enligt <sp>Arthur Youngs</sp>
uppskattning år 1791 20 miljoner arpens mot 70 miljoner åker. De utgjordes
övervägande av lövträd, av vilka ek, bok och kastanje voro de värdefullaste.
Barrträd funnos dels i de östra bergstrakterna, dels i sydvästra Frankrike,
där kusttall <i>(Pinus maritima)</i> traktvis växte på hedarna. Då franska
revolutionen undanröjt både de skogägarna ålagda skyldigheterna och allt
ekonomiskt förmynderskap, samt statens, kyrkans och emigranternas skogar
bortslumpades och gemensamhetsskogarna delades, vidtog en hejdlös skövling
utan tanke på återväxtens tryggande. För att hejda förödelsen utfärdades år
1803 en lag, som för 25 år förbjöd uppodling av skogsmark utan regeringens
medgivande. Tillika uppmuntrades skogsodling bl. a. genom anläggande av
talrika plantskolor, och förordades ej blott inhemska trädslag, företrädesvis
lärkträd och tall, utan även åtskilliga utländska såsom amerikanska ek- och
lönnarter, cypress från Louisiana, ceder, Weymouth-tall, Canadapoppel,
kanadensisk björk, falsk Acacia m. fl.

Där regelbunden hushållning ägde rum i lövskog, tillämpades i regel
lågskogsbruk med 12—20 års omdrevstid, så att avkastningen utgjordes av
stubbskott av intill denna ålder. En värdefullare avkastning lämnade
korkeken, vilken skördades vart 7:e—8:e år. Kusttallen lämnade en inkomst
genom skörd av kåda, som vanns genom trädens katning från deras 15:e till
20:e år.

Till skogsskötseln kan på visst sätt räknas pilodlingarna för vinnande av
stödkäppar för vinrankor. Dessa skördades vart tredje år och gåvo kanske
större vinst än någon egentlig skogsskötsel.

JAKTEN tillkom uteslutande de adliga godsägarna, det kanske mest
förhatliga av de feodala servituten. Jordbrukaren var icke blott förbjuden att
döda de vilda djuren för att skydda sina grödor utan även att inhägna sina
fält, ja i vissa trakter t. o. m. att skörda eller ens beträda sina fält under
åkerhönsens ruvningstid. Ännu så sent som genom en förordning år 1785
förbehölls jakten å storvilt (hjortdjur, vildsvin, varg, räv) överhovjägmästaren 
<i>(grand louvetier)</i> och hans underlydande, vilka dock skulle anordna
jakt, när ortsmyndigheterna fordrade det.

Upphävandet av jaktprivilegierna och medgivandet åt varje jordägare av
fri jakträtt på sina ägor, samtidigt med den omfattande styckningen och
försäljningen av domäner, medförde en ohejdad jakt och djurfångst, som starkt
minskade tillgången på jaktbart vilt, med undantag av varg, vildsvin och räv,
vilkas antal däremot ökades, sedan klappjakterna upphört. Genom förordningar 
1810 och 1812 infördes strängare ordning beträffande jakten bl. a. genom
införandet av jaktkort som villkor för rätt att jaga.

FISKODLING i dammar omtalas redan av <sp>De Serres</sp> som en givande
inkomstkälla, vilken borde finnas vid varje egendom. Den förekom allmännare 
blott i vissa trakter, såsom i slättlandet kring Loire samt i vinkeln
mellan Rhöne och Saone. Det förekom även att tidvis torrlägga dammarna och
använda dem för sädesodling. Dammarna besattes dels med ungfisk, fångad
i floder och sjöar, dels genom lekfisks yngling. Dammarna utfiskades
vanligen i mån av behov, men även förekom att urtappa dammar och överföra
den icke ännu matnyttiga fisken till tillväxtdammar. I klart vatten odlades
mest forell, sarv, barbfisk och grönling <i>(loche)</i>, i grumligt ål och barbfisk.
Till fiskföda gavs köksavfall, småfisk ur yngeldammar m. m.
</chapter>

<chapter name="Tyskland. Österrike-Ungern">
<h1>TYSKLAND. ÖSTERRIKE-UNGERN.</h1>

<table>
<td c><i>Litteratur.</i>
<td><sp>Balcke, Th.</sp> Bilder aus der Geschichte der deutschen Landwirthschaft. Berlin 1876.
<td><sp>v. d. Goltz, Th.</sp> Geschichte der deutschen Landwirtschaft. Stuttgart und Berlin 1902.
<td><sp>Grünberg, K.</sp> Studien zur oesterreichischen Agrargeschichte. Leipzig 1901.
<td><sp>Kún, Emil</sp>. Sozialhistorische Beiträge zur Landarbeiterfrage in Ungarn. Jena 1903.
<td><sp>Langethal, Edw.</sp> Geschichte der teutschen Landwirthschaft. Jena 1847—1856.
<td><sp>Schwappach, Adam</sp>. Handbuch der Först- und Jagdgeschichte Deutschlands. Berlin 1886.
<td><sp>Tcherkinsky, M.</sp> Les Landschaften et leurs operations de crédit hypothécaire  en Allemagne (1770—1920). Rome 1922. Institut intern. d'agriculture.
</table>

<b>D</b>et under medeltiden till anarki urartade länsväsendet hade i Tyskland
lett till rikets splittring i en mängd småstater och tillika till ett hårt
förtryck av lantbefolkningens stora massa under furstarnas, kyrkans och
adelns välde. Strävanden att bryta de tryckande banden hade dock börjat
framträda särskilt i de sydvästra landsdelarna, där bönderna hade nära 



liggande lägenhet att jämföra sin ställning med den frihet, som deras schweiziska
ståndsbröder tillkämpat sig. De sammanslöto sig i förbund sådana som <i>Der
Bundschuh, Der arme Conrad</i> och <i>Der windische Bauernbund.</i> Dessa
igångsatte resningar, varvid de under åberopande av de kyrkliga reformatorernas
fordran på andlig frihet även krävde befrielse från världsligt förtryck.
Således utfärdade de schwabiska bönderna år 1525 i samband med den sista,
mest omfattande och mest elakartade av dessa upprorsrörelser, vilken året
förut börjat och sträckte sig ända upp i Thüringen och Sachsen, ett upprop,
vari de i 12 artiklar fordrade ej blott kyrklig frihet och rättvis rättskipning,
utan även livegenskapens upphörande, rätt till jakt, fiske och skogsfång,
begränsning av tjänsteplikt och andra bördor till vad fäderna utgjort, samt att
tionden skulle tillfalla blott de präster, som klart predikade Guds ord men i
övrigt användas för kommunens behov. De förklarade sig dock villiga att
avstå från dessa fordringar, i den mån de visades strida mot Guds ord.

Denna resning nedslogs liksom de föregående snart, och för de våldsdåd
med mord och brand, vartill bönderna gjort sig skyldiga, utkrävdes en hård
vedergällning. De dödades i tusental, och oerhörda böter utkrävdes.

Förtrycket ökades, hoveritjänsten utsträcktes och livegenskapen
återupplivades, allt med syfte att dämpa böndernas dåraktiga revolutionära sinne.
Det blev en allmänt gällande grundsats även i de landsdelar, som ej deltagit
i upproret, att bönderna ej fingo lämna godset utan jordherrens tillstånd och
ställande av godkänd borgen, att de ej fingo ingå giftermål utan jordherrens
godkännande, samt att deras barn voro skyldiga att bliva dennes tjänare mot
av överheten fastställd lön och ej bliva yrkesmän utan hans medgivande.
Bönderna kallades numera ej blott »bundna vid torvan» <i>(glebœ adscripti)</i>
utan livegne <i>(proprii homines).</i><footnote><sp>v. d. Goltz</sp> I, s. 215; <sp>Langethal</sp> IV, s. 43.</footnote>

I Ungern blev böndernas livegenskap under de adliga godsherrarna
lagligt fastställd vid den nyare tidens början, och den förvirring, som fortgick i
dessa länder ända till deras förening med det habsburgska väldet 1711, under
upprepade krig med turkarna, strider mellan tronpretendenter och mellan
olika partier av adeln, mellan hög- och lågadel samt mellan olika religiösa
bekännelser, gjorde landets politiska och ekonomiska ruin allt djupare och
böndernas förtryck allt svårare.

I Tyskland och Österrike medförde väl furstarnas ökade makt större
rättssäkerhet, som gynnade de fredliga näringarna, men då riddare och adel
härigenom tvungos att söka sin utkomst, ej som förr genom plundring och
rov utan från sina jordagods, gick detta i viss mån ut över bönderna. För
att öka den inkomstbringande spannmålsodlingen förstorades huvudgårdarna
genom indragning av bondgårdar, varigenom arbetsbördan ökades och
fördelades på färre godsbönder (s. 146). Därtill kom, att då det ej ännu ansågs
ståndsmässigt för adeln att själv sköta sitt jordbruk, det blev vanligt att
utlämna go.dsets förvaltning åt en Maier mot viss del av avkastningen eller
att helt bortförpakta det med tillhörande rättigheter till arbete och varor från
underlydande bönder.


Även furstarnas behov av ökade inkomster för landets förvaltning,
hovhållningen och underhållet av de legotrupper, varmed krigen fördes, ledde
till krondomänernas utsugning på samma sätt som adelsgodsens. De
furstliga domänerna upplätos ofta åt ämbetsmän, vilka i sin ordning
utlämnade dem i mindre delar till underarrendatorer, vilket icke var ägnat att
medföra en skonsammare behandling av jordegendomen. Det blev också
vanligt, att landsherrarna överläto domsrätt, skatteindrivning och kyrklig
patronatsrätt till godsägarna inom deras gods område.

Även städernas förkovran och den lockelse till inflyttning, som där
rådande frihet utövade på bönderna, ledde till inskränkning i dessas frihet även
i de landsdelar, där de ännu voro fullt fria. Sålunda utfärdades i senare delen
av 1500-talet först i Mecklenburg, Brandenburg samt senare Schleswig och
Holstein förbud för bönder att övergiva sina gårdar, och bestämmelserna i
detta avseende skärptes till fullständig livegenskap.

Emellertid saknades ej ansatser till förbättring av jordbruket och i
böndernas ställning. I de stater, där reformationen genomfördes, indrogos
kyrkans och klostrens gods, och då dessa styckades och såldes, skapades ofta
från feodala bördor fria jordegendomar. Enskilda landsherrar vidtogo också
reformer för jordbrukets förbättring i sina stater. Främst bland sådana
nämnes kurfursten av Sachsen <sp>August I</sp>, för sin omvårdnad om sitt land
kallad »fader August» liksom hans gemål »moder Anna». Hans
<i>»Landesordnung»,</i> vari domänförvaltningen fastställdes, blev ett mönster för andra
stater, och genom kammargodsens förvaltning och utgivna skrifter blev han
en lärare för sitt folk i jordbrukets skötsel och godsförvaltningen. Genom
torrläggning av sankmarker och styckning av domäner bildade han nya
gårdar, som utlämnades på ärftligt arrende. Han minskade godsböndernas
arbetsplikt och gästningsbörda, förbättrade folkundervisningen, väghållningen
och skogsvården samt bragte genom alla dessa åtgärder sitt land i ett
blomstrande skick. Betecknande för tiden var, att han för att gynna det större
jordbruket fastställde maximiarbetslöner. (<sp>Langethal</sp>.)

Ett frångående av de feodala grundsatserna framträdde mot slutet av
1500-talet däruti, att många adelsgods såldes eller utarrenderades åt
förmögna oadliga personer, vilka genom egen förvaltning och med större energi
och materiella tillgångar än de adliga godsherrarna gjorde sitt sålunda
placerade kapital fruktbringande. Det blev också allt vanligare att
jordupplåtelserna gjordes i form av arrende mot bestämd avgift för viss tid, varigenom
brukarna fingo större säkerhet och upplåtelsevillkoren tid efter annan kunde
avpassas efter konjunkturerna. Även började bytvånget att lättas, i det att
trädesskiftet användes till odling av baljväxter. Odling av tobak och
oljeväxter ökades i städernas närhet, en ökad linodling framkallades av den
uppblomstrande vävnadsindustrien o. s. v.

Kom så det trettioåriga kriget med all dess förödelse av land och folk.
Gårdar och fält lågo mångenstädes öde, mycken förut odlad jord fick
skogväxa, och skötseln av den jord, som behölls i odling, blev försummad till
följd av brist på folk och kreatur, vilka bortryckts av kriget och detsamma
åtföljande farsoter. Då sädesskördarna på den jord, som ännu var i bruk,

nedgingo till följd av brist på gödsel, sökte man hålla den uppe genom att
beså även trädesjorden, varigenom vanhävden ytterligare ökades. Då
foderbehovet minskats genom kreatursantalets starka nedgång, fingo ängar och
betesmarker förvildas och upphörde den odling av foderväxter, lupiner,
lucern, klöver och spärgel, som börjat taga fart under 1500-talet.

Jordbrukets förfall, folkbristen och fattigdomen föranledde emellertid en
förändring i jordbesittningsförhållandena, som inledde en reformperiod i
det tyska jordbruket. En stor del av de förödda och övergivna bondgårdarna
uppbyggdes ej åter, utan deras välbelägna jord förenades med godsens fält,
och de avlägsnare fingo igenväxa till betesmarker. På detta sätt uppkommo
storjordbruk, vilkas brukning icke hindrades av bytvång och böndernas sega
vidhållande av fäderneärvda bruk utan kunde följa mer ekonomiska
grundsatser med lämpligt förhållande mellan åkerareal och kreatursantal samt
bättre gödsling och bearbetning av jorden.

Denna förändring genomfördes utan synnerlig hänsyn till böndernas
gamla rättigheter, och ledde särskilt i Preussens slaviska landsdelar till deras
ytterligare förslavande. De slaviska bönderna, Lassen, bundos än strängare
vid jorden, så att ej heller deras barn fingo lämna godset utan godsherrens
medgivande. Genom <i>»Landesordnungen»</i> förklarades de skyldiga att göra
den arbetstjänst, som deras »överhet» bestämde för gården. Dock bestreds
ej böndernas ärftliga besittningsrätt till deras jord, och godsherren ägde ej
rätt att indraga en bondgård annat än om han ej hade annan sätesgård utan
ville göra bondgården till sådan, och denna skulle då lösas efter värdering.<footnote><sp>Balcke</sp> II, s. 104.</footnote>

INVANDRING OCH KOLONISATION. Regeringarna sökte också att
återställa näringslivet i de under kriget förhärjade landsdelarna genom att gynna
invandring från grannländerna. Särskilt tillförde förföljelsen i Frankrike av
protestanter efter det nantesiska ediktets upphävande (år 1685) Tyskland
ett stort tillskott av driftiga och kunniga lantbrukare och trädgårdsodlare,
men även från Holland skedde en betydlig invandring till det nordtyska
höglandet. I Preussen lät »Den store kurfursten» <sp>Friedrich Wilhelm</sp>
(1640—1688) besätta ödehemman och på domängodsen anlagda nya gårdar
med nybyggare, vartill han även lät uppsöka framåtsträvande unga män i
olika delar av landet, och lämnade dem understöd genom uppsättning av
kreatur, vissa års skattefrihet m. fl. förmåner.

Senare igångsatte konung <sp>Friedrich Wilhelm I</sp> en planmässig
kolonisation av det genom böldpesten åren 1708—1711 härjade Ostpreussen
genom flyktingar från Frankrike samt utvandrare från Nederländerna, de
katolska länderna i sydvästra Tyskland och littauiska bönder. Inom få år
skapades här sålunda 12 städer, 332 byar och 49 nya krondomäner. Såväl
den nämnde konungen som hans son, <sp>Fredrik den store</sp> (1740—1786)
läto också utföra stora torrläggnings- och odlingsföretag i sumptrakterna
kring Havel, Oder och Wartha, och besatte dessa för odlingen nyvunna
områden med kolonister. Bland dessa blevo holländarna läromästare i sitt lands
kreaturs- och mjölkhushållning, för vars spridning anlades en särskild 
mönstergård samt en läroanstalt för bonddöttrar, vilka sedan anställdes som
undervisare i övriga delar av riket. Hela det antal nybyggare, som <sp>Fredrik
den store</sp> skall hava utplanterat, beräknas till omkring 300,000. Vid
kolonisationen av dessa marker liksom i Ostpreussen och det till riket år
1772 förvärvade Westpreussen anlades gårdarna av växlande storlek, för att
en social blandning skulle uppstå, och de fingo sina ägor i ett sammanhang.
Ciårdarna utlämnades som ärftliga arrendegårdar. Bevattningsängar anlades
och stora skogsodlingar utfördes på sandhedarna.

Även i andra delar av Tyskland utfördes liknande kolonisationsföretag.
Så i Mecklenburg, där från 1753 bildades små ärftliga jordbruksgårdar
<i>(Bündnerstellen)</i> och efter 1800 husmansgårdar <i>(Häuslerstellen).</i> Så även
i den österrikiska monarkien, dit kolonister från Flandern inkallades.
I Ungern fortgick alltjämt upplåtelse av jord å storgodsens område
åt inkallade eller självvilligt tillströmmande kolonister från Tyskland
och omgivande slaviska landsdelar, varigenom spridda samhällen av
främmande nationalitet uppkommo bland den magyariska befolkningen. Dessa
kolonier voro dels bondesamhällen med större självständighet, än de vanliga
godsbönderna åtnjöto, dels arbetarebyar, vars medlemmar fingo
husmanslägenheter mot skyldighet att utgöra legodagsverken åt jordägaren.

BÖNDERNAS FRIGÖRELSE och bondejordbrukets höjande blev en
grundläggande del i det reformarbete, som vidtog, sedan ordnade
förhållanden åter inträtt. Detta arbete blev i huvudsak ett verk av för sina lands
ekonomi men även för bondbefolkningens upplysning och frihet nitälskande
furstar. Det möttes väl av motstånd ej blott från jordherrarna, för vilka
böndernas frigörelse närmast tedde sig som förlust av billig arbetskraft, utan
även genom böndernas obenägenhet för förändringar och rädsla för skifte och
utflyttning ur byarna, men sedan regeringsmakten nu vuxit, så att den
närmade sig envälde, kunde detta motstånd brytas.

I spetsen för reformarbetet gingo de preussiska monarkerna, vartill de
hade särskild anledning däruti, att böndernas ställning i de ostelbiska
landen var sämre än i kanske någon annan del av Tyskland. Reformernas
genomförande underlättades också därav, att så stor del av jorden tillhörde
kronodomänerna.

Redan i en <i>Fleckan-, Dorf-</i> und <i>Ackerordnung</i> av år 1702 uttalades, att
de underhavande skulle befrias från livegenskap, men först sedan de
gottgjort godsherren för hans rättigheter i deras gårdar. Mer på verkligheten
tillämpliga voro de reformer, som påbjödos av konung <sp>Friedrich
Wilhelm I</sp> (1713—1740), vilken införde en ordnad folkundervisning,
utjämnade skattebördorna, i det att han pålade skattskyldighet å de förut
skattefria adelsgodsen, samt genom förordningar den 16 jan. 1718 och 24 mars
1723 förordnade, att domänbönderna skulle vara fria från livegenskap och
erhålla ärftlig besittningsrätt till sina gårdar. De skulle fortfarande vara
underlydande under kronogodsen men med bestämda skyldigheter, som skulle
begränsas till vad de i äldre tid varit. Hans försök att påverka de adliga
godsherrarna till liknande medgivanden blev väl utan synnerlig verkan, men
även dessas bönders ställning förbättrades genom förbud mot deras prygling
(1738) och mot indragning av bondgårdar utom på grund av svårare
förseelser och då mot full ersättning för gårdens värde enligt uppskattning.

<sp>Fredrik den store</sp> fortsatte reformerna. Han förordnade år 1777,
att alla under kronan lydande bondgårdar skulle vara bondens ärftliga be-

! sittning, genomdrev i provins efter provins livegenskapens upphävande och
förbjöd år 1740 i hela konungariket indragning av bondgårdar och
husmanslägenheter. Är 1764 skärptes detta påbud därhän, att alla sådana gårdar,
som indragits efter 1740, skulle inom ett år återupprättas och besättas med
innehavare, men ännu bibehölls böndernas skyldighet att stanna på godset
till husbondens tjänst genom att övertaga en gård till brukning eller på annat
sätt. De underhavandes arbets- och produktprestationer skulle enligt
förordning 1784 vara bestämda och införas i urbarier, som skulle upprättas
för alla gods och byar. Arbetsplikten borde nedsättas från det vanliga, 5—6
dagar i veckan, till 3—4.

Då fransmännen besatte de västra tyska landsdelarna, införde de den år
1789 av den franska nationalförsamlingen beslutade fulla bondefriheten, och
slutligen genomfördes den i övriga delar av den preussiska monarkien på
initiativ av den reformvänliga statsministern <sp>Heinrich Friedrich
Carl v. Stein</sp> genom ett edikt av den 9 okt. 1807, varigenom böndernas
<i>»Erbunterthänigkeit»</i> upphävdes och de fingo full likställighet med andra
stånd, men rätt förbehölls godsägarna att dela och som ärftligt arrende
upplåta all slags jord och även att indraga och sammanslå bondgårdar, om ej
åbons ärftliga innehav hindrade det. Det sålunda skapade förhållandet
mellan godsherrar och bönder bestämdes närmare genom flera senare
förklaringar, och genom ett edikt den 14 sept. 1811 fastställdes, att bonden skulle
hava oinskränkt äganderätt till sin jord och vara fri från alla
tjänsteskyldigheter till godsherren men skulle i ersättning till denne avstå <sup>1</sup>/<sub>3</sub> av sin jord,
om han hade ärftlig besittningsrätt och eljes hälften. En inskränkning häri
gjordes dock 1818 så till vida, att frigörelsen ej skulle gälla gårdar av så
ringa storlek, att de ej kunde bilda självständiga jordbruk, och ej utgårdar,
— en inskränkning som skedde för att ej godsen skulle blottställas för brist
på jordbruksarbetare.

I övriga delar av Tyskland, där de större jordbruken voro jämförelsevis
få, genomfördes böndernas frigörelse utan denna begränsning, med den
påföljd att mångenstädes småjordbruken blevo oproportionerligt talrika.
Reformerna genomfördes för övrigt olika fort i de särskilda staterna. I Bayern,
där böndernas förtryck var hårt, erhöllo först blott kronobönderna arvsrätt
till sina gårdar och lättnad i sina bördor och mot århundradets slut blev
vanligt, att godsherrarna självvilligt avlöste tjänsteplikten mot bestämd skatt,
men först 1808 upphävdes livegenskapen här fullständigt. Även i övriga
delar av södra och mellersta Tyskland var arbetsplikten i allmänhet
begränsad eller avlöst mot penningearrende före århundradets slut, men
livegenskapen upphävdes fullständigt i Wurtemberg först 1817 och i Kur-Hessen
så sent som 1830.

Inom det habsburgska väldet påbjödo <sp>Maria Theresia</sp> (1740—1780)
och <sp>Joseph II</sp> (1780—1790) reformer i samma riktning. Båda leddes
härvid av sin önskan att förbättra de lägre folkklassernas betryckta tillstånd
och att därigenom framkalla en höjning av landets näringar, särskilt av
jordbruket. Kejsar <sp>Joseph</sp> var dessutom en övertygad anhängare av den
fysiokratiska läran om jorden som den förnämsta rikedomskällan och om
gagnet av oinskränkt förvärvsrätt till densamma. Till en början förbjöds
herrgårdarnas utvidgning genom indragning av bondgårdar och böndernas
avhysning utan regeringens för varje särskilt fall lämnade medgivande.
Vidare stadgades, att bönderna skulle äga arvsrätt till sin jord, och att deras
skyldigheter och rättigheter gent emot godsherren skulle fastställas i
urbarier. Tjänsteplikten skulle bönderna äga att utbyta mot en fast grundränta
till sådant belopp, att den jämte kronskatten icke uppgick till 30 proc. av
egendomens bruttoavkastning, och tillika skulle bönderna äga rätt att
friköpa sina gårdar till eget. Uppkomsten av ett fritt bondestånd befordrades
genom en omfattande försäljning och upplåtelse som ärftliga arrendegårdar
av statsjord och jord som tillhört den år 1773 förbjudna jesuiterorden och
indragna kloster. Oadliga köpare av privilegierad jord dispenserades från
den gällande fordran på adelskap och inkolat (rätt att besitta frälsejord och
att på grund därav vara medlem av lantdagen) som villkor för äganderätt till
dylik jord, och i den allmänna borgerliga lagboken av år 1786 voro alla
inskränkningar av kristna medborgares rätt att förvärva jordegendom, av vad
slag den vara må, uteslutna. År 1787 förbjöds samling av flera bondgårdar
på samma ägares hand. Livegenskapen upphävdes formligen år 1781.

I Ungern voro jordegendomsförhållandena olika mot i rikets övriga
länder, varför ock reformlagstiftningen blev en annan. Landet var till största
delen uppdelat på storgods på ända till 200,000 joch (87,000 hektar), inom
vilka de vid jorden bundna bönderna hade brukningsrätt till sina inägor på
villkor, som, om än i huvudsak angivna i urbarier, voro i hög grad beroende
av jordherrens godtycke. De kolonier, som bildats av under tidernas lopp
invandrade, hade väl en friare ställning men voro även de beroende av
godsherren, därigenom att han var ägare till betesmarkerna. Sedan riksdagen
år 1764 nekat sin medverkan till ändring i de bestående
jordegendomsförhållandena, påbjöds år 1767 ett på kejsarinnans befallning utarbetat
landsurbarium för Ungern, 1769 för Siebenburgen och 1780 för Banatet. Genom
dessa fastställdes den lagliga storleken för ett hemman i varje komitat, dettas
rätt till bete och skogsfång, rätt att dela hemmanen intill åttondelar,
underställande av skriftliga överenskommelser om underhavandes skyldigheter till
landsmyndigheterna för fastställelse, inskränkning i godsägarens
rättsskipning samt bondens ärftliga besittningsrätt till sin jord. I bondens
bundenhet vid jorden gjordes den jämkning, att den, som var fri från skulder, ägde
rätt att flytta <sup>1</sup>/<sub>2</sub> år efter uppsägning.

Efter ett bondeuppror i de valachiska komitaten, där böndernas betryck
under godsherrarna var synnerligen svårt, utfärdade kejsar <sp>Joseph</sp> år 1785
en förordning om full frihet för bönderna såväl att lämna den jord de brukat
som i deras övriga förhållanden, utan att godsherrens äganderätt till
underhavandes jord rubbades. Därjämte verkade han här som i sina övriga länder
för friköpning av böndernas arbetsskyldighet och övriga naturaprestationer.

I Galizien och det år 1775 med Österrike införlivade Bukowina<footnote><sp>Grünberg</sp>, anf. arb.</footnote>, där
ytterst primitiva jordegendomsförhållanden rådde med bondemenigheterna som
gemensamma innehavare av jorden under godsägarna och årlig nyfördelning
av jorden, var den första åtgärden till böndernas frigörande att fastställa vad
som var bonde- och vad som var herrgårdsjord. Detta skedde genom
förordning år 1787, då jordinnehavet den 1 nov. 1786 fastställdes som norm
härför. Böndernas livegenskap upphävdes i Galizien 1782 och från 1783
successivt i Bukowina.

Då Banatet återerövrats från turkarna, under vilkas välde länsadeln
försvunnit, erhöllo bönderna här full äganderätt till sina jordegendomar, vilka
uppmättes och kartlades, så att Banater-urbariet blev ett fullständigt
katasterverk.

Även i övriga delar av riket lät kejsaren upprätta kataster över alla
jordegendomar och utfärdade därefter år 1789 en skatteförordning, enligt vilken
hela statsskatten jämnt fördelades på all egendom efter dennas
avkastningsvärde utan hänsyn till jordnatur eller ägarens stånd.

<img r>Fig. 58. Tegblandad by. Kretsen Göttingen.
Efter <sp>Meitzen</sp>.</img>
Jordreformerna i den österrikiska monarkien mötte ett segt motstånd ej
blott från de privilegierade klasserna utan även, som redan nämnts, från
bönderna. Efter kejsar <sp>Josephs</sp> död avstannade reformarbetet, ett
»stabilitets-tillstånd» blev rådande, och hans
efterträdare <sp>Leopold II</sp> såg sig
genom riksdagens beslut år 1790
tvungen att återkalla <sp>Josephs</sp>
agrarförordningar, dock så att
böndernas personliga frihet och
flyttningsrätt blev bestående.

ÄGOSKIFTE. Insikten om
ägosamfällighetens och ägoblandningens
skadlighet som hinder för jordbrukets
framsteg vann blott långsamt insteg i
Tyskland och Österrike. Visserligen
hade redan på 1500-talet man i Allgau
börjat att på överenskommelsens väg
sammanföra de särskilda gårdarnas
ägor till skilda enheter <i>(Einödung),</i> och
år 1791 ersattes den sålunda
uppkomna sedvanerätten genom bestämmelser
i landslagen. Eljes började denna
viktiga reform genomföras först av
<sp>Fredrik den store</sp>. Denne fäste
till en början huvudvikten vid
samäganderättens upphävande och de
gemensamma ägornas delning, varför skiftet i Preussen fick namn av Separation,
under det benämningarna i övriga tyska stater <i>(Zusammenlegung,
Konsolidation)</i> mera antydde de skilda ägornas sammanförande. Till en början  
befallde konungen skiftets genomförande endast å kronans domäner, men nöjde
sig i övrigt med att mana sina ämbetsmän att befordra ägodelningarna på
frivillig väg och att fastställa de allmänna grunderna för skiftesförfarandet.
Då emellertid hans strävanden mötte motstånd, fingo maningarna formen av
stränga befallningar. För skiftet inrättades år 1770 en överkommission, och
i en följande år utfärdad skiftesstadga för Schlesien påbjöds som »beständig
lag», att all ägogemenskap och ägoblandning, som hindrade åkerbruket och
det fria bruket av åker och äng, skulle alldeles upphöra. Varje delägare
i gemensamma ägor erhöll rätt att fordra skifte. I ett senare
reskript år 1774 till kammarrätten fastställdes skiftesförfarandets
enskildheter ytterligare.

Konungens mäktiga vilja hade visserligen till följd, att ett rätt stort antal
skiften verkställdes men under hans efterträdare bedrevs det lamt, och det
var först under följande århundrade, som saken åter upptogs med kraft.
Av övriga tyska stater var det egentligen blott i Hannover, Schleswig och
Holstein som skiften mer allmänt genomfördes och där på grund av
bondesamhällenas egna beslut och i samråd med godsherrarna.

KREDITVÄSEN. Åtskilliga omständigheter hade medfört ett stort behov
av kredit för de större jordägarna. Sådana voro utarmningen genom de
ständiga krigen, behovet av medel för att utlösa medarvingar vid de allt vanligare
arvskiftena efter jordägare, för uppsättning av vid arvdelning frånskiftade
egendomar och för de med böndernas, frigörelse följande kostnaderna samt
slutligen den fortgående övergången från naturahushållning, vid vilken
lantbruket var inriktad på fyllande av eget behov av förbrukningsvaror, till
penninghushållning med produktion av saluvaror, under det att de egna
behoven fyllas genom inköp. De härav framkallade svårigheterna voro synnerligen
tryckande i Schlesien, där godsägarna hårt betungats av det sjuåriga kriget.
För att upphjälpa den nyförvärvade provinsen lät <sp>Fredrik den store</sp>
utföra en undersökning av godsherrarnas skuldbelastning och möjligheten
att lätta den genom anskaffning av billiga stående lån. I kännedom om
konungens avsikter föreslog köpmannen <sp>Diedrich Ernst Bühring</sp>
en låneform, som förenade förpantningens säkerhet med börspapperens
lättrörlighet, genom att lånen skulle upptagas gemensamt mot skuldbrev, för
vilka samtliga låntagarnas jordegendom stod som säkerhet. Hans plan
gillades av konungen, vilken år 1769 fastställde i överensstämmelse därmed
avfattade grunder för hypoteksföreningar. Den 15 juli 1770 utfärdades
reglemente för <i>die Schlesiske Landschaft,</i> ett kreditförbund av adliga godsägare.
Delägarnas gods avkastningsvärde, beräknat såsom det tjugudubblade värdet
av godsets nettoavkastning, inregistrerades hos förbundet som grund för
delaktigheten. Ouppsägbara amorteringslån skulle beviljas delägarna mot
skuldebrev <i>(»lederne Briefe»</i> = pergamentsbrev) och utlämnades i form av
förbundets på innehavaren ställda obligationer, som han själv fick avyttra.
Obligationerna skulle gälla med panträtt i första hand i låntagarens gods men
med subsidiär säkerhet i alla hos förbundet belånade gods och dettas övriga
tillgångar. Förbundet ägde att kontrollera det belånade godsets skötsel och
att vid försummad annuitetsbetalning försälja det. Förbundets högsta styrelse
utgjordes av en av konungen utsedd president och 3 av ständerna valda
fullmäktige.

Inom få år inrättades dylika Landschaften även i Kurmark, Neumark,
Pommern, West- och Ostpreussen, i den sistnämnda provinsen med tillträde
även för adelsgods i oadliges ägo samt på 1800-talet i Schleswig, Holstein,
Mecklenburg och Posen. Dessa nya kreditinrättningar hade avgjord
framgång men fingo ringa efterföljd i de icke-preussiska staterna, där de få
kreditanstalter, som på 1700-talet inrättades för jordbruket, i regel blevo
statsanstalter. Däremot tjänade de som mönster för liknande anstalter i
Östersjöprovinserna, Danmark och Sverige.

ÖMSESIDIGT FÖRSÄKRINGSVÄSEN var ett område på vilket
<sp>Fredrik den store</sp> också var banbrytare. Redan långt tidigare hade små
lokala bondeföreningar <i>(Kuhgilden)</i> funnits i Schleswig och Holstein för
ömsesidig ersättning för förlust av kreatur. På grund av de stora förluster,
som boskapspesten förorsakat, grundade konungen år 1765 för Schlesien en
under provinsmyndigheterna ställd anstalt för obligatorisk ömsesidig
försäkring mot förluster genom denna sjukdom. Denna anstalt var i verksamhet
till år 1842, då en preussisk lag om försäkring trädde i kraft. Även i andra
tyska landsdelar inrättades sedan dylika föreningar. År 1797 grundades i
Neu-Brandenburg det första tyska hagelskadeförsäkringsbolaget.

De tyska furstarna och främst bland dem <sp>Fredrik den store</sp>
sträckte sina landsfarliga omsorger om lantbruket även till dettas
enskildheter, anordnade utställningar, uppmuntrade bildandet av ekonomiska
sällskap och utfärdade förordningar om åkerns och ängens skötsel,
handelsväxters odling och kreaturens skötsel, bi- och silkesodling. Härvid följde den
kunglige reformatorn det engelska jordbruket som mönster, införde det å
ett antal krongods efter dettas mönster och sände unga män till England att
där inövas i detsamma.

Den baierska kurfursten <sp>Maximilian III Joseph</sp>, enav de första
furstliga anhängarna av den fysiokratiska läran och varmt intresserad
av-lantbruket, tillsatte år 1762 en <i>Landes-Verbesserungs-Commission,</i> och
utfärdade brev om nyodlingar, skifte av allmänningar, styckning av gods,
vilken dock ej borde gå över <sup>1</sup>/<sub>8</sub> av godsets areal, fårskötsel, biodling m. m.

Även <sp>Maria Theresia</sp> i Österrike ägnade mycken omsorg åt
jordbrukets förbättring, ivrade för bildande av lantbrukssällskap, vilka borde
pröva och införa annorstädes gjorda förbättringar, för klöverodling,
plantering av fruktträd, fåravel, bi- och silkesodling.

Genom de åtgärder, som sålunda, i främsta rummet från upplysta
regenters sida, vidtogos till jordbrukets förbättring utplånades den förödelse, som
det sjuåriga kriget medfört särskilt i Schlesien och Sachsen, samt
verkningarna av de svåra missväxterna (1770 och 1772) och upprepade utbrott av
kreatursfarsoter. Den franska revolutionen och av densamma föranledda krig
medförde höga pris å spannmål, varav en betydande utförsel från Tyskland,
och härav framkallades en högkonjunktur med starkt stegrade egendomspris
samt som följd därav en vild spekulation i jordegendomar.

LANTBRUKETS TEORI. Även på jordbrukets teoretiska område blev 
senare delen av 1700-talet en jäsningsperiod. Allehanda utländska erfarenheter
och reformförslag, främst hämtade från England, samt praktiska och
teoretiska frågor beträffande jordbruket avhandlades i en allt rikare flödande
jordbrukslitteratur, och i de talrika ekonomiska sällskap, som bildades. Dessa
spredo genom sina skrifter kännedomen om de moderna reformerna och
verkade för deras genomförande, varigenom man ville övergå från slentrian
till rationell hushållning. Först under det nästa århundradet, sedan en lugnare
tid inträtt och naturvetenskapen börjat sprida klarare ljus över hithörande
ämnen, kunde detta mål i högre grad förverkligas.

Såsom en frukt av det livliga intresset för jordbruket började också,
såsom redan (s. 221) nämnts, <i>undervisning</i> i lantbruk att anordnas. Redan
år 1730 skall sådan hava införts vid skolorna i Sachsen-Weimar, men någon
efterföljd av detta försök finnes icke, såvitt för förf. är känt, omtalat.
Däremot infördes lantbruk i form av ekonomi eller kameralistik vid
universiteten, först i Halle och Frankfurt a. d. O. (1727), och sedan vid ett flertal
andra tyska högskolor. Även åtskilliga särskilda lantbruksskolor infördes, så
i Österrike omkring 1760, i Sachsen och Hannover 1771 m. fl.

<i>Lantbrukslitteratur.</i> De skrifter avhandlande lantbruk eller därmed
sammanhängande ämnen, som offentliggjordes i Tyskland under den nyare
tidens början, voro huvudsakligen ett antal »örteböcker» och andra
naturhistoriska skrifter. Därjämte hade <sp>Petrus Crescentius</sp>' berömda arbete
Liber ruralium commodorum (s. 110) samt <sp>Charles Étienne</sp>'s
Prædium rusticum (sid. 237) (övers. Sieben bucher vom Feldbau, 1580) stor
auktoritet. Främsta platsen i detta avseende intogs dock kanske av <sp>Conrad
Heresbach</sp>'s Rei rusticæ libri 4 (1570—1571) ett arbete, som grundade
sig dels på äldre författares skrifter dels på författarens erfarenhet vid det
högt stående jordbruket i hans hemland hertigdömet Berg.

Sextonhundratalets mest berömda tyska jordbruksbok var <sp>Johann
Coler</sp>'s Oeconomia (6 vol. 1593—1612), senare utgiven i flera upplagor
innehållande även hans år 1591 utgivna Colers Kalender. Detta blev en verklig
folkbok, vilken jämte åtskilligt skrock anses innehålla en trogen skildring av
jordbruket på hans tid i norra och östra Tyskland. Den har översatts till
flera språk, bl. a. till svenska. Detta arbete räknas liksom den tyska
upplagan av <sp>Etiennes</sp> Prædium rusticum och <sp>Heresbachs</sp> Res rustica
till den s. k. <i>husfaderlitteraturen,</i> vilken beteckning härrör därav att
lantbruket avhandlas som ett hushålls skötsel och på ett trohjärtat och
patri-arkaliskt sätt såsom av en husfader för sin familj. För kännedomen om
Österrikes jordbruk anses frih. <sp>von Hohberg</sp>'s Georgica curiosa oder
adliges Land- und Feldleben (1687) vara en god källa.

Den kameralistiska riktningen (sid. 221) är rikt företrädd av tyska
författare, bland vilka märkas främst <sp>Johann Heinrich Gottlob v.
Justi</sp> (»kameral-lärans fader»), vilken författade flera arbeten rörande
lantbruket sett från statsekonomiens synpunkt, samt <sp>Johann
Beckmann</sp> (lärjunge av Linné), i vars Grundsätze der teutschen
Landwirthschaft (1769) framhålles vikten av att lanthushållningen stöder sig på
naturvetenskapens rön.

Vid sidan om kameralisterna framträdde vid mitten av 1700-talet
<i>»experimentalekonomer»</i> eller <i>»empirister»,</i> vilka framhålla erfarenheten vid
lantbruket som ledning för detta. Bland dessa märkas: <sp>Johann Gottlieb
Eckhardt</sp>, författare av Vollständige Experimentaloeconomie (1754);
<sp>Johann Georg v. Leopold</sp>, vars Einleitung zu der Landwirthschaft
(1750) innehåller ekonomiska beräkningar; <sp>Christian Reichardt</sp>,
vilken i Land- und Gartenschatz (5 vol. 1753—55) lämnat en på erfarenhet
från det intensiva åker- och trädgårdsbruk, han bedrev vid Erfurt stödd
framställning.

<img>Bild 59. Åkerbruk omkring år 1700.</img>
Bland hithörande författare framstå som förfäktare av den engelska
lanthushållningen <sp>Johann Christian Bergen</sp> med hans Anleitung fur
die Landwirthe zur Verbesserung der Viehzucht, ett arbete som <sp>Thaer</sp>
utgav i en ny upplaga, samt <sp>Johann Christian Schubarth</sp>, mest
känd för sitt ivriga arbete för utbredandet av rödklöversodling, vilket
förskaffade honom adelskap med tillnamnet <sp>von dem Kleefelde</sp>. Han
åtnjöt stort inflytande hos för lantbruksreformer intresserade furstar, hos
vilka han verkade för böndernas frigörelse, ägoskifte och den engelska
lanthushållningens införande. Främst märkes dock som målsman för denna
riktning <sp>Albrecht Thaer</sp> (1752—1828), vilkens verksamhet dock till
stor del inföll under nästa tidsperiod. Han var först läkare i (lelle i
Hannover, där han samtidigt drev ett mindre jordbruk efter de engelska
grundsatserna med ledning av <sp>Bergens</sp> ovan nämnda bok. Han utgav också
själv år 1798—1801 Einleitung zur Kenntnis der englischen
Landwirthschaft, ett arbete, som tillvann honom stort anseende. På uppmaning av
den preussiske ministern <sp>v. Hardenberg</sp> överflyttade han till Preussen
och köpte år 1804 ett gods Möglin nära Berlin, på vilket han under den
följande tiden inrättade ett vida berömt rationellt intensivt lantbruk. Här
utvidgade han från 1806 den i Celle påbörjade undervisningen till en
läroanstalt, som blev mönstret för de under den följande tiden i Tyskland och
utlandet inrättade akademierna. Såväl genom sin lärareverksamhet som
genom sina skrifter, främst det berömda i flera upplagor utgivna och till
åtskilliga andra språk översatta Grundsätze der rationellen Landwirthschaft
(1810—12) blev han sin tids främste målsman för det rationella jordbruket.

*

Såsom av det redan anförda framgår, var det egentligen först under det
18:e århundradet, som några avsevärda framsteg inom det tyska jordbruket
framträdde, och dessa förekommo huvudsakligen vid de större gårdarna,
kungs- och adelsgårdar, och av dessa kanske främst de utarrenderade, under
det att bondejordbruket kvarstod på en ålderdomlig och enklare ståndpunkt.
De framsteg i jordbrukets enskildheter, som här nedan omtalas, förekommo
därför huvudsakligen vid de större gårdarna. Det var ock skillnad mellan
jordbruket i olika landsdelar; den intensivaste och mest framåtskridande
lanthushållningen bedrevs i det nedre Rhenlandet och i Timringen, och
framstegen voro i det hela större i norra än i södra Tyskland.

GODSFÖRVALTNINGEN blev visserligen alltmer föremål för ägarens
personliga intresse och omsorg men anförtroddes fortfarande i allmänhet åt
en a<i>dministrator</i> eller <i>amtmann,</i> vilken handhade hela ekonomien liksom
även polismyndigheten inom godset. För övrigt sköttes de olika grenarna
av huvudgårdens lanthushållning av efter dennas omfattning olika talrika
tjänstemän, såsom <i>Voigt</i> eller <i>Ackermann</i> för jordbruket, <i>Amtschreiber</i> för
uppbörden och räkenskaperna, <i>Gärtner</i> för trädgården, <i>Förster</i> eller
<i>Hegereuter</i> för skogshushållningen o. s. v. Ladugård, mjölkhushållning, svin och
fjäderfä sköttes vanligen jämte den inre hushållningen av amtmannens eller
fogdens hustru.

BYGGNADERNA förbättrades väl småningom såväl i avseende på
rymlighet som inredning, men de gamla för olika landsdelarna utmärkande
typerna för deras form och anordning bibehöllos i det stora hela. (Se sid. 153.)

ÅKERBRUK. Åkern brukades fortfarande i större delen av landet i det
gamla treskiftet oförändrat, och särskilt gällde detta den gamla byjorden,
där tegblandningen och rätten till gemensam betning av stubbåker och trade
tvang till en lika brukning. Den brist på foder, som den fortgående
uppodlingen av ängar medförde, kom emellertid odling av foder, framför allt
rödklöver, att framstå som den viktigaste reformen, vilken också
mångenstädes genomfördes under senare delen av 1700-talet, genom odling av
foderväxter på trädesskiftet. På detta sätt uppkom här och var ett förbättrat
treskiftesbruk eller, då även rotfrukter intogs i växtföljden, ett rent växelbruk.
Ett sådant, liknande det så ivrigt förordade engelska Norfolkomloppet skall
redan tidigt hava varit i bruk i Rhen- och Mosellandet<footnote><sp>v. d. Goltz</sp> II, s. 225.</footnote>, där det utvecklats
ur det här förr vanliga tvåskiftesbruket. (Sid. 130.)



I vissa landsdelar förekommo andra för dem egendomliga växtföljder.
Således fick mångenstädes den lätta jorden ligga i flerårigt trade, varefter
följde bovete och därefter havre.

I Böhmen och Schlesien förekom 4—5, i det fruktbara Hannadistriktet i
det förra landet t. o. m. 6 skiften utan trädning, med foderväxter
omväxlande med säd.

Här och var började man också att på den lättare jorden använda
mellangrödor, dels lupiner till gröngödsling före rågen, dels bovete, raps eller rovor
insådda i stubben efter sädesskörden.

I alptrakterna bibehöll sig alltjämt det gamla <i>Egartenwirthschaft</i> (sid.
130), vid vilket åkern efter 1—2 års säd fick återgå till gräsbörd.

På liknande sätt hade uppkommit det i Holstein vanliga <i>Schlag-</i> eller
<i>Koppelwirtschaft,</i> så kallat därav att jorden var delad i skiften (Schläge eller
Koppein) med följande ordning: 1) vallbrottshavre: 2) träde; 3) höstsäd;
4) vårsäd; 5  höst- eller vårsäd; 6—10) bete.<footnote><sp>Thaer</sp>. Grundsätze, § 329.</footnote>

Detta brukningssätt började på 1730-talet i Mecklenburg undantränga
treskiftesbruket, men här var det sädesåkern, som igenlades till vall och för
att giva sädesodlingen, som förblev huvudsaken, bättre villkor, trädades
vanligen vallbrottet <i>(Grünbrache),</i> varefter följde råg, havre och bovete. Då
flera sädesskiften än 3 togos, insköts rent trade mellan två av dessa, dock
brukades ej mer än 6 sädesskiften, och jorden fick ej ligga i gräs mer än
3—4 år. 11-skiftes koppelbruket, som blev mycket vanligt, fick sålunda
följande sammansättning: vallbrottsträde, höstsäd, vårsäd, gödslat svartträde,
höstsäd, 2 år havre, 4 år gräs.

I Mark-Brandenburg började koppelbruket intränga omkring sekelskiftet,
men här blev vanligt att inskjuta en potatisgiöda mellan sädesskiftena,
varigenom detta s. k. Märkiska koppelbruket blev intensivare än de förut
nämnda.

En år 1791 av K. Vetenskapsakademien i Berlin utlyst pristävlan om
koppelbrukets användbarhet, särskilt i Brandenburg, framkallade en mängd
skrifter för och mot detsamma, och det huvudsakliga skäl, som anfördes mot
koppelbruket, var farhågan för minskade brödsädesskördar.

<i>Mossodling</i> med upprepad bränning, vanligen efterföljd av odling av
bovete, blev efter holländskt föredöme vanlig i Nordtysklands mosstrakter.
Likaså spred sig upprepad bränning av jorden, där så behövdes, medels
tillförda brännbara ämnen, s. k. <i>kyttande,</i> men erfarenheten lärde snart, att detta
hastigt nedsatte jordens fruktbarhet. Sedan jorden hackats och brännts 3—5
år å rad, blev den »dödbränd». Man måste då låta jorden ligga under många
år, innan en ny yttorv bildats, som åter kunde brännas.

Så småningom tog mossbränningen en sådan fart, att den började bliva
besvärlig och inskränkning måste göras. Viltet flydde ur skogarna, så att
skogvaktarna vid de kungliga jaktparkerna klagade däröver, och det var
nog förnämligast detta, som gjorde, att man började lagstifta mot
bränningen. Helt och hållet kunde den dock icke förbjudas, ty detta hade varit 
detsamma som att ruinera tusentals nybyggare, vilka regeringen förut genom
vissa privilegier lockat att bosätta sig ute på högmossarna. Emellertid
inskränktes tiden, så att bränningen skulle vara slut före 1 juni, under våtår
före 15 juni.

<img l>Fig. 60. Frankisk plog.</img>
<i>Jordens bearbetning</i> var huvudsakligen förlagd till trädesskiftet och borde
väl där, särskilt på den styvare jorden,  utföras  med 4 plöjningar
<i>(Stürzfurche, Wendefurche</i> för
gödselns nedplöjning, <i>Ruhrfurche,</i>
som utfördes som tvärning
med årder, samt <sp>Saatfurche)</sp>,
men det vanligaste torde dock
ha varit, att trädesskiftet för
betets bevarande låg oplöjt till
fram på sommaren och körningarnas antal särskilt på lätt jord inskränktes
till 2 eller 1.

Plöjningen skedde i smala tegar (4—6 fårors bredd) särdeles å styv jord
med hög kuller för att befordra ytvattnets avrinnande och grunt för att
minska behovet av gödsel. Djupplöjning brukades under 1700-talet vid det
intensiva jordbruket kring Erfurt, men försök därmed å Brandenburgs
magra sandjord misslyckades.

<img r>Fig. 61. Haken från Mecklenburg. Enl. <sp>Braungardt</sp>.</img>
REDSKAPEN synes hava utvecklats sedan medeltiden. Dels omtalas nu
flera olika typer av plog och årder, nämligen jämte den gamla nedersachsiska
kärrplogen (fig. 49, sid. 154), den långsträckta frankiska plogen i
Sydtysklands slättland (fig. 60), lättare svängplogar i alptrakterna, växelplogar med
ställbar vändskiva i Rhenlandet (enl. <sp>Heresbach</sp>) samt i de gamla
slaviska länderna det slaviska
årdret <i>(Haken)</i> med vågrät
sula (fig. 61). Dels hade man
börjat ersätta plogens
kantställda bräda genom en mullf jol
med svängd form, så att den
kunde vända tiltan, ja år 1760
framlade <sp>Otto v.
Münchhausen</sp> i sitt av samtiden
högt skattade arbete Der
Hausvater en teori om plogens rätta
form. Från Nederländerna
infördes på 1700-talet detta lands
berömda brabantska plog (fig.
63). Under 1700-talet kom
också den bömiska ruchadlo (fig. 76), utmärkt genom en brant snett mot
dragriktningen ställd vändskiva i bruk i Tyskland.

Av övriga åkerredskap omtalas inga nya slag.

DIKNINGEN var i allmänhet fortfarande försummad. Dock torde den
bäva varit bättre genomförd av de holländska kolonister, som nedsatte sig
i de östra landsdelarna (sid. 265). <sp>v. Rohr</sp> omtalar år 1722 i Obersächsiges
Hauswirthschaftsbuch huvud- och sidodiken, de senare till hälften fyllda
med ris och däröver jord.

ÄNGSVATTNING infördes av holländska kolonister. Den omtalas vid
1700-talets mitt som vanlig i Nassau och hörde lill de förbättringar, vars
införande i de nordöstra landsdelarna <sp>Fredrik den store</sp> anbefallde.

GÖDSLINGEN kvarstod i allmänhet på samma ståndpunkt som under
medeltiden. Förmaningar att samla gödseln i ordentliga gödselstäder
saknades ej, men torde ha föga efterkommits. I Nordtyskland skall dock ha
brukats att leda urinen genom trummor till gödselgropen och i denna lägga
in ljungtorv för att uppsuga vätskan, liksom att täcka gödselhögarna med
torv. Där skall också liksom i Liffland på 1700-talet ha förekommit att
samla spillningen under kreaturen i ladugården.<footnote><sp>Broocman</sp>. En fullständig svensk hushåldsbok, II, cap. XX.</footnote>

Den från de gamla romerska författarna härrörande uppskattningen av
de olika gödselslagens värde och lämplighet för olika jord och växter (sid. 67)
förekommer ännu hos flera författare. Frögödsling uppskattades också
liksom i det gamla romerska jordbruket mycket högt och ansågs kunna göra
jordens gödsling obehövlig. Liksom i England tillmättes stort värde åt
betesdjurens spillning.

Gröngödsling användes alltjämt, i de olika landsdelarna med olika växter
såsom åkerbönor, lupiner, vicker, ärter och spärgel. Även allehanda avfall
förordades som hjälpgödsel. Märgling tillmättes så stor betydelse, att <sp>Fredrik
den store</sp> föreskrev, att varje krets skulle hava en borr för att uppsöka
märgellager. Även gipsning förordades i samband med klöverodling.

VÄXTODLINGEN. Om de särskilda växtslagen och deras utbredning i
olika landsdelar gällde i huvudsak vad ovan (sid. 155) anförts för
medeltiden, men några nya arter och sorter synas hava tillkommit. Sålunda
omtalas jämte flera olika sorter egentligt vete och spelt även <i>polskt vete</i> på
1700-talet<footnote><sp>Haller</sp>. Historia stirpium indigenarum Helvetiæ.</footnote> såsom odlat i Thiiringen och i slutet av århundradet odlades det även
i Posen, dit det torde hava spritt sig från Polen, varifrån en avsevärd utförsel
av detta spannmålsslag skall hava skett över Danzig. De många namn
varunder det gick i Tyskland, sibiriskt, astrakanskt, egyptiskt, valachiskt och
lothringskt, tala för att det införts från flera olika håll.

Under det tidigare av <i>havre</i> torde hava odlats endast sorter med allsidig
vippa, omtalas år 1721 plymhavre såsom odlad i Sachsen. Dess vanliga
namn turkisk eller orientalisk havre tyder på att den kommit österifrån.
<i>Majs</i> omtalas också först på 1700-talet som något allmännare odlad. Den
kallades vanligen turkiskt vete, av vilken orsak är okänt. <i>Boveteodlingen,</i>
som införts under slutet av medeltiden blev från den nyare tidens början
allmän på den nordtyska sandslätten och å mossåkrar. Det användes mest
till svinfoder men även som grötsäd. En svart- och en ljuskornig sort
omtalas.

<i>Vita lupiner</i> (»romerska bönor», <i>»Feigbohnen»)</i> började vid den nyare
tidens ingång användas i Pfaltz såväl till gröngödsling och höberedning som
till kärnskörd för kraftfoder. <sp>Fredrik den store</sp> verkade för dess
odling till gröngödsling på sandjorden i norra Tyskland och införskrev
utsäde därtill från Italien.

<i>Spärgel</i> fick rätt allmän användning som trädesväxt på sandjord i
Nordtyskland. Framför allt förordades dock <i>rödklöver</i> därtill. Denna art skall
i slutet av 1500-talet hava införts till västra Tyskland från Nederländerna,
varom dess beteckning brabantsk klöver erinrar, och dess odling spred sig
sedan vidare över Tyskland och Österrike, särdeles genom arbetet för
införande av den engelska lanthushållningen, vari rödklöver hade stor
betydelse som sommarstallfoder. Särskilt berömd som en framgångsrik
förkämpe för denna odling blev <sp>J. C. Schubart</sp>, adlad von dem
<sp>Kleefelde</sp> för sin förtjänst om dess införande i Österrike (1779). Där vann dess
odling stor omfattning, varom den ofta förekommande beteckningen steyersk
klöver påminner.

<i>Blå lucern,</i> mest betecknad burgundiskt hö, vilket tyder på införsel
västerifrån, liksom <i>alsike-</i> och <i>vitklöver</i> samt <i>esparsett</i> förordades även.
Sistnämnda art, vilken växte vild på kalkgrund i Sydtyskland, hade redan
under 16:e århundradet odlats i Franken, och odlingen hade spritt sig till
övriga delar av Sydtyskland, Österrike och Sachsen. Erfarenheten
motsvarade dock ej de höga lovorden för anspråkslöshet, uthållighet och
fodervärde, och dess odling bibehöll sig huvudsakligen i mycket kalkrika trakter
såsom Thiiringen, Pfalz och Rhenlandet. Härifrån omtalas även
humlelucern i början av 1700-talet som allmänt odlad.

<i>Potatis</i> började odlas i landet i slutet av 1500-talet men mottogs här som
annorstädes länge med motvilja, som först missväxterna 1770—1772 fullt
skingrade. <sp>Fredrik den store</sp> verkade med iver för dess odling och
lät utarbeta och sprida en redogörelse för densamma. Vid århundradets
slut hörde potatis till de viktigaste grödorna i alla tyska landsdelar.

Av rotfrukter vunno rovor allmän användning som eftergröda efter
sädesskörden i norra Tyskland, och <i>vitbetan,</i> som hittills föga odlats, fick genom
apotekaren <sp>S. Marggrafs</sp> upptäckt år 1747, att den innehöll omkring
6 % utlösbart socker, betydelse som råmaterial för sockerberedning, sedan det
napoleonska kontinentalsystemet stängt tillförseln av kolonialsocker. Sedan
fabriker för denna beredning den första år 1802 inrättats åt <sp>Fr. Carl
Achard</sp> å godset Kuhnern i Schlesien och därefter på flera andra ställen i
Tyskland och Böhmen,fick odlingen en avsevärdutsträckningunder krigstiden.

<i>Tobaksodlingen,</i> som börjat på 1500-talet, blev efter trettioåriga kriget,
under vilket krigsfolket fick smak för rökning, allmän särdeles vid det
mindre jordbruket. Deri store kurfursten och följande preussiska furstar
ivrade för odlingens utbredning och <sp>Fredrik den store</sp> uppdrog åt
<sp>Achard</sp> att acklimatisera och ytterligare förädla den virginiska sorten.
I den österrikisk-ungerska monarkien, särskilt i Siebenburgen, fick
tobaksodlingen starkt uppsving, sedan tobaksmonopol och rätt att betala skatten
i tobak införts.

<i>Lin-</i> och <i>hampodlingen</i> ökades kraftigt, den förra mest i Sachsen och
Westfalen, den senare i Mähren och Österrike, och översteg vid periodens
slut landets behov. Linutsädet hämtades huvudsakligen från Liffland.

Av oljeväxter odlades för övrigt <i>raps</i> mycket i Rhenlandet, <i>rübs</i> i
Thüringen samt <i>vallmo</i> i Donauländerna.

<i>Humleodlingen</i> fick ökad omfattning och drevs i största omfattning i
Böhmen och Baiern men även i Sachsen, Brandenburg och Pommern. I
Bayern påbjöds år 1750 plantering av humle, där fruktodling ej hade
framgång. Betecknande är, att i kurfursten <sp>Augusts</sp> skogsordning för
Sachsen intogos bestämmelser för att hindra skogsskövling genom avverkning
av humlestänger.

Bland fabriksväxter odlades <i>vejde (Isatis)</i> under 1500-talet i stor
omfattning i Rhenlandet och Thiiringen, där Erfurt blev huvudort för
vejdehandeln, men även i Sachsen, där dock kvaliteten blev sämre. Emellertid
undanträngde indigo, som infördes från Ostindien, trots motståndet mot
denna »frätande djävulsfärg», allt mer vejdefärgen, och denna odling
upphörde under det 30-åriga kriget. Odlingen av <i>krapp (Rubia)</i> spred sig
däremot vidare från Elsass, dit den införts under <sp>Carl V</sp>, och förblev
betydande i Rhenlandet; safflor <i>(Carthamus)</i> förekom också i dessa
landsdelar men blott i mindre omfattning.

Slutligen må nämnas att av kryddväxter <i>saffran</i> odlades mest i
Österrike, svartkummin <i>(Nigella)</i> och anis i Thüringen.

<i>Vinodlingen,</i> som vid den nyare tidens början nått över hela Tyskland,
inskränktes åter i de landsdelar, där klimatet var mindre gynnsamt, så att
dess nordligaste, spridda utposter voro i Sachsen, Schlesien, Brandenburg
och Thüringen, och bibehöll större ekonomisk betydelse blott i Rhenlandet
samt de sydtyska och österrikiska länderna.

TRÄDGÅRDSODLING. Fruktodlingen fick under 1700-talet en betydlig
omfattning även vid böndernas gårdar, vartill det intresse, som många tyska
furstar ägnade densamma, kraftigt bidrog. Främst märkes på detta som på
andra områden <sp>Fredrik den store</sp>, vilken år 1740 befallde sina
domänkamrar att sörja för plantering av fruktträd och sedan stadgade böter
för samhällen, som visade försumlighet i denna sak. År 1754 anbefallde han
plantering av fruktträd efter de allmänna vägarna och anställde undervisare,
<i>Kreisgärtner,</i> att var inom sitt distrikt lämna råd och biträde vid anläggning
av trädskolor. Knappt mindre energiskt verkade <sp>Maria Theresia</sp> och
<sp>Joseph II</sp> för fruktträds plantering, med den framgång, att Österrike
samt vissa delar av Steiermark, Mähren och Böhmen blevo starkt
fruktodlande länder. Kunskapen om en ändamålsenlig skötsel av fruktträden,
beskärning, föryngring och förädling samt om bekämpandet av trädens
sjukdomar spred sig från Frankrike, där denna odling stod högst i Europa.
Härifrån infördes också åtskilliga nya sorter.

Dessas antal var redan enligt <sp>Heresbach</sp> och <sp>Colerus</sp> (sid.
272) betydligt, och bland dem åtskilliga, vilka ännu äro i odling, såsom
Borsdorff-, vin-, jungfru- och melon-äpple, Zapfen-, Bon-chretien- och
Augusti-päron, amareller, Marunke- (gula ägg-), Spilling-, ungerska och
damascenerplommon samt sviskon. En rik litteratur om fruktodling och
fruktsorter uppstod på 1700-talet. Särskilt märkes det försök till en
systematisk indelning av fruktsorterna, som gjordes av <sp>Diel</sp> i Ems (1756—1839)
från vars trädgård de av honom bestämda sorterna spredos vida ikring;
hans system till indelning har använts ännu in i senare tid.

Även köks- och prydnadsväxtodlingen gick framåt. Fröodling av
köksträdgårdsväxter och handeln med detta frö blev en specialitet för Erfurt
och om än i mindre omfattning för Mainz, Würzburg och Bamberg, under
det att Frankfurt, Nurnberg och Augsburg blevo centralpunkter för
blomsterodling. Under 1700-talet började man efter holländskt mönster att
använda drivbänkar med fönster av oljat papper.

<i>Trädgårds-</i> och <i>parkanläggningskonsten</i> följde under förra delen av den
nyare tiden italienska mönster, först ungrenässansens stil, sedan från
1700-talets början barockstilen (sid. 230), för att sedan vid större
slottsanläggningar övergå till den av <sp>Lenôtre</sp> utbildade franska stilen (sid. 254). Därjämte
började även den engelska landskapsstilen vinna insteg, utan att dock drivas
så långt som i ursprungslandet, i det att tyska anläggare plägade infoga
blomster- och fruktodlingen inom anläggningen.

Inom borgarehemmens prydnadsträdgårdar bibehölls den gamla
regelbundna, rätvinkliga indelningen med i sirliga mönster utlagda gräsmattor,
buxbomkantade blomsterbäddar och klippta träd, det hela infattat i och
uppdelat av rakklippta häckar och lövvalvgångar.

HUSDJURSSKÖTSELN kvarstod överallt, där bygemenskapen fanns
kvar, på den gamla ståndpunkten, där kreatursantalet bestämdes efter
tillgången på bete, under det att den till kortast möjliga tid inskränkta
vinter-fodringen var ytterst knapp. Försvagade av svält och vanvård samt genom
en ofta långt driven inavel föllo djuren i massor offer för förhärjande
farsoter. Där foderodling på åker infördes, blev förhållandet bättre, särskilt
beträffande nötkreaturen, för vilka sommarstallfordring under senare delen
av 1700-talet förordades och även infördes på en mängd gods i samband
med odling av rödklöver.

Vid denna tid, då de ekonomiska synpunkterna starkt gjordes gällande
vid lantbrukets teoretiska behandling, gjordes de första försöken att
bestämma djurens foderbehov. <sp>Schubarth</sp><footnote>Oekonomisch-Kameralistische Schriften I, s. 99, II, s. 66, 1783—84.</footnote> beräknade vinterfodret åt
en ko vid en mjölkning av 20 Pf. (10 kg.) till 20 Pf. klöverhö.

Till avelns förbättring togs i allmänhet ringa eller ingen hänsyn. Desto
märkligare är <sp>Fredrik den stores</sp> åtgärd att utfärda ett Reglement
wegen Verbesserung der Rindviehzucht (1765), vari påbjöds urval och
märkning av tjurar samt användning endast av sådana som därvid
godkänts. Även <sp>Joseph II</sp> slog in på samma väg genom premiering av
avelsdjur av hästar, nötboskap och får.

<i>Kreaturssjnkdomar.</i>  De förhärjande kreaturssjukdomar, som under en
stor del av 1700-talet hemsökte de tyska och österrikiska länderna, likasom
det övriga Europa, sökte man bekämpa genom veterinärpolisåtgärder, som
i de österrikiska staterna voro ej blott stränga utan även så rationellt
grundade, att de överträffade allt vad i detta avseende förekommit ända långt in
på 1800-talet. Till en början nöjde man sig att efter mönstret av i Frankrike
år 1714 utfärdade förordningar (sid. 259)<footnote><sp>Maugain</sp>. Études historiques, I, s. 234.</footnote> påbjuda nedslaktning utan hudens 
avdragning och omedelbar nedgrävning av ej blott alla störtade djur utan
även dem som vid besiktning vid tullgränsen eller vid transport inom landet
befunnits vara sjuka eller misstänkta och därför nedslaktats, samt
förbud mot införsel utan intyg om djurets härkomst från frisk ort.
Genom en förordning den 1 oktober 1744 förbjöds införsel från
Frankrike till de österrikiska Nederländerna av levande djur, kött och hudar
samt utförsel av djur och nämnda varor. Slutligen utfärdades den
11 januari 1770 för Nederländerna, där faran från det då starkt
hemsökta Frankrike var störst, en förordning, som jämte nu anförda förbud
påbjöd sträng anmälningsplikt vid förekommande sjukdomstecken. Om
smittsam sjukdom vid besiktning hade konstaterats, skulle alla djuren, även
de ej angripna, samt kattor, hundar och kaniner å gården dödas och
nedgrävas 8 fot djupt, allt foder brännas, under det att gödseln icke fick föras
bort till annan gård. Sedan djuren nedslaktats, skulle stallen desinficeras
på föreskrivet sätt och ej tagas i bruk förr än 30 dygn senare. Anslag om
smittofaran skulle göras å de smittade gårdarna liksom å de fält, där
smittade djur betat och där gödsel efter dem nedmyllats. De djurägare, som
följt givna föreskrifter erhöllo ersättning av staten för sina förluster.

<i>Hästavel.</i>  Vid åkerbruket användes hästar föga till dragare. Aveln av
sådana ägde därför fortfarande rum huvudsakligen vid kungs- och
herrgårdar, och för rytteriets och hovstallens rekrytering höllo många
landsherrar särskilda stuterier. Särskilt i de nordtyska staterna och i Österrike
ägnade statsmyndigheterna omsorg åt avelns ledning. I Preussen utfärdades
år 1713 en förordning om härens remontering, vilken skulle tillgodoses
genom utstationering i landet av lämpliga beskällare, och om märkning av
alla efter dem fallna unghästar. I Ostpreussen, vars hästavel var högt
ansedd, fanns vid 7-åriga krigets slut 10 statsstuterier, bland dem det år 1732
grundade å Trakehnen. För avelns förbättring användes under den nyare
tidens första århundraden mest spanska hingstar men också turkiska; senare
övergick man också till engelska blodshästar.

<i>Nötkreatursskötseln</i> var den del av husdjursskötseln, som mest led av den
rådande ägogemenskapen och därpå beroende odlings- och betesförhållanden
samt bristen på vinterfoder. Nötkreaturens antal var därför i regel
obetydligt i förhållande till fårens, intresset för deras avel och skötsel samt den
inkomst de lämnade, likaså. Det vid godsen rådande bruket att utlämna
djuren till underhavande mot viss, låg årlig avgift var ej heller ägnad att
befordra deras kroppsutveckling eller mjölkavkastning, <sp>v. Leopold</sp>
beräknade omkr. 1750 en kos slaktvikt till medeltal 218 Pfund, vilket under
antagande av 50 % slaktutbyte motsvarar ungefär lika många kg. levande
vikt.

Alpländerna liksom marskländerna vid Nordsjökusten med deras rika
ängar och betesmarker hade dock kreatur, som stodo långt högre i
kroppsutveckling liksom i mjölkmängd. Denna beräknades efter en vanlig ko giva
högst 36 Pfund smör om året, men en marsk-ko över 100.<footnote><sp>J. G. v. Eckhardt</sp>. Experimentalökonomie (1754), s. 128—132.</footnote>

Självfallet medförde den ökade foderodlingen och sommarstallfodringen,
där denna infördes, framgång i nötkreatursskötseln, vilket också visade sig
däri, att mejerier efter holländskt eller holsteinskt mönster inrättades på de
gårdar, där den nya ordningen infördes. <sp>Fredrik den store</sp>, vars
förordning om avelsurval redan omtalats (sid. 280), införskrev och
utstationerade tjurar från Holstein och Holland, och skaffade från det senare landet
hela avelshjordar med i mjölkhushållning skickliga skötare till s. k.
<i>holländerier</i> vid åtskilliga kungsgårdar samt uppmuntrade den inhemska
smörberedningen genom införande av tull å smör. I alptrakterna hämtades
däremot inkomsten av mjölken företrädesvis genom beredning av ost och
zieger (vassleost).

För <i>fårskötseln</i> verkade jordbrukets låga ståndpunkt långt mindre
menligt än för övriga grenar av husdjursskötseln, och den sammanläggning av 
jorden till stora gods, som ägde rum efter det 30-åriga kriget, var snarast
gynnsam för fårskötseln, i det att på de stora fälten kunde betas stora
hjordar, för vilkas skötsel bildades en stam av herdar, inom vilken
yrkeserfarenheten gick i arv från far till son. Den blomstrande vävnadsindustrien
lämnade också en god avsättning för ullen. Fårskötseln räknades i
allmänhet som den mest inkomstbringande delen av godsförvaltningen, och
fårens antal torde hava betydligt ökats. I Sachsen uppskattades det av
<sp>v. Rohr</sp> i början av 1700-talet till 25 gånger nötkreaturens. Den nya
engelska lanthushållningen utan trädesbete och med sommarstallfodring med
klöver passade ej väl samman med den gamla, på fri betning grundade
fårskötseln, och klövergrönfodret ansågs även skada den fina ullens
beskaffenhet. Röster saknades därför ej för att det gamla jordbrukssättet borde
bibehållas på de större gårdarna för fårskötselns skull.

En fin ull blev alltmer övervägande målet vid fårskötsel. Därför
upphörde man på de flesta håll att mjölka fåren, emedan detta ansågs skada
ullen. Mjölkningen bibehölls dock i vissa orter, framför allt i
Nordsjökustländerna. Finulliga spanska får började införas, och efter sjuårskriget,
vilket starkt nedbragt antalet får i Sachsen, ökades denna införsel lill detta
land. Avelsdjur utdelades, och kronoarrendatorerna ålades att hålla visst
antal ädla djur. Till följd av dessa åtgärder ökades merinoaveln starkt i
Sachsen och Schlesien samt spred sig även i andra tyska länder, i synnerhet
Preussen och Würtemberg, till vilka även direkt införsel av avelsdjur från
Spanien ägde rum. Genom väl skött avelsurval bragtes de tyska
merinostammarna till en hög grad av finhet hos ullen, och särskilt gäller detta de
schlesiska och det s. k. elektoralslaget i Sachsen.

I de österrikiska länderna verkade <sp>Maria Theresia</sp> i samma
riktning genom införsel år 1775 av ädla merinpfår från Spanien och Nordafrika.
Stamhjordar uppställdes på Hotitsch och Mannersdorf, och från dem
spredos avelsdjur. Den österrikiska stammen, som plägade betecknas som
<i>negretti</i> (sid. 235) voro utmärkta av en mer lågbent kroppsbyggnad och
tätare ull än de tyska elektoralfåren.

<i>Svinskötseln</i> var fortfarande i väsentlig mån beroende av betet i
ollonskogarna, och svinens antal gick tillbaka, i den mån dessa uthöggos och

uppodlades. Större antal svin höllos huvudsakligen på gårdar, där till deras
foder lämpligt avfall såsom bryggerimäsk, dränk och kvarnavfall fanns att
tillgå. Djuren gingo fortfarande mestadels fritt ute, och någon egentlig
omvårdnad gavs dem sällan.

<i>Fjäderfäskötseln</i> var också allmän men kvarstod i det stora hela på
samma ståndpunkt som under medeltiden (sid. 159). Jämte höns, gäss,
ankor, påfåglar och pärlhöns höll man numera på en del herrgårdar även
kalkoner och fasaner.

<i>Biskötseln</i> förlorade en del av sin betydelse, sedan reformationen minskat
efterfrågan å vax till kyrkljus och socker börjat att införas från kolonierna.
Rätten till vildbien var dock fortfarande en inkomstkälla från skogen, och
i Mark-Brandenburg synes denna rätt hava varit upplåten åt vissa biodlare
inom vart sitt distrikt liksom tidigare i Nürmbergtrakten. I Lausitz skall
övervintring av bisamhällen nedgrävda i jorden först hava brukats likasom
att taga avläggaresvärmar i stora yngellådor.

I Österrike gick biodlingen kraftigt framåt tack vare kejsarinnan <sp>Maria
Theresias</sp> åtgärder att inrätta en centralskola för biskötsel i Wien och
biskötareskolor ute i de olika landsdelarna.

<i>Silkesodlingen</i> spred sig från Frankrike och Italien, där den nått en hög
ståndpunkt, och blev framför allt i Tyrolen, Görz och Pesterkomitatet
allmän hos allmogen. I Österrike verkade <sp>Maria Theresia</sp> för dess
utveckling särskilt genom anläggning av stora mullbärsplanteringar.

I Preussen skall silkesodling hava försökts redan på 1500-talet men
infördes sedan av franska invandrare. De preussiska regenterna, först <sp>Friedrich 
Wilhelm I</sp> och sedan <sp>Fredrik den store</sp> verkade med iver
för att öka denna hantering i sitt rike, framför allt genom plantering av
mullbärsträd. År 1782 skola 300,000 sådana ha funnits i den preussiska
staten och 9 sidenfabriker i Berlin.

Bland lantbrukets <i>tekniska binäringar</i> hade brännvinsbränning, ölbrygd
och kvarnrörelse betydelse, därigenom att de vanligen voro förbehållna
godsägaren eller i de nykoloniserade slaviska områdena voro en kommunal
angelägenhet, överlåten till privilegierad innehavare.

De hade ock fått stor betydelse genom den lätta avsättning, som
isynnerhet brännerirörelsen beredde för spannmålen samt det avfall, såväl denna
som bryggerierna lämnade. Med hjälp av detta hade oxgödning fått stor
omfattning och omtalas som en stor industri särskilt i Nordhausen och
Quedlinburg.<footnote><sp>Balcke</sp> II, s. 36.</footnote>

Brännvinets skadliga inflytande på de lägre folkklasserna började dock
redan tidigt väcka betänkligheter. Den baierska lantordningen av år 1555
lade skatt på tillverkningen, inskränkte försäljningsrätten och förbjöd dess
tillverkning av spannmål. Denna hantering vann ej heller någon större
utveckling under detta tidsskede.

Även stärkelseberedning av vete, samt tegel-, kalk- och gipsbränning
omtalas av 1700-talets författare som lönande binäringar vid jordbruket. En 
avsevärd export av stärkelse ägde rum. <sp>Fredrik den store</sp> fäste år 1765
i en cirkulärskrivelse uppmärksamheten på potatisens värde för
stärkelseberedning.

SKOGARNA hade under medeltiden bibehållits bättre i Tyskland än i
Frankrike, därigenom att en stor del av dem fredats som »bannskogar» eller
genom att dessförutan till sin nyttjanderätt bliva ställda under stats- eller
godsförvaltningen. Utvecklingen fortgick under den nyare tiden i samma
riktning. Som delägare i samfälligheter framtvungo furstar och
godsherren allmänningsskogars delning, varvid de kunde se sig väl tillgodo; på
detta sätt övergingo allmänningsskogar i sydvästra Tyskland till
hälftenbruksskogar <i>(Halbengebrauchswaldungen)</i>, i vilka hälften av avkastningen
tillkom landsherren. Med stöd av sin överhöghet över sitt land, som blev allt
mer erkänd, och den tilltagande tendensen att enligt den romerska
rättsuppfattningen betrakta överhöghetsrätten som äganderätt och de egentliga
ägarnas nyttjanderätt som ett servitut, lade furstar och andra jordherrar allt mer
av rikets skogar under sin ägande- eller bestämmanderätt.<footnote><sp>Schwappach</sp> I, s. 289.</footnote>

Under senare delen av 1700-talet befordrades allmänningsskogarnas
delning genom den liberalistiska uppfattningen om den privata äganderättens
företräde framför samfällighet, och i enlighet härmed anbefallde <sp>Fredrik
den store</sp> allmänningarnas delning. I vissa stater sökte man däremot
behålla allmänningarna eller att åtminstone vid deras delning avsätta en
del till gemensamt gagn.

Furstarnas landsöverhöghet föranledde dem att utfärda <i>skogsordningar</i>
för hela landet, vilka till skillnad från de för särskilda skogar gällande, som
förekommit redan under medeltiden, innehöllo ej blott bestämmelser mot
skogens förödande, utan även positiva föreskrifter om skogens skötsel och
om jakten, i vissa fall även om inskränkningar i de berättigades rättigheter
till skogsprodukter. Dylika inskränkningar blevo allt mer genomförda i
avseende på virkesmängd och beskaffenheten av vad som fick tagas till
bränsle. Aven stegrades de avgifter, som utgingo som ersättning för
anvisning och stämpling, så att de närmade sig virkets värde.

Skogsordningarna innehålla i allmänhet klagan över den förödelse, som
i synnerhet i närheten av till flottning använda floder drabbat skogen samt
en mängd föreskrifter och inskränkningar i rätten att tillgodogöra sig
densamma. Sålunda medgavs vanligen ej odling å skog utan landsherrens
medgivande, med undantag dock för de nordöstra, skogrika trakterna. Vidare
märkes bland vanliga bestämmelser: sparsamhet med byggnadsvirke och
kontroll över nybyggnaders nödvändighet; förbud att till bränsle använda
annat än mindervärdig skog och avfall och utöver viss mängd; avverkning
endast efter utsyning och stämpling, t. o. m. på egen skog; bestämmelser
över sättet för kolning, som skulle ske i mila och ej som förr varit vanligt i
grop; förbud för pottaskebränning och hartssamling annat än i avlägsna
trakter, där skogen hade ringa värde (i vissa landsdelar såsom Thüringen
var dock hartssamling en mycket omhuldad hantering); förbud mot att
släppa får och getter på skogen; i vissa landsdelar var gethållning t. o. m.
fullständigt förbjuden; bestämmelser mot att samla skogsströ på sådant sätt,
att skogsväxten därav skadades.

Avverkningen, som hittills huvudsakligen skett genom planlös blädning,
började redan på 1500-talet utföras på sätt, som kunde betrygga en jämn
återväxt, och skogsordningarna innehålla också föreskrifter i detta syfte.
Sålunda förekom, att en trakt, där starkare huggning skett, sedan fredades
för betning, tills återväxten var tryggad. Då avverkning av barrskog gjordes
på begränsade ytor, såsom var vanligt vid huggning av kolnings- och
flottningsvirke, föreskrevs att dessa skulle läggas i viss ordning, så att
avverkningen småningom komme att övergå hela skogen. Hyggena borde rensas
från alla träd, som ej kunde vara till gagn för föryngringen. Redan på
1500-talet förordades att på kalhyggen lämna fröträd och livskraftiga grupper
av-ungskog, och senare även att lämna hela grupper av vuxna träd, som ej så
lätt som enstaka träd fälldes av storm. Under 1700-talet började man anse
fröspridning säkrast ske från kanten av hyggena, varför dessa borde göras
smala och riktade mot den förhärskande vindriktningen för att undvika
stormskada. Detta ledde vid århundradets mitt till uppkomsten av
<i>kulisshuggningsmetoden.</i> Skogsodling genom sådd och plantering blev vanlig. För
lövskog hade tidigare på vissa orter begagnats lågskogsbruk, så att
föryngringen skedde genom skottuppslag från stubbarna, och då skotten skjuta
kraftigast från unga stubbar, var det vanliga, att avverkningen fick
återkomma redan efter 7—12 år. Därvid brukades att kvarlämna spridda träd
av friska ekar och askar för att erhålla byggnadsvirke och även för att få
ollonbete samt fröplantor i luckorna, varigenom ett medelskogsbruk uppstod.
Då emellertid skottskogen växte dåligt under beskuggningen av
överståndarna, blev vanligt att hava särskilda skogar med lågskogsbruk för bränsle
och högskog för byggnadsvirke och svinbete. Småningom övergick man till
längre omdrevstid för lågskogen, ända till 60—80 år, för att få större
avkastning. Här och var uppstod sålunda vad man kallade »störskog»,
<i>Stangenholzbetrieb.</i> Detta vann dock icke någon allmännare användning, utan då
ordnad hushållning infördes i lövskogar, övergick man på 1700-talet
särdeles i sydvästra Tyskland till traktblädning <i>(Femelschlagbetrieb),</i> varvid
skogen traktvis genomgicks med avverkning av vedskog ned till
stång-dimensioner, särdeles av bok, men lämnade på 10—12 stegs avstånd välformade
fröträd. För att lämna bokplantor behövlig beskuggning gjordes gallringen
först mindre stark och upprepades senare, då ungskogen ej längre behövde
skydd.

Plantering av ek omtalas redan tidigare, och på 1700-talet blev såväl sådd
som plantering mycket förordad för odling och föryngring av ekskog.
<sp>Fredrik den store</sp> påbjöd anläggning av sängar för uppdragning av
plantor till utplantering å de nordtyska sandhedarna. Även sådd och
plantering av barrträd, som redan på 1500-talet förekom i sydtyska
bergstrakterna och Schleswig-Holstein och på 1600-talet även i mellersta Tyskland,
blev ivrigt förordad under 1700-talet.

Av åtgärder för att befordra skogens tillväxt vann genomgallring allt mer
erkännande och användning under senare delen av 1700-talet.

För åstadkommande av en jämn avverkning förekom redan på 1500-talet
indelning av skogen i årsskiften. Till en början lades endast ytvidden till
grund för denna indelning, men snart började man även härvid använda
den beräknade virkesmassan med beaktande av det förefintliga
virkesbeståndet och markens produktionsförmåga, för vilket olika beräkningssätt
föreslogos på 1700-talet. Dessa beräkningar förekommo huvudsakligen i de
sydligare trakterna med kuperad och mer ojämn mark, under det att man
på den nordtyska slätten, där marken är mera jämn, fortfarande räknade
endast efter ytvidd.

Skogshushållningen fick under den nyare tiden en allt större plats i
Tysklands ekonomiska litteratur. Främst märkes i detta avseende under
den nyare tidens början <sp>Coleri</sp> Oeconomia, 1600-talets
»husfaderlitteratur» (sid. 272) är också rik på uppgifter och råd angående skogens
skötsel och tillgodogörande, och i den kameralistiska litteraturen intager
självfallet skogsförvaltningen en viktig plats. Den i början av 1700-talet
rådande uppfattningen om en ekonomisk skogshushållning återgavs i <sp>C. v.
Carlowitz</sp>' Sylvicultura oeconomica (1713), vilket arbete särskilt ägnar
uppmärksamhet åt skogens odling och vård, och under den följande tiden
åtnjöt stor auktoritet.

JAKTRÄTTEN blev i samband med landsherrarnas överhöghetsrätt
betraktad som ett dem tillkommande regale, innebärande såväl rätt att utfärda
jaktlagar som att jaga på all mark, där ej enskilda kunde visa sig hava
särskild rätt därtill. Sådan tillkom blott den jordägande adeln jämte
förnämligare andliga och borgare. Böndernas ännu återstående rätt till den
lägre jakten gick i de flesta delar av landet allt fullständigare förlorad, i den
mån deras egendomssamfälligheter upplöstes.

Jaktsättet förändrades genom skjutgevärens införande, så till vida, att
även småvilt blev föremål för herrarnas jakt, men de gamla jaktsätten
(sid. 160) bibehöllo dock fortfarande sitt högre anseende som ädla nöjen.
Från Frankrike infördes parforcejakten, ett dyrbart nöje, som blev särdeles
förhatligt för de icke jaktberättigade jordbrukarna, vilkas grödor därvid
hänsynslöst nedtrampades.

FISKODLING omtalas redan vid den nyare tidens början som ett vanligt
medel vid herrgårdar att skaffa jämn tillgång på färsk fisk. Dammodling
av karp, gädda, ruda, braxen och sutare i dammar samt forell, gädda och
kräftor i rinnande vatten var vanlig i synnerhet i Oberlausitz, Schlesien,
Böhmen, Baiern, Voigtland, Braunschweig och Holstein. Åtminstone från
1700-talet förekom att omväxlande använda dammarna till fiskodling och
sädesodling å deras torrlagda botten.<footnote><sp>Sprengel</sp>. Ueber die holsteinische Teichwirthschaft. 3 bd.</footnote>

Den för nutidens fiskodling grundläggande uppfinningen av
konstbefruktning av fiskrom i slutet rum gjordes år 1758 av den tyske
jordbrukaren, kapten <sp>Stephan Ludvig Jacobi</sp> († 1784), vilken år 1763
utgav en beskrivning däröver. Han tillämpade konstbefruktningen vid
fiskodling i dammar, men hela saken väckte då föga uppmärksamhet och föll
snart i glömska.

</chapter> 
<chapter name="Schweitz">
<h1>SCHWEIZ.</h1>

<table>
<td c><i>Litteratur.</i>
<td><sp>Anderegg, F.</sp> Allgemeine Geschichte der Milchwirtschaft. Zürich 1894.
<td><sp>Dändlicher, K.</sp> Geschichte der Schweiz mit besonderer Rücksicht auf die Entwickelung des Verfassungs- und Kulturlebens. Zürich 1885—1904.
<td><sp>v. Miaskowski, Aug.</sp> Die Verfassung der Land-, Alpen- und Forstwirthschaft der deutschen Schweiz. Basel 1878.
</table>

<b>I</b> de huvudsakligen av de båda germanska stammarna, alemanner och
burgunder, bebodda landsdelarna, som med början från år 1291
sammanslöto sig till det schweiziska edsförbundet, hade lantbruket och lantmännens
förhållanden under medeltiden i det stora hela gestaltat sig på samma sätt
som i de i avseende på naturförhållanden liknande delarna av tyska riket,
Burgund, Savoyen och Milano, till vilka de nuvarande schweiziska
landsdelarna hört eller ännu vid den nyare tidens början hörde.

En skillnad var dock, att schweizarna lyckats att till större delen frigöra
sitt land från beroendet av de in- och utländska furstar och länsherrar,
under vilka det mesta av landet var länspliktigt. Då befrielse från den
feodala underdånigheten vunnits genom fredsuppgörelser eller, beträffande en
mängd mindre besittningar, genom köp, hade emellertid den gamla
länsrätten med dess olika servitut och rättsskipning i stor omfattning övergått
till enskilda landskap (»orter»), städer eller landskommuner och var
fortfarande bestående.

De ständiga krig, som landets frigörelse och inblandningen i angränsande
länders stridigheter medfört, liksom folkets vana att taga anställning som
soldenärer hos främmande makter, hade medfört så stor förlust av människor 
och utarmning av de »orter», vilka bildade förbundet, att man allmänt
klagade över brist på arbetare och försummade fält. Även sedan edsförbundet 
med den nyare tidens början övergivit sin krigiska politik, höjde sig
lantbruket blott långsamt, vilket berodde ej blott på lantmannens inneboende
konservatism utan även på saknaden av det initiativ till förbättringar, som
i de flesta andra länder utgingo från upplysta regenter och från brukare av
större jordagods. I Edsförbundet fanns ingen centralregering för hela landet,
och ej blott varje landskap, utan inom dessa varje dal bildade en enhet,
inom vilken folket segt fasthöll vid gammalt bruk och drev sin hushållning
huvudsakligen för eget behov men föga för avsättning till andra orter.
Samverkan mellan de olika medlemmarna i förbundet hindrades ytterligare
genom den konfessionella splittringen mellan reformerta och gammaltroende
orter liksom den politiska mellan anhängare av de rivaliserande makterna,
Österrike—Spanien och Frankrike, vilka båda stredo om övervägande inflytelse 
genom subsidier och mutor (»pensioner»). Splittring rådde också
mellan stad och land liksom mellan olika samhällsklasser.

Då edsförbundet bildades under 14:e och 15:e århundradena, voro alla
medborgare inom de däri ingående landsdelarna och städerna lagligt
likaberättigade i statens och samhällenas angelägenheter. Då sedan 

förbundsmedlemmar, vare sig var för sig eller gemensamt förvärvade feodala
besittningar, så förblevo dessa och deras innebyggare i sitt förra beroende under
de nya innehavarna av länsherrerätten men blevo icke medlemmar av
edsförbundet.

Lantbefolkningen utgjordes sålunda fortfarande av fria bönder,
länsherrar och dessas avgifts- och arbetspliktiga underhavande <i>(Hintersassen)</i>
samt halvfrie brukare <i>(Hörige)</i> och livegne. Då, såsom i stor utsträckning
skedde, edsförbundet eller vissa till detsamma hörande »orter»
(= kantoner) förvärvade länsherrerätten till ett område, utövades denna genom en
landsfogde. Om än sålunda en stor, kanske större delen av landets
jordägare fortfarande var underlydande under länsherrskap, så var dock,
bortsett från det mindre politiska inflytandet och skyldigheten att utgöra
grundränta, ingen medborgerlig skillnad mellan dessa och de från länsplikt fria
odalbönderna. Även skillnaden mellan livegne och halvfrie samt helfrie
utplånades allt mer, ehuru livegenskapen i vissa landskap formligen
avskaffades först i slutet av 1700-talet, i Solothurn 1785 och i landet i övrigt i
samband med revolutionen.

Det ursprungliga demokratiska samhällsskicket förändrades småningom
i det att vissa släkter genom rikedom och anseende kommo att bilda en
aristokrati, vilken faktiskt och i stadsrepublikerna även genom
lagbestämmelser ensam hade befogenhet till medlemskap i styrelsen
<i>(»Regimentsfähigkeit»).</i> Kärnan i denna aristokrati utgjordes av kvarvarande släkter av
länsadeln, men därtill korrrmo framför allt sådana, som vunnit utmärkelse
och förmögenhet i utländsk tjänst som anförare för schweiziska legotrupper
eller även i civil tjänst. Minst framträdde detta i de gamla skogslandskapen,
där makten fortfarande stannade hos folkförsamlingen av alla manliga
fullberättigade medborgare över 16 år, men i de av större städer behärskade
landskapen blev stadsaristokratien enarådande, och bruket att i viktiga
frågor inhämta folkets mening <i>(»Volksanfragen»)</i> upphörde i Bern och
Zürich omkring år 1600, och i Luzern förbjöds år 1580 alla folkförsamlingar
utan överhetens medgivande.

I de äldsta kantonerna av förbundet där blott få enskilda feodalherrar
funnos, hade de feodala bördorna till största delen försvunnit i och med
befrielsen från Österrikes överherrskap, men desto hårdare tyngde de på de
fortfarande länspliktiga bönderna, vare sig de lydde under enskilda
länsherrar, eller under en eller flera av edsförbundets kantoner, som förvärvat
länsherrskapet över hela områden (en stor del av Aargau och Vaud var t. ex.
länspliktig under Bern, och Thurgau var 7 kantoners gemensamma besittning).
Särskilt i de områden, som tillhörde flera kantoner gemensamt, klagade
bönderna över utpressning av de landsfogdar, som handhade förvaltningen, och
som voro tillsatta på blott 4 år, inom vilken tid de naturligtvis sökte att ej
blott täcka de utgifter till mutor m. m., som åtgingo för tjänstens
förvärvande, utan även därutöver rikta sig. Upprepade gånger uppstodo därför
resningar av bönderna för att förbättra sin ställning. Sådana förekommo
samtidigt med de sydtyska bondeupproren under reformationstiden, även
här framkallade av de religiösa frihetsidéerna (sid. 263) men stillades genom
lämpor och smärre eftergifter. Långt mer elakartad var den resning, som
uppstod efter det 30-åriga kriget. Under detta hade neutraliteten, som
Schweiz lyckats bevara, bragt landet stora fördelar genom avsättning till
högt pris av förnödenheter, men då sedan prisen nedgingo, under det ätt
de höga skatter fortforo, vilka regeringarna måst upptaga för
försvarsändamål, uppstod ett starkt missnöje, som gav sig luft i lokala oroligheter. Till
en början stillades dessa genom underhandlingar och smärre eftergifter, men
år 1653 samlades ombud från olika delar av landet och bildade ett
folkförbund för återställande av bondefriheten enligt det ursprungliga
edsförbundet. Bönderna samlade betydliga krigsskaror, vilka till en början hade
framgång, men dessa följdes snart av blodiga nederlag.

Sedan motståndet mot styrelsen krossats, utvecklades det aristokratiska
fåväldet ytterligare, och bönderna förblevo utestängda från all andel i
statsförvaltningen. Missnöjet härmed ökades, i den mån upplysningstidevarvets
idéer trängde ut bland folket, och framkallade upprepade revolutionsförsök
i stadskantonerna, tills år 1798 edsförbundet under trycket av franska vapen
förvandlades till den enhetliga helvetiska republiken, i vars författning alla
inskränkningar och olikheter i medborgarefriheten voro avlägsnade. Härmed
avskaffades även alla feodala skyldigheter, av vilka dock tionde och
grundskatt av statsfinansiella skäl åter infördes år 1800 men genom
mediationsförfattningen år 1803 gjordes avlösbara.

*

BEBYGGELSEN hade under tidens lopp ändrats så, att en stor del av
ensamgårdarna vilka voro förhärskande i alptrakterna (sid. 123), uppdelats
i småbyar <i>(Weiler, -wil),</i> men i dessa trakter voro dock ensamgårdarna
fortfarande i avgjort flertal.

Byarna voro liksom i grannländerna vid den nyare tidens början strängt
slutna samhällen och ekonomiska samfälligheter, med tomter och inägor
delade till enskild egendom men utmarken av betesmark och skog
gemensam egendom för byn eller även för flera byar cch angränsande
ensamgårdar. De särskilda gårdarna hade lotter i byns olika inägor, och därmed
följde som vanligt skyldighet för delägarna att enligt gällande bestämmelser
eller särskilda beslut följas åt i sätt och tid för brukningen. Även
länsherrens eller landsfogdens ägor ingingo åtminstone delvis i den i
tegblandning liggande bymarken, och det var även vanligt, att gårdar funnos
anslagna för innehavarna av vissa allmänna tjänster eller anstalter, såsom för
byherden, för den som höll bykvarn, bageri, vinkällare, krog, den som hade
skyldighet att hålla tjur eller galt o. s. v.

ÄGOSAMFÄLLIGHETEN. Under förra delen av den nyare tiden vakade
man strängt över, att detta gamla byväsen bibehölls orubbat. Sålunda
innehöllo många byordningar förbud mot uppförande av nya hus, vare sig på
tomtområdet, vilket kunde leda till en delning av hemmanet, eller utom
detsamma, och även förordningar för särskilda orter eller för edsförbundet
utfärdades, vilka hotade med förlust av delaktighet i allmänningen som
påföljd av överträdelser av dylika bestämmelser. Även utfärdades förbud mot

styckning av jordegendomar, dá denna ansågs medföra fara, att de
uppkomna hemmansdelarna ej skulle kunna utgöra jordränta och tionde. För
att skydda sig häremot införde såväl enskilda jordherrar som stadsstyrelser,
att hela samfälligheten blev gemensamt ansvarig för utskylderna.

Emellertid uppstodo trots lagar eller förordningar eller efter särskilt
medgivande av menigheter och myndigheter nya gårdar såväl genom delning av
de gamla som genom intag och byggnader på allmänningen, varmed ock
följde delning av ägolotterna i byns inägor. Till denna utveckling bidrog
det förhållandet, att den gamla sedvanerätten, att jordegendom odelad ärvdes
av en av arvingarna, allt mer fick vika för lika arvsrätt, liksom ock
industriens tillväxt, varmed följde arbetares strävan att förvärva sig en
bostadslägenhet med ett jordstycke. För bydelägarna själva var det också önskvärt
att genom upplåtelse av dylika lägenheter skaffa sig tillgång till hantverkare.

På detta sätt ändrades småningom den ursprungliga lika
jordegendomsfördelningen, så att jämte herrgårdar och fogdegårdar samt hela bondgårdar
<i>(Huben)</i> även halva och smärre delar av sådana <i>(Schuposen)</i> samt
lägenheter utan del i byägorna uppstodo. I många byar funnos knappt längre
några hela gårdar utan blott delar av sådana och huslägenheter.

Även föreningen av i olika samfälligheter belägna jordegendomar till
större besittningar sökte man motverka, så t. ex. genom förbud att föra hö
från en samfällighet till en annans område.

Allmänningsjorden, vilken ursprungligen var mycket omfattande, började
i 16:e århundradet särskilt på slättbygden att minskas genom uppodling och
övergång till enskild egendom. Sålunda var vanligt, att enskilda delägare
planterade fruktträd på allmänningsjord, vilket under 1600- och 1700-talen
t. o. m. blev ett allmänt åliggande, och den rätt till frukten, vilken den, som
planterat, erhöll för vissa år eller livstiden, övergick ofta till äganderätt även
till jorden. Även var det vanligt, att odlingar, som medgivits för viss tid,
genom hävd eller enligt särskild uppgörelse, blevo enskild egendom. Likaså
mark, vara med samfällighetens medgivande uppförts en byggnad, t. ex. en
fäbod <i>(Sennhütte)</i> på alpbete. Ej blott enskilda medlemmar av
samfälligheten utan även sammanslutningar för vissa ändamål t. ex. skogs- och
torvberedningsföreningar, ja även sammanslutningar av enskilda personer
oberoende av deras boningsort, såsom alpbetesföreningar, förvärvade delar av
allmänningen.

Den gemensamma betesrätten å samfällighetens inägor började under
1700-talet att anses som ett svårt hinder för jordbrukets förbättring, och i
många delar av landet, såsom år 1717 i kantonerna Bern, Vaud och Aargau,
hade rätten att inhägna ägor formligen erkänts, varvid jordägaren genom
en avgift till samfälligheten skulle lämna denna ersättning för förlust av bete.

Under inverkan av den fysiokratiska åskådningen ökades
allmänningarnas delning mellan delägarna under senare delen av 1700-talet. En reaktion
häremot visade sig genom en mängd lokala förbud mot försäljning och mot
inhägnad av allmänningsjord till enskild besittning, och sedan den
Helvetiska republiken bildats, utfärdades år 1799 ett provisoriskt allmänt
förbud att dela kommuns jordegendom. Under tiden intill 1803 delades dock
mycken allmänningsskog, men från denna tid hava skogs- och
betesallmänningarna strängt bibehållits som sådana.

Nyttjanderätten till allmänning tillkom sedan gammalt alla kommunens
medlemmar, som hade egen härd, även sådana, som hade blott tomt men
ej del i byns övriga inägor, liksom brukare av annans jord, även de halvfrie.
Då den ursprungliga likheten i gårdarnas storlek upphörde, blev på somliga
orter brukligt, att nyttjanderätten bestämdes efter egendomens jordetal, hel,
halvt eller annan del av hemman, men vanligare så, att delägare fick släppa
på betet blott de kreatur han vinterfött på hemmaalstrat foder och taga
bränsle blott till husbehov. Delaktigheten i allmänning kunde dock även
övergå genom arv eller försäljning oberoende av äganderätt till inägor i
byn, ja även till personer ej tillhörande kommunen, något varemot dock
flera lokala förbud utfärdades.

EKONOMISKT FÖRMYNDERSKAP av styrelsen över jordbruket rådde
intill senare delen av 18:e århundradet. Byars och kantoners styrelser sökte
genom allehanda bestämmelser leda den ekonomiska verksamheten, så att
den skulle gagna samhällets intressen, och särskilt gällde detta de mäktiga
större städerna gent emot länspliktiga landsortsområden. Avsättningen av
dessas produkter inskränktes till den härskande staden, uppköp av livsmedel
på landet för aterförsäljning förbjöds, likaså förbjöds införsel av boskap till
bergsdistrikten för att hindra rasens försämring. Då naturförhållandena
medfört en specialisering av produktionen, så att bergstrakterna försågo
slättbygden med alster av husdjursskötseln och från denna erhöllo spannmål,
betraktades dessa leveranser som en skyldighet, och det förekom, att staden krävde,
att landsbygden skulle ordna sitt lantbruk efter stadens behov. Sålunda
förbjöd Bern år 1486 och sedan upprepade gånger trakter, där sädesodling var
lämplig, att tillverka ost och tillhöll år 1618 höglandet att använda mjölken
till beredning av smör och ej av den för staden långt mindre viktiga osten;
ystningen betecknades som ett oberättigat tilltag och ett samhällsskadligt
medel att fördyra smöret.

ÅKERBRUKET kvarstod liksom i grannländerna länge på en
ålderdomlig ståndpunkt. Detta berodde här som annorstädes väsentligen på de
hinder, som länsväsende och samfällighet i jordbesittningen utgjorde för
genomförande av reformer, men då länsväsendet bortföll, såsom redan under
medeltiden skett i skogskantonerna, så ledde detta t. o. m. till en
inskränkning i åkerbruket till förmån för den mindre arbetsamma och mer lönande
boskapsskötseln.

På slättbygden var treskiftesbruket rådande med undantag blott för
avlägsnare ägor, där sädes-gräsbruk <i>(Egartenwirtschaft)</i> användes, och i
alptrakterna var kanske det senare övervägande vid det lilla åkerbruk, som där
förekom. Byåkern låg i tegblandning, och tvång att följas åt i jordens
brukning rådde liksom allmän betesrätt på inägorna under den tid, då de ej buro
grödor. De odlade växterna voro huvudsakligen vete, spelt, råg, korn och
havre, varjämte i mindre omfattning odlades bönor, ärter, linser, lin och
hampa samt på trädesskiftet vita rovor. Av köksträdgårdsväxter omtalas
mest kål och lök och av fruktträd mest äpplen och päron, mindre däremot
körsbär och plommon.

Under senare delen av 1700-talet började reformsträvandena att
framträda även i Schweiz. Enskilda naturkunniga och nationalekonomer
förkunnade de nya lärorna och föranledde bildandet av sällskap för deras
spridning och tillämpning. Bland dessa sällskap märkas främst <i>Die
naturforschende Gesellschaft</i> i Zurich, bildat 1747, och <i>Die oekonomische
Gesellschaft</i> i Bern, det senare stiftat år 1759 av <sp>Joh. Rud. Schiffli</sp>, vilken
nämnes som den främste målsmannen för lantbrukets reformerande. Snart
bildades i olika landsdelar liknande ekonomiska sällskap och filialer till
dem, vilka verkade genom spridning av skrifter, uppställande av prisfrågor
till besvarande, anställande av försök m. m.

Myndigheterna verkade också för reformers genomförande. Således
avskaffades bytvånget i Bern år 1805, den allmänna betesrätten på inägorna
i S:t Gallen år 1807, och den hävdvunna uppfattningen om jordägares
skyldighet att genom hägnad skydda sina grödor mot betesdjuren började vika
för fordran, att djurägaren genom hägnande av betesmark inom värnet
skulle hindra sina djur för att göra skada. Trädesbruket började inskränkas,
och potatis, rovor, lin samt klöver och esparsett att odlas på åkern — dock
de senare ännu med insådd blott i vårsädesskiftet, men ej i höstsäden,
varigenom odlingen av den tiondepliktiga brödsäden skulle kommit att
inskränkas. Av växter, som nu vunno insteg, omtalas bovetc och framförallt potatis,
som redan år 1697 skall hava införts från Irland men icke kommit i någon
allmännare odling, förrän hungeråren 1770 och 1771 lärt folket att uppskatta
dess värde.

Med foderodlingen på åkern följde här och var stallfodring av kreaturen,
och därmed ökad tillgång på gödsel, — allt detta dock nyheter, som infördes
blott hos enstaka framåtsträvande jordbrukare, men först under följande
århundrade vunno allmännare tillämpning.

ALPHUSHÅLLNINGEN, <i>(Alpwirtschaft),</i> som bestod huvudsakligen i
boskapsskötsel med litet eller intet åkerbruk, fortgick ännu intill nutiden
enligt gammal sed, sådan den varit åtminstone från 14:e århundradet.

Huvudvikten ligger på djurens betning, som börjar tidigt på våren på
ängarna i dalgången, därefter föras djuren i maj upp på de lägre
sluttningarna <i>»Vorsassen», »Maisassen»,</i> och sedan vidare upp allt högre på
de i olika <i>Staffel</i> indelade <i>Mittel-</i> eller <i>Kuh-Alpen,</i> och ungdjur och sinkor
men framför allt får och getter på högalperna. På eftersommaren går
vandringen på samma sätt gradvis nedåt. Vinterfodret består av hö,
huvudsakligen från ängarna nere i dalen men delvis även från till »höberg»
undantagna lägre sluttningar och »vildhö» från för bete otillgängliga platser på
berget. Under sommaren gällde det också att bärga så mycket som möjligt
av »vildhöet» på branta marker, där boskapen ej kunde beta. På viss dag
fick denna skörd börja, och härvid rådde en tävlan, i det att den, som först
börjat slåttern på en plats, fick ensamrätt till densamma för det året.

Till följd av bristande omvårdnad till skydd mot snö- och jordskred,
utskärningar genom vattenströmningar samt förödelse av skyddande skog,
försummelse att hålla betesmarkerna fria från nedrasade stenar o. s. v.,
samt starkare betning, än växtligheten tålde, ha många alpbeten försämrats
eller t. o. m. måst övergivas. För att förebygga en dylik för bygden
ödesdiger utveckling och tillika förbehålla betena för ortens egna kreatur ha
sedan gammalt, troligen redan före nyare tidens början, bestämmelser
rörande hela menigheters eller korporationers men i viss mån även enskildas
alper fastställts.

Dessa bestämmelser plägade införas i urbarier för de särskilda alperna.
I dem plägade förekomma förbud att avyttra jordegendom i dalen och
därmed följande rätt till alpbete, en bestämmelse, som dock småningom
förändrats till förköpsrätt för samhällets medlemmar vid ifrågakommande
försäljningar. Likaså förekom förbud att låta djur från annan ort eller
tillhörande personer, som ej voro medlemmar av samfälligheten, släppas på
dennas alpbete. Då ett rätt förhållande mellan tillgången på vinterfoder och
alpbete var av stor vikt för dettas lämpliga utnyttjande, plägade det vara
förbjudet att vare sig avyttra hö från dalen eller dit införa sådant utifrån, det
senare för att förebygga, att flera kreatur vinterföddes, än som kunde finna
fullt sommarbete på bergen, där som nämnts alla med eget hö vinterfödda
djur, och endast dessa, fingo släppas på alpbetet. Säkraste medlet att
förekomma för stark besättning av alperna med betesdjur var dock att taxera
det antal kreatur, som de särskilda alperna kunde sommarföda. En dylik
uppskattning, <i>»Stuhlung»</i> eller <i>»Seyung»,</i> i korätter eller <i>Stösse</i> omtalas i
Obwalden redan på 1400-talet och ingick i det äldsta av alla alpurbarier,
det år 1547 för Glarus antagna, vilket ansetts som ett efterliknansvärt
mönster. Korätterna fördelades på samfällighetens medlemmar i förhållande till
deras jordegendom i dalen. Tillämpningen av denna fördelning övervakades
av <i>Alpzähler,</i> valda av kommunen.

Alperna plägade efter sin användning för olika djurslag delas i
nötboskapsalper eller särskilda för mjölkande kor samt sinkor och ungdjur
<i>(Sennten-</i> och <i>Galt-alpen),</i> ävensom hästalper, och endast det bestämda
djurslaget fick då släppas på alpen.

Likaså förekom i urbarierna bestämmelsen om skyldighet för delägarna
att utföra röjnings- och skyddsarbeten å alpen.

MJÖLKHUSHÅLLNINGEN intog alltjämt den främsta platsen i den
schweiziska lanthushållningen, särdeles i alptrakterna. Dessas ostberedning
fick än större vikt än förr, då klostren, som tidigare varit centralpunkter för
osttillverkningen, försvunno och denna alltmer gick tillbaka i dalar och
slättbygder. Smöret avsattes huvudsakligen i landets städer, men osten blev
däremot en allt viktigare utförselvara. Av de olika lokala ostsorterna
omtalades redan före den nyare tidens början främst Emmenthaler och
Schabziger, den senare i synnerhet från Glarus, och på 1700-talet
Gruyère-(Greyerz-)osten från Juralandet, samt Spalen-ost för export till Italien.

Beredningen av ost och smör skedde enligt hävdvunna metoder, som
bevarades i minnet i form av tänkespråk (Vörteli).

Mjölken gräddsattes i låga bunkar av trälaggar, lergods eller glas i svala
källare. Smöret kärnades i stötkärnor, men omkring år 1600 började även
holländska rullkärnor med 3 slaglister och i slutet av samma århundrade
en fransk modell av en liggande kärntunna med stav <i>(Serene)</i>. Det blev
bruk att medels saffran giva vintersmör sommarsmörets färg.

<img l>Fig. 62. Schweiziskt mejeri år 1705. Efter <sp>Anderegg</sp>.
B. Stäva.  C. Mjölktunna.  F. Ostkittel.  K. Sil för Zieger.  T. och V. Kärnor.</img>
Ystningen skedde i en kittel som hängde på en svängbar arm över den
öppna härden. Löpet bereddes på ännu brukligt sätt av kalvmagar.

Den starka efterfrågan på mjölksocker till medicinskt bruk föranledde en omfattande 
tillverkning av denna vara <i>(Schottenzucker)</i> i senare delen av 1700-talet.

BISKÖTSEL var sedan gammalt allmän. Vid slutet av 1700-talet framlade den blinde 
genevaren <sp>François Huber</sp> iakttagelser rörande bins livsförhållanden, 
Observations sur les abeilles (1796), vilka väckte till liv ett stort intresse 
för denna sak, och givit honom hedersnamnet biskötselns grundläggare.

SKOGARNA hade liksom i övriga länder till största delen tillhört dels samhällena som
allmänning, dels världsliga och andliga länsherrar, kyrkor och kloster, och då de
feodala rättigheterna övergingo till de särskilda landsdelarna, blevo
skogarna till ännu mer övervägande stats- och allmänningsskogar. Enskildas 
skogar voro blott små och fåtaliga, och någon delning av 
allmänningsskogarna till enskild egendom förekom knappt annat än under
första åren efter revolutionen.

Brukningsrätt till allmänningsskog tillkom samfällighetens alla medlemmar 
utan begränsning, även den som icke ägde jord, men naturligtvis blott
till husbehov, då ännu handel med virke blott föga förekom. Farhågan för
skogens förödande framkallade redan under det 13:e och följande århundraden 
åtgärder från myndigheternas sida. En sådan var bannläggning, d. v. s.
förbud under viss tid för all avverkning, ströhämtning, bark- och lövtäkt
m. m., men ej för betning. Mot slutet av 1700-talet började detta att ersättas
med förklaring som skyddsskog, i vilken bete var förbjudet och avverkning
medgiven blott efter särskild tillåtelse, varigenom sålunda en 
tillfredsställande skogsvård kunde åstadkommas. Under revolutionstiden
organiserades förvaltningen av statsskogarna, men samtidigt verkade de
proklamerade frihetsprinciperna förlamande på alla åtgärder till skogarnas skydd.

Vidare blev vanligt att förbjuda utförsel från kommunen av virke. Redan
under medeltiden liksom senare förekom, att avverkning fick ske blott efter
erhållen tillåtelse av länsherren, varvid platsen för avverkningen bestämdes
och senare även de tillåtna träden stämplades. För att framkalla
sparsamhet med virke inskränktes rätten att få sådant till hägnad, byggnad m. m.,
och manades till att hägna med murar och gravar, täcka husen med skiffer
o. s. v. Även förbud förekommo mot betning i skog, särdeles med getter, att
kvista träd och att hämta skogsströ.

Strävandena för en bättre skötsel av skogarna hade nitiska förespråkare
i de ekonomiska sällskap, som vid denna tid bildades (sid. 292), vilka verkade
för spridningen av insikt om skogens värde och sättet för en uthållig
hushållning med den. Det ekonomiska sällskapet i Bern utlyste
pristävlingar med prisskrifter, lät utarbeta och sprida läroböcker i skogsskötsel
o. s. v. Sådana skrifter från denna tid voro <sp>Heinrich Zschokke</sp>'s
Die Alpenwälder (1804) och Die Gebirgsförster (1806).

Skogsordningar utfärdades för statsskogarna; så i Bern, där en
skogsstyrelse <i>(Holzkammer)</i> inrättats år 1713, 1725 och 1786 samt i Luzern 1764
och i flera andra kantoner, sedan revolutionstiden medfört en hejdlös
skogsskövling.

Statstjänstemän anställdes också för övervakande av lagarnas efterlevnad,
och år 1809 inrättades i kantonen Solothurn en skogsskola för utbildande
av skogvaktare.
</chapter>

<chapter name="Nederländerna">
<h1>NEDERLÄNDERNA.</h1>

<table>
<td c><i>Litteratur.</i>
<td><sp>Brants, Victor</sp>. Histoire des classes rurales aux Pays-Bas jusque à la fin  du XVIII siècle. Mémoires couronnés par l'Académie royale. Tome XXXII.
<td><tab>Bruxelles 1881.
<td><sp>Frost, I.</sp> Agrarverfassung und Landwirtschaft in den Niederlanden. Berichte Über Land- u. Forstwirtschaft im Auslande. Berlin 1906.
<td><sp>Frost, I.</sp> Agrarverfassung und Landwirtschaft in Belgien.  Berichte . . . Berlin 1909.
<td><sp>Houtte, Hub. van</sp>. Histoire économique de la Belgique à la fin de l'anden regime. Gand 1920.
<td><sp>Radcliff, Thomas</sp>. Report of the agriculture of Eastern and Western Flanders. London 1819.
</table>

<b>N</b>ederländerna hade under medeltiden nått en högre ståndpunkt i odling
och välmåga än de kringliggande länderna. Städerna hade tack vare
en omfattande handel, sjöfart och industri samlat rikedom och liksom i
norra Italien blivit härdar för en hög andlig och materiell kultur. Med stöd
av dem hade jordbruket, vars förut halvfrie brukare vunnit full frihet, nått
en rik blomstring, så att det, särdeles i det södra, belgiska låglandet, blev


ett mönster för framåtskridandet i andra länder. Härifrån spredos bättre
arbetsmetoder, redskap och avelsdjur, och nederländska nybyggare, som
inkallades till kolonisationsföretag i andra länder, blevo där pioniärer för
ett högre lantbruk.

Denna framgång fortsatte under <sp>Carl V</sp>:s regering, vilken kraftigt
gynnade jordbruket liksom övriga näringar. Arbetena att skydda kustlandet
mot havets inkräktningar och att torrlägga delvis under dess yta liggande
sankmarker fingo stor omfattning. Under den följande tiden hämmade det
spanska vanstyret och ständiga krig alla framsteg, och även sedan de norra
provinserna år 1648 vunnit självständighet och de södra år 1713 tillfallit
Österrike, medförde de tätt återkommande krigen ett stillestånd i
jordbrukets utveckling.

Först efter det österrikiska tronföljdskrigets slut vidtog åter en avgjord
framgångstid för Belgiens jordbruk. Invallningarna mot havet och
torrläggningsarbeten återupptogos åter och ha sedan denna tid fortgått
planmässigt och nått en hög grad av fulländning. Uppodlingen av hedar och
mossar vidtog med ökad fart, och skördarna ökades, för Belgiens del till den
grad, att landet från att förut ha haft ett stadigvarande behov av spannmål
från år 1760 ända till revolutionstiden i regel hade överskott därav till utförsel.

Brännvinsbränningen, som tidigare fått ske blott med frukt som
råmaterial, fick från 1671 även använda spannmål och fick en ökad omfattning.
Den härigenom vunna rikliga tillgången på dränk framkallade en
vinstgivande gödning av slaktdjur med därav härrörande ökad gödselmängd och
bidrog därigenom till åkerbrukets förbättring.

Odlingslusten uppmuntrades under <sp>Maria Theresias</sp> och <sp>Joseph
II</sp>:s regeringar genom skattelindring. År 1772 utfärdades en förordning,
att all nyodlad jord skulle vara fri från skatter och tionde under 30 år och
under ytterligare 30 år betala blott halv skatt. Menigheter och kloster ålades
att inom 6 månader odla eller försälja all den oodlade hedjord de innehade,
och köparna att inom 3 år efter förvärvet odla jorden, vid fara att jorden
eljes skulle indragas till staten. Återstoden av de feodala banden
undanröjdes, underhavandes arbetsplikt försvann så gott som fullständigt, rätten
att inhägna till samfällighet hörande ägor blev år 1767 oinskränkt, (vilket
också bibehölls i den under den franska styrelsen år 1791 införda <i>code rural)</i>
och därmed inskränktes allt mer den fria betesrätten.

I den Nederländska republiken, där länsväsendet aldrig haft någon
allmännare omfattning, hade dessa hinder för framåtskridandet redan tidigare
genomförts. Allmänningarna ställdes år 1798 under provins- och
kommunalmyndigheternas tillsyn, och år 1810 utfärdades en lag, som gav flertalet av
jordägarna vitsord till skifte av samfällighets ägor.

Däremot vidhölls i de österrikiska Nederländerna alltjämt det ekonomiska
förmynderskap över handeln med jordbrukets produkter, som tillhörde den
merkantilistiska ekonomiska politiken, med syfte dels att gynna landets och
de särskilda landsdelarnas näringar och konsumenter, dels att skaffa det
allmänna inkomster genom tullar och likartade avgifter. En sådan var den
avgift, <i>tonlieu,</i> som länsherrar sedan medeltiden upptagit vid transport av
varor till eller från deras områden och som ända till revolutionen besvärade
handeln vid transport från en provins till en annan och vid införseln i vissa
städer och orter. Ett annat hinder för den inländska handeln särskilt med
spannmål var den i vissa städer gällande <i>droit d'étape,</i> eller rätt att under
viss tid kvarhålla transiterade varor för att bereda stadens innevånare
tillfälle till uppköp. Liksom i andra länder gällde förbud att sälja
jordbruksprodukter annat än på städernas marknader. Utrikes handeln med
jordbruksprodukter hindrades genom täta växlingar mellan importförbud och efter
marknadens läge ofta ändrade införseltullar samt exportförbud. <sp>Joseph II</sp>,
som var en övertygad anhängare av den fysiokratiska läran (sid. 221),
proklamerade väl den 11 december 1786 fullständig frihandel, men redan
följande år utfärdades åter exportförbud samt påbud om deklarering av alla
förråd och transporter av spannmål.

JORDBESITTNINGSFÖRHÅLLANDEN. Den gamla germanska
uppfattningen av jordegendom som släktegendom bibehölls segt i de rent
germanska landsdelarna. Ännu i landslagen för Drente av år 1712 bibehölls
den gamla rättsregeln, att hus och gård gå i arv på manssidan, under det
att döttrarna erhålla hemgift och vid arvskiftet efter föräldrarna lika lott
med bröderna i lösöret. Dessutom stadgas förköpsrätt för »anhöriga, vänner
och grannar», om egendom skulle försäljas. I de sachsiska områdena gällde
fortfarande, att jordegendomen odelad övergick till äldste sonen, under det
att det var sed hos friserna, att bonden under sin livstid genom nyodling eller
delning av jorden bildade jordegendomar åt de äldre sönerna, varefter den
yngste fick övertaga fädernegården. Till följd härav var bebyggelsen i dessa
landsdelar oförändrat i ensamgårdar.

I de frankiska och romanska områdena, där byar voro förhärskande,
liksom i Veenkolonierna i Groningen, delades jordegendomen lika mellan
alla arvingarna, och härigenom hade den tidigt uppdelats på en mängd
små-gårdar, och styckningen fortgick alltjämt särdeles i det fruktbara flandriska
låglandet. Undantag i detta avseende gjorde de sandiga landsdelarna i
Kempen och Ardennernas bergstrakter, där medelstora bondgårdar
förhärskade och till följd av jordens karghet knappt tålde att delas, samt det
fruktbara Hainaut, där jorden till större del tillhörde större adels- och
kyrkliga gods, som i regel bibehöllos oförskingrade. Där en starkare
styckning ägt rum, hade denna ofta brutit den gamla bybebyggelsen, och som
redan nämnts, upplöstes bygemenskapen allt mer genom delning av
allmänningarna och rätten att inhägna och beså trädesåkern.

<i>Länsväsendet</i> med därtill hörande underdånighetsförhållande, vilket varit
starkt utvecklat i de frankiska och romanska provinserna, försvann
småningom. Jordherrens arvsrätt efter sina ofrie underhavande kvarstod under
den nyare tidens förra del i form av <i>main-morte,</i> inskränkt till det fall, att
den underhavande icke efterlämnade någon till den odelade egendomen
arvsberättigad, men var i allmänhet ersatt av <i>»le droit de meilleur cattel»,</i>
d. v. s. rätt att vid arvskiftet taga den värdefullaste inventariepersedeln, och
inskränktes vidare till en avgift vid arvskiftet samt försvann slutligen
alldeles vid revolutionen.

Upplåtelsevillkoren för underlydande gårdar ändrades också småningom.
Hälftenbruket var så gott som försvunnet i senare delen av 1700-talet och
likaså arbetsskyldighet vid huvudgården, vilken i Overijssel formligen
avskaffades genom ett edikt år 1783. Avgifter i naturaprodukter bibehöllos
längre, men voro även de i starkt avtagande redan vid den nyare tidens
början. De underlydande gårdarna betalade sålunda i allmänhet endast
kontant ränta <i>(cens)</i> men betraktades som brukarens egendom och fingo i
allt större omfattning denna natur. Dels avlöstes skattskyldigheten, vilket
beträffande kronohemman medgavs under <sp>Maria Theresias</sp> och
<sp>Joseph II</sp>:s regeringar och i övrigt skedde efter överenskommelse mellan
ränteägaren och jordinnehavaren. Dels försvann skattskyldigheten genom
glömska, vilket lätt inträffade, då gårdarna styckats i så små delar, att
räntan utgjorde en obetydlighet. Rättslig förklaring av gårdar som allodium
var på 1700-talet ytterst vanlig. De skyldigheter av denna art, som funnos
kvar, avskaffades vid revolutionen. Däremot kvarstodo i Belgiens
skogstrakter rätt allmänt rätten till att hämta bränsle och strö samt att beta
kreatur och även att driva svedjebruk på statens och kommuners mark.

En stor mängd egendomar, såväl huvudgårdar som underlydande,
försåldes också. Så var fallet med de kyrkliga egendomar, som vid
reformationen indragits till staten, ävensom många gamla kronoegendomar, och
sådana som tillhörde enskilda personer, vilka genom ekonomiskt trångmål
till följd av kriget eller av annan anledning sålde dem. Köpare av större
gårdar voro vanligen borgare i städerna, men i Friesland även rika bönder,
av vilka många inflyttade till städerna för att där i bekvämlighet leva på
inkomsten av sin egendom. Flertalet av de nya ägarna brukade sålunda
ej själva sin nyförvärvade jord utan utarrenderade den, och även de
adelsmän, som behöllo sina gods, vilka bevarade åt dem deras högre sociala
ställning, utarrenderade dem, uppdelade i smärre gårdar för att öka sin
inkomst av jorden.

På detta sätt kom en stor del av jorden, särdeles större gårdar, att brukas
på arrende. Dessa upplåtelser voro i regel på viss tid, 3, 6 eller 9 år i
Flandern men 6 eller 12 i Brabant, vilket man satt i förbindelse med vanliga
brukningsperioder, omlopp på 3 år eller en mångfald därav, eller märgling
vart 12:e år. Hälftenbruk fanns vid periodens slut kvar blott i Ardennerna,
där jordbruket bibehöll en ålderdomlig prägel. Åtskilliga skyldigheter
och inskränkningar i brukningsrätten voro vanliga, såsom att
arren-datorn skulle underhålla hus, hägnad och vägar, ej taga mer än 2
grödor efter gödsling, ej upplöja äng eller använda den till fårbete o. s. v.
eller att han skulle följa ortens brukningssätt. Dessutom plägade
föreskrivas, att arrendatorn skulle lämna <sup>1</sup>/<sub>3</sub> av jorden i trade. En år 1671
utfärdad förordning (som först gällde blott ett grevskap men sedan utsträcktes
till flera), upptog även bestämmelse om ersättning åt avträdande arrendator
av den tillträdande för sådd, gödsling och andra arbeten, varav den förre
ej hunnit draga full nytta. Emellertid förde den tilltagande användningen
av intensivare växtföljder med sig, att föreskriften om trädning vanligen ej
följdes, och på 1700-talet blevo denna och andra bestämmelser rörande
växtföljd allt mer sällsynta.

I Groningen blev vanligt, att arrendatorn skulle uppföra egna byggnader,
varför jorden sades vara bunden <i>(beklemmt)</i> till arrendatorns hus och
arrendeupplåtelserna betecknades <i>Bekleming.</i> Härmed följde, att arrendena
blevo fortvarande men med rätt till uppsägning och förändring av villkoren.
Från 1730-talet blevo <i>»feste Beklemingen»,</i> d. v. s. kontrakt med
oföränderligt avgäldsbelopp vanliga, och då provinsen Groningen år 1764 beslöt att
avyttra sin utarrenderade jordegendom, bestämdes att sälja endast
ouppsägbara arrendekontrakt, så att ägaren till jorden blott skulle äga rätt
till räntan från egendomen, men dennas brukare ha full förfoganderätt
över densamma, blott med den inskränkning, att egendomen ej fick
styckas.

Från 1700-talet börja de i nutiden vanliga arrendena av »lösa parceller»
blott för 1 år eller, beträffande äng, en slåtter att omtalas. Dylika lotter
brukade, då de lågo avlägset från arrendatorns egentliga jordbruk, plöjas
och gödslas av ägaren, så att arrendatorn hade blott att så och skörda. De
brukades mest för odling av lin och potatis.

SMÅBRUK. Som redan nämnts, fortgick alltjämt styckningen av jorden
i vissa delar av landet, särdeles i det fruktbara flandriska låglandet, där
under senare delen av 1700-talet en mängd gårdar voro så små, att de
brukades huvudsakligen med handredskap.

I meningsutbytet om fördelar eller olägenheter av denna långt gående
styckning, synes, i motsats till vad fallet var i England, den övervägande
meningen hava varit till förmån för de små jordbruken, dels från social
synpunkt, i det att de gåvo en stor mängd folk en fast och gagnelig
sysselsättning och befordrade folkökningen, dels emedan de små jordbruken
övervägande alstrade för städernas försörjning med livsmedel viktiga animala
produkter (mjölk, kött, ägg) och grönsaker, vilka under dåvarande
förhållanden icke tålde längre transport. Man hade väl ögonen öppna för att
de lämnade mindre produktion av spannmål, men detta betydde mindre, då
behovet därav lättare kunde fyllas genom import. Att större jordbruk
ansågos mindre önskvärda, synes framgå av att en förordning år 1755 för
Hainaut fastställde 50 bonniers (omkr. 75 ha) åker som den största areal,
en arrendator fick innehava. Men även en för långt gången styckning
ansågs olämplig. Ofta framhålles som det lämpligaste, att egendomen vore så
stor, att den kunde giva en familj full sysselsättning och full bärgning och
krävde 1 plog, vilket i de bördigare trakterna ansågs motsvara 20—24 ha
men det dubbla på mager jord såsom i Ardennerna.

JORDREGISTER. För att åstadkomma en rättvis grund för bevillningens
fördelning på jordegendomen upprättades år 1686 ett jordregister. Då detta
ej var tillfredsställande, emedan det ej upptog de särskilda egendomarnas
värde, upprättade vissa byar egna jordeböcker (katastrar) och tillsattes
kommissioner för jordregistrets revision. Denna hade före revolutionen lett
till fullständiga katastrar endast för Luxemburg och Limburg.

ÅKERBRUKET.   Den höga ståndpunkt jordbruket tidigt intog i
Nederländerna och sedan alltjämt behöll, berodde på ett intensivt och
omsorgsfullt användande av alla medel till höjande av jordens fruktbarhet.

<i>Gödslingen</i> var till följd av det stora kreatursanlalet och ett omsorgsfullt
tillvaratagande av spillningen i allmänhet riklig och avpassades efter
jordmånens och grödans art. Den feta marskjorden odlades även utan kreatur
och gav dock rika skördar. Spillningen komposterades vanligen med torv
från mossar eller heden. Urinen samlades i stora behållare i vilka den
blandades med människogödsel och däri utrörda rapskakor. Även förekom att
människogödseln för sig utrördes med vatten. Dylik flytande gödsel <i>(engrais
flamand)</i> användes på lättare jord. Till gödsling användes allmänt
torvaska samt därjämte träaska, sot, hornmjöl, gatsopor och rapskakor.
Kalkning och märgling voro regelbundet bruk. På mossodlingarna i Groningen
gjordes efter bränntorvens skörd den med yttorven blandade sanden
fruktbar genom blandning med stadsgödsel. Mudder ur kanalerna var också högt
skattat som gödselmedel.

<i>Torrläggning</i> av jorden genom invallning och avledning av grundvattnet
genom öppna gravar var redan tidigt högt utvecklad. På högre liggande
mark synes.ännu vid periodens slut torrläggningen huvudsakligen ha
åstadkommits genom att upplägga jorden i kullriga tegar eller land, mellan vilka
djupa fåror upptogos med plog eller mullskopa.

<i>Jordens bearbetning</i> var i regel mycket trägen och omsorgsfull. Vid det
mindre jordbruket var djupgrävning allmän. Plöjningen skedde merendels
i smala, vanligen blott 6 tiltor breda tegar.

<img l>
Fig. 63. Brabantsk plog före 17:e årh. Efter <sp>Braungardt.</sp>
</img>

Redan under medeltiden hade den tunga kärrplogen förbättrats och
användes huvudsakligen på den styva jorden men hade eljes ersatts av en
lättare tassplog<footnote>Rättelse i Boken: 'tassplog' istället för 'torvplog'.</footnote> med en välvd vändskiva, som kunde vända tiltan (fig. 63).
Denna plogtyp spreds
även under namn av den
brabantska plogen till
grannländerna. På den
sandiga jorden användes
även en liten svängplog.
Vidare användes harvar
av olika slag (rätpinn-,
rullharv, ogräsharv,
motsvarande hästhackan),
sladdar, kokkrossar och
mullskopa.

<i>Växtföljd.</i> Tack vare en flitig bearbetning av jorden även under växttiden
samt ogräsrensning hade redan tidigt trädesskiftet börjat avskaffas.
Tvåskiftesbruk förekom som en sällsynthet, och även treskiftesbruket, som
varit dessa länders vanliga växtföljd, blev från 1500-talet allt mer ändrat till
större intensitet genom odling av »trädesväxter» såsom spärgel, rovor och
rödklöver, på trädesskiftet. På detta sätt uppkommo åtskilliga olika
växtföljder, som varierades efter jordmånen, än med, än utan trade och
närmande sig växelbruket genom  inskjutande av baljväxter (hästbönor,

rödklöver) mellan stråsädesgrödorna, ofta med mellangrödor, såsom rovor eller
spärgel sådda i stubben efter tidigt skördad säd, eller morötter insådda i
höstsädesbrodden. Inom sandjordsområdet var oavbruten rågodling vanlig
med spärgel som stubbgröda, eller på bättre sandjord med spärgel, potatis,
rotfrukter eller klöver mellan varje råggröda. Då en polder togs i odling,
brukade den först användas till växelbruk utan gödsling eller trade och, då
skördarna började avtaga, få gräsgå med insådd av vitklöver för att efter
25—30 år åter användas i växelbruk. Utsädesväxling ansågs hava stor
betydelse, för att grödorna ej skulle urarta.

Huvudsädet i sandjordsområdena var <i>råg,</i> som även användes i stor
omfattning till brännvinsbränning. <i>Vete</i> var däremot det viktigaste sädet på
därför lämplig jord, särdeles på den feta marskjorden, där dess styva strå
var en viktig egenskap. I bergstrakterna var spelt den allmänna brödsäden.
Vete fick återkomma flera gånger i växtföljden, i vilka det liksom utgjorde
den stomme, kring vilken övriga växter grupperades. I vissa trakter
efterföljdes vete omedelbart av blandsäd av vete, råg och spelt. Även <i>havre,</i>
antagligen endast vit vipp-, odlades mycket och var högt värderad på grund
av halmens och agnarnas fodervärde. Däremot odlades <i>korn</i> mindre och i
allmänhet blott som höstsäd <i>(escourgeon).</i> <i>Bovete</i> odlades allmänt på
sandjord som sista grödan i omloppet. Av baljväxter odlades mest åkerbönor,
vanligen som ensamgröda, lagda i plogfåran med stort radavstånd, eljes
begagnades ännu vid 1700-talets slut mest bredsådd. Av öriga baljväxter
omtalas ärter, vicker och linser.

Av rotfrukter odlades <i>morötter</i> och <i>rovor</i> sedan gammalt, de förra mest
insådda i höstsädesbrodden, de senare som stubbgröda. <i>Potatis</i> infördes
redan av botanisten <sp>Lecluse</sp> (<sp>Clusius</sp>) i slutet av 1500-talet men
odlades huvudsakligen i lyx- och klosterträdgårdar, tills den i början av
1700-talet blev mer spridd, och särskilt i Flandern hörde den mot
århundradets slut till de viktigaste grödorna.

<i>Linodlingen</i> hade största omfattning och ekonomiska betydelse i
Flandern och Hollands polder, där den i vissa trakter beräknades giva ända till
<sup>3</sup>/<sub>4</sub> av lantbrukets inkomster. Den skedde därför med största omsorg, —
noggrann bearbetning av jorden, kreatursgödsel nedplöjd på hösten,
övergödsling med duvgödsel på våren, handrensning samt ofta uppsättning av
ett gallerverk av ribbor till stöd för de växande plantorna. Rötningen och
den följande bearbetningen var en specialitet för sydvästra Flandern, dit
linhalmen såldes från övriga landsdelar. Även hampa odlades allmänt i
vissa trakter.

<i>Raps</i> var en viktig gröda på den bättre sandjorden och odlades dels som
vinterraps med i plantsäng uppdragna plantor, dels, särskilt i Brabant, som
vårraps. Som oljeväxter omtalas i senare delen av 1700-talet även kinesisk
<i>oljerättika, vitsenap</i> och <i>vallmo,</i> av vilken sistnämnda omtalas såväl
grå-som vitfröig, med öppna och slutna fröhus. Vallmo gav visserligen mindre
skörd än raps och fordrade rikligare gödsling, men krävde mindre
bearbetning av jorden och angreps ej av insekter.

<i>Krapp</i> odlades mycket i Zeeland och <i>tobak</i> i synnerhet i trakten kring

Utrecht, särdeles hos småbrukare; denna odling fick Ökad betydelse, dá det
amerikanska frihetskriget avbröt tillförseln.

Foderodling fick större vikt, i den mån kreatursstocken ökades, under det
att ängarna och i synnerhet betesmarkerna minskades genom uppodling.
<i>Spärgel</i> var till en början den vanligaste åkerfoderväxten, men senare
infördes esparsett och klöver i odling. <i>Rödklöver</i> anses hava införts från
Spanien före den nyare tidens början. Även <i>hundäxing</i> upptogs till odling.
Vallodlingen rönte till en början motstånd från jordägarna emedan den
hindrade jordens vila under trädningen och ansågs utsuga jorden, men vann
småningom ökat erkännande och omtalas som »grundval för det belgiska
åkerbruket».

<i>Ängarnas</i> stora betydelse framhålles ofta med den motivering, att åkerns
avkastning var beroende av den gödsel, vartill ängshöet lämnade material,
och de vårdades därför noga.

<i>Humleodlingen</i> upptog mycket jord mellan Brüssel och Alost, vilken
senare stad var medelpunkten för handeln med denna vara, som här
underkastades offentlig klassificering.

TRÄDGÅRDSSKÖTSELN, som gynnades av det milda, fuktiga klimatet,
nådde tidigt en hög utveckling. Framför allt gällde detta blomsterodlingen.
Den år 1570 från Asien över Turkiet införda tulpanen och den möjligen
något tidigare införda hyacinten blevo modeblommor, vilkas odling blev en
specialitet för trakten kring Haarlem. Nya sorter betingade vanvettiga pris,
och särskilt blev tiden 1635—1637 känd för sin »tulpansvindel», liksom
1733—1734 för »hyacintsvindel».

Holland blev också berömt för sin varmhusodling av tropiska växter,
vilka den vidsträckta handelssjöfarten hemförde från avlägsna länder.
Odlingen i drivhus fick en stor omfattning och spred sig härifrån till det övriga
Europa.

Även köksväxtodlingen var högt uppdriven, särdeles i närheten av
städerna men förekom för övrigt vid varje gård eller koja, och gav, tack vare
flitig bearbetning och gödsling av jorden, noggrann ogräsrensning och ny
sådd omedelbart efter skörden, stor avkastning. Som mest odlade sorter
omtalas palsternackor, morötter, rovor, svartrot, savoykål, ärter, bönor, lök,
olika slag av sallad, spenat samt sparris.

I Belgien blev fruktodlingen mycket mångsidig och omfattande, —
äpplen, päron, plommon, körsbär, persikor, aprikoser och mispel omtalas som
de förnämsta fruktslagen.

<i>Trädgårdsanläggningskonsten</i> fick en egenartad utveckling. Det var här
som annorstädes renässancestilen, som tillämpades, men med parterren utlagd
i blomstersängar och gräsmattor, som bilda ett geometriskt mönster, täckta
lövgångar samt buskar och småträd klippta i allehanda konstiga former.
Dylika träd och buskar hava alltjämt förblivit en specialitet för de
holländska trädgårdsodlarna och härifrån spritts till det övriga Europa.

HUSDJURSSKÖTSELN utgjorde i det gräsrika låglandet lantbrukets
huvudsak, men kreaturens antal var stort och mycken omsorg ägnades dem
även i de övervägande sädesodlande trakterna för gödslingens skull. I den
mån bete och ängshö ej räckte till, blevo därför foderodling på åker och
sommarstallfodring allt mer allmänna.

I marsktrakterna föddes kreaturen så gott som hela året på bete, men
eljes var stallfodring av de större djuren vanlig även under sommaren, under
det att hedarnas magra bete huvudsakligen tillgodogjordes av fåren.
Hedarnas uppodling minskade därför fårskötseln men var även en stor förlust för
innehavare av smålägenheter, vilka för underhållet även av nötkreaturen
voro beroende av allmänningsbetet. Till grönfoder användes jämte gräs
även spärgel, klöver och grönråg. Vinterfodret utgjordes av hö, halm,
rovor, morötter, potatis, hästbönor, havre, bovete samt kakor av lin- och
rapsfrö. Nötkreaturen fingo även sörpa av olika foderslag och kärnmjölk.
I Belgien bedrevs gödning av från de franska gränsprovinserna, ja i 17:e
århundradet även från Danmark, inköpt mager boskap, samt uppfödning av
unghästar från Artois och Boulonnais.

I stallarna gingo djuren i vissa trakter lösa eller i kättar, varigenom
gödseln ansågs bliva väl bevarad.

<i>Hästarna</i> på det holländska låglandet voro av det tunga, frisiska slaget,
starka arbetshästar och goda travare, — travkörning var här en nationell
idrott. Den belgiska hästen var mindre tung och blöt än den frisiska och i
äldre tid mycket eftersökt till krigsbruk. För densammas ytterligare
förbättring i denna riktning lät <sp>Maria Theresia</sp> år 1770 inrätta ett
stuteri i Alost, där hingstar av åtskilliga, både varm- och kallblodiga, slag
uppställdes. Det nedlades år 1781 på grund av böndernas obenägenhet mot varje
ändring av hästslagets karaktär av tung draghäst. År 1806 inrättade
<sp>Napoleon</sp> ett stuteri i Terwueren för att genom korsning med orientaliska
hingstar åstadkomma arméhästar, men även detta stuteri blev av kort
varaktighet. Det i de högre liggande sandjordstrakterna förekommande lättare
hästslaget, Gelderhästen, har icke fått någon större betydelse.

<i>Nötboskapen</i> i de holländska marsktrakterna var den mest storvuxna
och mjölkrika, och det var därför denna, som ifrågakom vid anskaffning av
avelsmaterial till kreatursstockens förbättring i andra länder. Den sålunda
i England och andra länder införda holländska boskapen omtalas mest som
röd, och detta liksom det förhållandet, att 1600-talets holländska målares
tavlor mest visa röd boskap, talar för att denna färg förr var vanligare än
nu. Flanderns liksom de mer höglänta trakternas boskap var småvuxnare
och mindre mjölkrik men dock i stort sett överlägsen grannländernas.
Nötboskapen hölls i Nederländerna ej, såsom eljes var vanligt, övervägande för
gödselns skull, utan kött och mjölk voro en viktig inkomstkälla. Både smör
och ost voro alltsedan medeltiden viktiga exportvaror, och osten stod sedan
gammalt i högt anseende.

<i>Fårskötseln</i> var i äldre tider en viktig gren av Nederländernas
lanthushållning, i det att Flandern var säte för Europas förnämsta ylleindustri,
som hämtade råmaterial även från England och Spanien. Då dessa länder
vid medeltidens slut hindrade exporten av ull för att förarbeta den i eget
land, började ylleindustrien i Flandern förlora sin företrädesställning, och
i den mån odlingen utsträcktes, minskades fårskölselns omfattning. Detta
gällde särskilt låglandet, där den storvuxna långulliga mjölkfårrasen
förhärskade, men mindre hedtrakterna, vars magra beten ej kunde
tillgodogöras med samma fördel av andra djur som av fåren. Några åtgärder för
avelns förbättring omtalas ej.

<i>Svinaveln</i> synes hava avtagit, i den mån skogarna inskränktes, och synes
icke ha varit föremål för någon synnerlig omsorg.

<i>Fjäderfäaveln</i> omtalas mot periodens slut som framstående. Åtskilliga
hönsraser såsom Breda, Hamburgare och Polacker (Paduanare) infördes
härifrån till England. Gödning av fjäderfä bedrevs i stor omfattning.
Därvid användes mycket bovete och kärnmjölk till gödfoder.

<i>Biskötseln</i> omfattades med stort intresse och var tack vare den rika
honungstillgången från hedar samt raps- och klöverfält mycket givande.
Den holländske läkaren <sp>Jan Swammerdam</sp> (1637—1685) omtalas som
den förste, som urskilt biens könsförhållande. Biodlarna sammanslöto sig i
kommunerna till föreningar, vilka gemensamt förde kring sina samhällen,
allt efter som de olika växternas blomningstid gav anledning. Mot slutet av
1700-talet inträdde tillbakagång, och biodlareföreningarna upplöstes.

<i>Kreaturssjukdomar</i> uppträdde ofta svårartat i Nederländerna, särdeles
boskapspest och rots, som infördes med de trupper, som deltogo i kejsar
<sp>Carl VI</sp>:s krig i Spanien, men åtgärderna mot dessa ledde till en för sin
tid mycket välordnad veterinärorganisation. År 1714 infördes fordran av
intyg om härkomst och frihet från sjukdom för varje djur, som utbjöds till
salu. År 1744 utfärdades en veterinärstadga, vilken, med tillägg år 1770
införde skyldighet att nedslakta alla djur, som angripits av smittsam
sjukdom, desinfektion av allt, som kunde sprida smitta, kontroll över att friska
djur ej fingo beta på smittad mark samt sträng sundhetskontroll vid
införsel av djur över landgränsen (sid. 281).

SKOGSSKÖTSEL. De skogar, som funnos kvar i de inre bergiga
landsdelarna, synas icke ha varit föremål för några särskilda åtgärder. Däremot
omtalas<footnote><sp>Radcliff</sp>, s. 103.</footnote> redan under det 15:e århundradet utförda skogsplanteringar på
öde områden, och under senare tid utfördes skogsodling genom sådd av
»skotsk» (= vanlig nordisk) gran och tall på ljunghedar och sandmarker.
Fröet spreds antingen efter ljungens avbränning och myllades genom jord,
som uppkastades från de djupa fåror, genom vilka marken uppdelades i
tegar, eller också efter plöjning och myllades då genom lätt harvning.

För statsskogarnas skötsel i de österrikiska Nederländerna utfärdades
under <sp>Maria Theresia</sp> och <sp>Joseph II</sp> en mängd förordningar,
varigenom en ordnad hushållning infördes. 1 regel skedde gallring till
bränsle, då träden nått 7—11 års ålder, vid 60 år borde ljushuggning ske
och sluthuggning vid 120 år. I kusttrakterna började man vid denna tid
odla skog, mest skotsk gran och strandtall för att binda sanden. Liksom i
Frankrike (sid. 261) visades stort intresse för plantering av främmande
trädslag. Häckar och trädrader planterades i gränslinjerna mellan fälten, och
avverkades regelbundet som lågskog till bränsle.


För att förekomma angrepp av insekter på lövträd påbjöds skyldighet
att förstöra larverna <i>(échenillage)</i>. Mot angreppen på barrträden av insekter
(antagligen märgborrar och tallskottvecklaren), stod man däremot hjälplös.

JAKTEN var här som i andra länder ett de högre klasserna förbehållet
och av dem högt skattat nöje liksom föremål för klagan från jordbrukarnas
sida. Från år 1677 förekomma talrika förordningar angående skada på
fälten av djur från de fridlysta jaktparkerna och av jägarnas framfärd över
fälten. Bestämmelserna voro olika i de särskilda provinserna, men i
allmänhet var jakten förbehållen jordherren inom hela hans område och varje
vasall blott inom hans. Småningom infördes förbud mot jakt under den tid.
då gröda fanns på fälten. Revolutionen avskaffade alla jaktprivilegier, så
att jakträtten kom att tillhöra varje jordägare på hans mark.
</chapter>

<chapter name="Storbrittannien och Irland">
<h1>STORBRITTANNIEN OCH IRLAND.</h1>

<table>
<td c><i>Litteratur.</i>
<td><sp>Begtrup, D. Gr.</sp> Anmärkningar vid det engelska åkerbruket. Övers. Stockh. 1805.
<td><sp>Coleman, J.</sp> The cattle, sheep and pigs of Gr. Britain. London 1887.
<td><sp>Curtler, C. W. H.</sp> A short history of english agriculture. London 1809.
<td><sp>Ernle, Lord</sp>. English farming past and present. London 1922.
<td><sp>Hoskyns, Ch. Wren</sp>. A short inquiry into the history of agriculture. London 1849.
<td><sp>Prothero, R. E.</sp> Pioneers and progress of english farming. London 1888.
<td><sp>Thaer, A</sp>. Inledning till kunskapen om den engelska lanthushållningen. Övers. Göteborg  1801.
<td><sp>Venn, J. A.</sp> Foundations of agricultural economics. London 1923.
</table>

<b>E</b>fter de långvariga inre striderna under senare delen av medeltiden
vidtog en omkring 150-årig fredlig period som blev en framgångstid
för Englands jordbruk. Under denna tid ökades ytterligare den omsättning
av jordägare, som redan under den föregående krigstiden börjat genom att
många adelsmän till följd av ekonomiskt obestånd nödgats sälja sina gods.
Härtill bidrog också reformationens genomförande, varmed följde indragning 
och försäljning eller förläning av kyrkans och klostrens gods. En
annan medverkande orsak var den rika tillströmningen av ädla metaller
från den nya världen och den stegrade ekonomiska företagsamheten särskilt
under drottning <sp>Elisabeths</sp> regering och än mer handelns starka
utveckling, i det att den härigenom framkallade prisstegringen gjorde
jordbruket mer lönande än förr och lockade många, som vunnit rikedom på
affärer, att nedlägga den i lantgods. Kyrkan, kloster och adliga ersattes
sålunda i stor omfattning som jordägare av uppkomlingar, vilkas strävan att
göra sitt kapital fruktbärande väl skarpt klandrades såsom snikenhet,
hårdhet mot underhavande och brist på hänsyn för dessas mer på hävd än på
rättsligt giltiga handlingar grundade rättigheter, men dock verksamt bidrog
till att uppdriva lantbruket till högre avkastning.



Landets jordbruk främjades också genom allmänna åtgärder. Omsorg
började ägnas åt förbättringen av landets vägnät, varigenom avsättningen
av lantbrukets alster underlättades. Torrläggningen av sumpmarker, vilken
förut igångsatts huvudsakligen av klosterfolket, fortsattes nu av regeringen.
Framför allt märkes i detta avseende utdikningen av det stora kärrområdet
söder om the Wash i östra kustlandet. <sp>Elisabeths</sp> och <sp>James I</sp>:s
regeringstid var en avgjord framgångstid för jordbruket.<footnote>Om dettas natur och anordning se Curtler, s. 124, 134.</footnote>

De inre striderna under stuartarna och republiken medförde däremot
stillastående eller tillbakagång för landets jordbruk, men med <sp>Wilhelms
av Oranien</sp> tillträde till tronen (1688) vidtog åter en framgångstid. Han
kom från världens förnämsta jordbruksland och var väl förtrogen med
dess lanthushållning, vilken blev det föredöme, vars efterföljd snart gjorde
engelsmän och skottar till det övriga Europas läromästare i lantbruk.
Förhållandena voro också under nästan hela det 18:e århundradet gynnsamma
för jordbruket. Så gott som oavbruten inrikes fred rådde, och industrien
gick kraftigt framåt, så att den beredde en lätt avsättning för lantbrukets
alster och kunde bereda arbete för de skaror, som genom
bysamfälligheternas förvandling till samlade jordegendomar blevo hemlösa vid jordbruket.
Skördarna utföllo också i allmänhet gynnsamt tack vare ökad och förbättrad
odling, så att de trots en fortgående höjning av folkets levnadsstandard de
flesta år under århundradets förra del fyllde folkets behov av spannmål
och därutöver lämnade ett ofta betydligt överskott till utförsel.
Spannmålsprisen voro väl jämförelsevis låga, under det att dagsverksprisen stego, och
tiden var sålunda mindre gynnsam för jordbrukarna än för arbetarna,
varför ock mycket åker skall hava nedlagts till bete. Men tack vare rika
skördar och lönande ullpris voro dock förhållandena jämförelsevis goda
även för jordbrukarna. Härtill bidrog den tullpolitik, varpå man redan på
1300-talet slagit in för att motverka alltför stora växlingar i
spannmålsprisen. Utförsel av spannmål var vid den nyare tidens början förbjuden,
då priset på den inländska marknaden gick över en viss höjd (6 sh. 8 d. per
quarter vete), men blev år 1571 tillåten under vissa villkor och mot
exportavgift. Vid <sp>Carl II</sp>:s tillträde till regeringen 1660 infördes rätt till både
in- och utförsel men mot höga tullar. Är 1670 infördes systemet med
exportförbud och en lägre tullsats, när marknadspriset översteg ett visst
belopp (53 sh. 4 d.), men vid lägre pris en hög tull och därtill från år 1688
exportpremier vid låga spannmålspris.<footnote><sp>Prothero</sp>, s. 252; <sp>Curtler</sp>, s. 159.</footnote> Genom denna tullpolitik, som
tillämpades även beträffande andra lantbruksprodukter och fortsattes
oförändrad till år 1773, tryggades förbrukarna mot oskäligt höga pris och
odlarna mot prisens nedgång under en väl lönande nivå. Ullprisen voro
dock alltjämt så höga, att de vid de rådande höga arbetslönerna gjorde det
mer lönande att behålla marken till bete än att uppodla den. Efter 18:e
seklets mitt skedde ett omslag, i det att spannmålsprisen starkt stegrades,
särdeles sedan krigen med Frankrike gjort tillförseln osäker eller tidtals
avstängde den och medfört en stark höjning av frakterna. Upprepade svaga
eller till följd av väta illa bärgade skördar bidrogo att uppjaga
spannmålsprisen. Vetepriset nådde år 1812 t. o. m. 155 sh. pr qu. Utförseln av
spannmål upphörde därför, och vissa år betalades importpremier.

Den inrikes avsättningen av lantbrukets produkter underlättades genom
ett intensivt arbete på samfärdsvägarnas förbättring. Mellan 1760 och 1780
sattes alla de stora landsvägarna i gott stånd, och en formlig mani att bygga
kanaler uppstod, med den påföljd, att England blev Europas näst Holland
rikaste land på vattenvägar.

Denna gynnsamma konjunktur framkallade här liksom i Frankrike
livligaste intresse för jordbruket hos de högre klasserna. Det blev en modesak
att skaffa sig en mönstergård och själv bruka den, och konung <sp>Georg
III</sp>, »Master George på Windsor Home farm», gick i spetsen för
godsägarna att på en sådan pröva nya växtsorter, jordförbättringar och redskap
och underhålla förnämliga kreatursbesättningar. Det förr vanliga
förhållandet, att godsherrarna voro frånvarande från sina gods, ansågs klandervärt,
och lantbruket prisades som en för en gentleman hedrande sysselsättning.

Lantbrukslitteraturen flödade rikligt och lästes flitigt,
kreatursutställningar, plöjningstävlingar o. dyl. höllos och lantbrukssällskap bildades.

De höga inkomster, som spannmålsodlingen inbragte, ökade ivern för
byägornas skifte och sammanläggning till skilda gårdar samt till nyodling.
Jorden hade alltsedan den nyare tidens början allt mer blivit en
handelsvara, och detta förhållande ökades i den mån höga produktpris ökade
jordens avkastning. Egendomsköp och jordförbättringar blevo mycket
använda sätt för kapitalplacering, en utveckling som under krigstiden med dess
uppjagade spannmålspris övergick till vild spekulation. Med krigets slut
följde den oundvikliga reaktionen, vilken i förening med penningevalutans
genom spekulation framkallade osäkerhet förlamade jordbrukets utveckling
för årtionden framåt.

LÄNSVÄSENDETS UPPHÖRANDE och ÄGOSKIFTE, reformer, som
voro grundläggande för det engelska jordbrukets storartade utveckling
under den nyare tiden, hade påbörjats redan under medeltiden (sid. 167)
men fingo under den nyare ökad fart till följd av den nu framträdande
större ekonomiska företagsamheten och tilltagande kapitalismen. De vid
jorden bundne <i>villains</i> hade förvandlats till landbönder med rättsligt
tryggad besittningsrätt, <i>copyholder,</i> men dessas såväl som huvudgårdens ägor
bestodo av talrika blandade små tegar, vilkas sammanläggning till större
åkrar hade blivit mer trängande, i den mån jordens styckning fortgick.
Denna hade ofta gått så långt, att en bys åker kunde vara delad i flera tusen
tegar, varav till en gård kunde höra hundradetals, liggande blandade med
granngårdarnas i de olika åkerstyckena och de plöjningar, vari dessa voro
delade. Införandet av en lämpligare jordfördelning skedde i regel genom
ägoskifte vanligen betecknat som enclosure (inhägnad), och redan före år
1530 hade enligt <sp>Fitz-Herbert</sp> de flesta lorderna inhägnat sina enskilda
åkrar och ängar <i>(the demesne land),</i> varigenom dessa undandrogos den
gemensamma betesrätten. Småningom sträckte sig ägoskiftet även till
bond-jorden, som sammanfördes till större åkerstycken, vilka inhägnades. 
Härigenom undandrogos dessa också från tvånget av likartad och liktidig
brukning med grannarnas åker, och möjliggjordes ej blott ett intensivare
åkerbruk utan även att igenlägga åkern till bete, när konjunkturerna gjorde
detta lönande.

Samtidigt inhägnades också allmänningsjord till enskild egendom dels
till nyodling <i>(assart land),</i> dels till betesmark.

Reformen innebar ett avgjort framsteg till ett mer \instgivande bruk av
jorden, vilket ock visade sig genom att magra allmänningar förvandlades
till bördiga åkrar eller väl vårdade betesmarker och genom det högre pris,
som betalades för inhägnad mark.

Principen av denna reform hade erkänts redan före den nyare tidens
början (sid. 167), men varje begäran om ett dylikt skifte måste, om frivillig
uppgörelse ej träffades, avgöras genom en särskild dom av the Chancery court
eller oftast av parlamentet. Dylika enclosure acts utfärdades i stigande antal
ända in i 1800-talet. Under åren 1760—1797 utfärdades 1,532 skiftesakter
berörande 2,804,197 acres. För Skottland utfärdades dock en allmän
skiftesstadga år 1695. Skiftet mötte häftigt motstånd. Till följd av därmed
följande förlust för övriga delägare i byn av betesrätten å det hägnade området,
vilket för husmän och andra smärre bydelägare kunde betyda, att de ej
kunde hålla kreatur, och för sådana, som hade rätt till delaktighet i
allmänningsbetet utan att i övrigt höra till byn, förlust av denna rättighet.
Skiftet medförde därför en minskning av böndernas kreatursantal och
föranledde många husmän och småbönder att lämna sitt gamla hem, vartill de
också i många fall tvungos därigenom, att godsägaren lät nedriva deras kojor.

Skiftet fick oftast karaktär av en strid mellan godsägaren och hans
bönder, då i regel han ensam ägde medel att bestrida de med sakens
genomförande förenade kostnaderna och ensam eller huvudsakligen skördade
fördelen därav. Tillåtelsen gavs vanligen i enlighet med Statute of Merton
av år 1235 (sid. 167) att hägna den del av allmänningen, vilken bönderna
icke ansågos behöva för sina kreatur, och det var ofta godsägaren, som
bestämde detta behovs omfattning. Saken fick en så mycket förhatligare dager, då,
såsom mest skedde, godsägaren använde den honom tillskiftade jorden till
betes- eller jaktmark och således undandrog denna från odling av brödsäd
till folkets föda. Ogillandet av skiftet framträdde i åtskilliga skrifter
av-tidens förnämsta ekonomiska författare såsom <sp>Fitz-Herbert, Tusser,
Thomas Moore</sp> (i Utopia 1516), liksom i en mängd ströskrifter, visor
och predikningar, vari godsägarnas vinningslystnad och landets avfolkande
klandrades. Förbittringen över skiften utgjorde ock en av orsakerna till de
resningar som förekommo i 16:e och 17 :e århundradena. Reaktionen visade
sig också genom åtskilliga regerings- och parlamentsbeslut mot nedläggning
av bondgårdar med minst 20 acres jord och om återuppförande av sådana
som utrivits.

Då spannmålsprisen i början av 1600-talet stego, så att ingen
nedläggning av åker till bete var att befara, återkallades flera av de däremot
riktade förordningarna, men under <sp>Carl I</sp> ändrades styrelsens stämning mot
skiftet, emedan det bidrog att minska lantbefolkningen och 
brödsädesodlingen, så att t. o. m. påbud om avlägsnande av hägnaderna
utfärdades.

Från senare delen av 1600-talet upphörde motståndet mot upplösningen
av byarna och skiftet av deras jord. Åkerbruk och fårskötsel började att ej
mer betraktas som motsatser, utan rotfrukter och klöver, odlade på åkern
i omväxling med säd, blevo en allt viktigare del av fårens foder. Under senare
delen av 1700-talet medförde den starka stegringen av spannmålsprisen en
stark ökning av skiftesrörelsen och nu började den även få större
omfattning i Skottland. Kostnaderna för dessa ärendens behandling i parlamentet
voro mycket höga men nedsattes år 1801 i samband med utfärdandet av en
allmän enclosure-act för England. Kostnaden för ett dylikt mål uppgick
dock till 1,000—1,500 £, och för parlamentets bifall fordrades i allmänhet
ett instämmande i ansökningen av <sup>4</sup>/<sub>5</sub> av de intresserade, däribland
jordägaren och tionderättshavaren. Är 1805 beräknades ännu nära hälften av
åkerjorden vara oskiftad.

Meningsutbytet om ägoskiftet fortgick väl alltjämt, men de fördelar voro
uppenbara, som det medfört genom förbättrad brukning och dikning av
jorden, rikare skördar och beten samt förbättrade kreatur, och ej minst
slut på de ständiga striderna, som sambruket och tegblandningen föranlett.
Jordbrukarnas ställning var också genomgående bättre efter än före skiftet,
och detta gäller ej blott jordägarna utan även arrendatorerna, som omtalas
såsom i allmänhet välmående. Från motståndarnas sida anfördes
huvudsakligen, att jorden efter skiftet gav färre människor hem och arbete. Det
berövade en stor mängd småbönder såväl självägare som copyholders och
husmän deras hus och hem. Skiftet hade därigenom stor del i skulden till
den lösa befolkningens och fattigvårdstungans ökning.<footnote>)<sp>Ernle</sp>, s. 302.</footnote>

För att genomdriva skiftet var vanligt att godsägaren förändrade
landbönders ärftliga jordbesittning till upplåtelse för livstid, och arrenden på
livstid till sådana på vissa år, för att kunna indraga jorden, då den sålunda
ändrade upplåtelsetiden utgick. Innehavarna av större gårdar voro däremot
föga utsatta härför utan drogo tvärt om ofta fördel av skiftet genom att få
sina gårdar utbrutna och ej sällan ökade genom indragning av smålotter.<footnote><sp>Curtler</sp>, s. 122.</footnote>

STÖRRE OCH MINDRE JORDBRUKS relativa företräde var en fråga,
som mycket avhandlades på 1700-talet. Under det att farhågan för ökad
fattigvårdstunga tidigare framkallat lagbud mot uppförande av hus på mindre
lägenheter än 4 acres, blev småningom den allmänna meningen
gynnsammare stämd mot småjordbruk, och den år 1793 inrättade <i>Board of
agriculture</i> förordade upprättande av sådana om 3 acres, vilka kunde föda en ko.<footnote>General report of enclosures, 1808, s. 150.</footnote>
I allmänhet ansågs dock fördelaktigast, att lantgårdarna voro större, så att
de lättare skulle kunna genomföra jordförbättringar och skaffa bättre
avelshjordar.

SLÄKTGODS. Under det att sålunda jordegendom i stor omfattning gick i
handeln, bildades under de stuartska stridernas tid på 1600-talet en stor
mängd av de oavytterliga släktgods, vilka intill nuvarande tid varit
utmärkande för den engelska jordbesittningen, i det att det blev brukligt att,
för att skydda egendomen från att indragas till kronan som straff för ägarens
landsförräderi, låta registrera den som familjegods. I Skotland hade största
delen av jorden från danernas besittningar övergått till släktgods
tillhörande clanchefernas familjer.

JORDÄGAREKLASSER. Efter jordegendomens storlek och ägarens
samhällsställning skilde man mellan godsägare <i>(lord),</i> lantjunkare <i>(squires)</i> och
herremän <i>(gentlemen)</i> samt bönder (icke-herremän, <i>yeomen).</i> Den
sistnämnda klassen tilltog starkt under förra delen av den nyare tiden och
beräknades i slutet på 1600-talet med sina familjer utgöra omkring <sup>1</sup>/<sub>7</sub> av
befolkningen. Med skiftets fortgång minskades deras antal. En stor del av
dem sålde sin jord till förmögna personer, som genom att bliva
egendomsägare ville förvärva den ställning och det inflytande som the gentry åtnjöt.
Andra sålde äganderätten till sin jord, som de behöllo på arrende. Enligt
<sp>Arthur Young</sp> var yeoman-klassen vid 1700-talets slut så gott som
försvunnen i vissa landsdelar.

ARRENDE. Jämsides med skiftet av godsens byjord och arbetspliktens
upphörande fortgick uppdelning av godsjorden till arrendegårdar, närmast
föranledd av svårigheten för godsägaren att skaffa ersättning för den
förlorade arbetsstyrkan. Detta innebar i regel ett framsteg, i det att en driftig
arrendator vanligen införde en mer intensiv hushållning, än då jorden
sköttes för ägarens räkning. Som en härvid ofta förekommande olägenhet
framhölls, att vid utarrenderingen hela godsets jord utlämnades åt en
mellanhand, »arrendemånglare», vilken i sin ordning utarrenderade de särskilda
gårdarna, ofta till mycket höjt pris.<footnote><sp>Ernle</sp>, s. 73.</footnote>

Arrendatorernas ställning förbättrades genom att gårdarna allt mer
gjordes större och besittningsrätten tryggare. Genom en lag år 1694
tillförsäkrades denna rätt arrendatorn gent emot köpare av egendomen. Under
<sp>Carl II</sp> stadgades, att upplåtelse på mer än 3 år skulle göras skriftligt,
och att arrendet i motsatt fall skulle gälla tills vidare. Redan i början av
1500-talet fingo innehavare av familjegods rätt att utarrendera jord på ända
till 21 år, och upplåtelser på 3 släktled voro vanliga. Men arrendena voro
dock fortfarande mest på ett år eller tills vidare (at will), med rätt för
vardera parten att uppsäga kontraktet. Det var dock det vanligaste, att
arrende gick i arv. Först på 1700-talet blev bestämd, längre arrendetid (12, 15, ja
ända till 21 år) vanlig. I allmänhet var dock böjelsen för arrenden
fastställda för längre tid icke stor hos någondera parten, emedan de mångåriga
kontrakten hindrade både ägare och brukare att draga fördel av
konjunkturernas växlingar, vilka ofta voro mycket stora.

För fruktbarhetens bibehållande voro visserligen de långvariga arrendena
fördelaktiga, men då de voro uppgjorda på vissa år, så »sade kontraktet till
arrendatorn, när han borde börja utsuga jorden» (<sp>A. Young</sp>). För att
hindra detta införde <sp>Coke of Holkham</sp> (sid. 314) dels skyldighet att
använda Norfolkomloppet under kontraktstidens 5 sista år, dels att
arrendatorn 2 år före den 21-åriga arrendetidens utgång fick meddelande om
villkoren för en ny upplåtelse, varom redan då kunde uppgöras. Garantierna
mot vanhävd lågo däri, att jordägaren, om egendomen ej sköttes efter ortens
bruk, ägde rätt att återtaga egendomen, men det blev ock vanligt att i
kontraktet intaga bestämmelser om trädning, gödsling i förhållande till skördar,
inskränkning i rätt att bortföra foder, förbud att taga 2 sugande grödor å
rad och att upplöja betesmark o. s. v. Det blev å andra sidan brukligt att
tillförsäkra arrendatorn ersättning för jordförbättringar. Arrendatorn skulle
i allmänhet underhålla byggnaderna och betala skatter utom grundskatten.
Jordägaren plägade förbehålla sig skog, jakt och fiske.<footnote>Om på 1700-talet vanliga arrendevillkor se <sp>Curtler</sp>, s. 218, <sp>Begtrup</sp>, s. 95.</footnote>

JORDBRUKSARBETARE. I och med att dagsverkspliktiga landbönder
ersattes av arrendatorer, ökades herrgårdarnas behov av fast anställda
tjänare och lejfolk. Genom upprepade tjänstehjonsstadgar <i>(statutes of
labourers)</i> hade dessas villkor fastställts under senare delen av medeltiden (sid. 168)
för att å ena sidan trygga dem mot husbondens godtycke och å den andra
tillförsäkra denne arbetare till skäligt pris. Sålunda hade år 1495
dagsverkstiden fastställts för sommaren till 12—13 timmar och under vintern
från dagbräckning till solnedgång, och år 1514 daglönen till 2 d. från påsk
till Mikaelsmässan och l<sup>1</sup>/<sub>2</sub> d. under vinterhalvåret med tillägg av lika
mycket i kostpengar och viss ökning under skördetid samt årslön för dräng
16 sh. 8 d. och för piga 10 sh. jämte klädpenningar, 5 sh. för man och 4 sh.
för kvinna.

Under motivering, att dessa lagar ej efterlevdes, utfärdades år 1563 en
lärlingslag <i>(statute of apprentices),</i> enligt vilken var och en, som ej var född
gentleman, ej hade jordegendom som gav 40 sh. årligen eller annan
egendom värd 10 £, under åldern 12—60 år var skyldig att taga årstjänst,
varom uppgörelse skulle träffas vid den årliga folkmarknaden vid
Mårtenstid under medverkan av de kommunala myndigheterna. Varje brukare av
minst 60 acres skulle vara skyldig att hava en lärling, som skulle stanna i
tjänsten till fyllda 22 år. Avlöningarna borde för varje ort fastställas av
fredsdomaren. Betalning och mottagande av högre lön belades med
böter. Husbonde fick ej utan laga skäl avskeda tjänare och denne ej lämna
tjänsten utan avskedsbetyg. Detta sätt för avlöningens fastställande
bibehölls till 1814. Då prisen å spannmål och andra förnödenheter stego mer än
arbetslönerna, hade dessas realvärde i början av 1600-talet sjunkit till
omkring hälften men stego därefter, särdeles under förra delen av 1700-talet,
då spannmålsprisen samtidigt höllo sig låga.<footnote><sp>Prothero</sp>, s. 25; <sp>Curtler</sp>, s. 138.</footnote> Till följd av dessa för
arbetarna gynnsamma förhållanden och lättheten att få arbete i industrien blevo
de då så anspråksfulla, att <sp>Jethro Tull</sp> klagade över det slaveri, vari
jordbrukarna råkat under sina arbetare.

Från omkring 1760 ändrades, som nyss nämnts, förhållandena till
arbetarnas nackdel, och dessas ställning blev härigenom så försämrad, att
parlamentet genom Gilberts act år 1782 fann sig föranlåtet att besluta, att 
tillskott till arbetslönerna skulle få utbetalas av statsmedel. Som en reaktion
mot den avhysning av husmän, som mångenstädes skett i samband med
ägoskifte, visade sig en benägenhet hos godsägare att upplåta mark för
arbetaregårdar med en trädgårdstäppa eller tillräckligt jord att kunna föda
en ko. De smålägenheter, som den lösa befolkningen i stor omfattning
utan laglig rätt tagit i besittning på allmänningarna, fingo de vanligen
behålla, och 21 års innehav ansågs hava givit hävd åt besittningsrätten.

Den svårighet att få jordbruksarbetare, som de arbetspliktiga
landböndernas försvinnande medfört, hade sålunda upphört, och jordbrukarna
kunde i allmänhet lätt få det lejfolk, som de behövde utöver den fast
anställda arbetsstyrkan, vilken man i allmänhet sökte hålla nere vid det under
hela året nödvändiga.<footnote><sp>Begtrup</sp>, s. 82.</footnote>

JORDBESITTNINGSFÖRHÅLLANDENA i Irland gestaltade sig
annorlunda än i England. Efter öns underkuvande under <sp>Elisabeth</sp> indrogs en
stor del av jordegendomen och koloniserades Ulster med protestantiska
nybyggare, företrädesvis skottar, från vilka denna landsdels jordägare härstamma.
Konfiskeringen av jorden fortsattes och tog i synnerhet efter de förbittrade
frihetsstridernas kuvande under <sp>Cromwell</sp> stor omfattning, men den mesta
delen av jorden, som uppläts åt engelsmän och skottar, sammanfördes till stora
domäner, vilkas ägare ej själva bebodde eller brukade dem utan föredrogo att
stanna i hemlandet och blott njuta arrendeinkomsten av sina gods. Till
följd av en utfärdad lag, som förbjöd katolska trosbekännare att förvärva
eller arrendera jord, utlämnades godsen i regel åt protestantiska
mellanhänder, vanligen på lång arrendetid eller på livstid med rätt för
arrenda-torns arvingar att efter hans död behålla arrendet. Omkring <sup>1</sup>/<sub>4</sub> av Irlands
jord skall på detta sätt häva övergått till protestantiska storarrendatorer,
och dessa uppdelade jorden på katolska underarrendatorer, vilka i sin
ordning kunde utarrendera den i än smärre delar. Alla dessa större och mindre
jordbrukare och husmän stodo på grund av avtalens rättsstridighet så gott
som rättslösa gent emot mellanhanden och måste finna sig i hårda villkor.
Stor fattigdom rådde därför överallt bland de små irländska jordbrukarna,
och alla framsteg i jordbruket på den sålunda delade jorden voro så gott
som uteslutna. Även den jord, som stannade i de irländska ägarnas händer
styckades allt mera genom den i lag stadgade delningen av jordegendom
mellan arvingarna vid arvskifte, varifrån dock undantag gjordes för de
protestantiska jordägarna. Först år 1771 upphävdes delvis förbudet för
katolikerna att taga arrende, och 1793 blevo de fullt likställda med
protestanter i rätten att besitta jord, men den till ytterlighet drivna
jordstyckningen och den fattigdom, vari brukarna voro nedsjunkna, hindrade de
framsteg i lanthushållningen, som införts i England och Skottland.

JORDBRUKSFÖRFATTARE och FÖREGÅNGSMAN. Genom
klostergodsens indragning förlorade England sina insiktsfullaste odlare, vilka
genom sin kännedom om äldre litteratur och andra länders jordbruk och
trädgårdsskötsel kunnat för dessa näringar tillgodogöra redan vunnen
erfarenhet, men denna förlust motvägdes därav, att här liksom i andra länder
vid den nyare tidens början framträdde författare, som lämnade
sammanställningar av den tidens vetande och uppfattningar rörande lantbruket.

Främst bland dessa märkes <sp>Anthony Fitz-Herbert</sp>, vars arbete
Boke of husbandrye (1534), en på praktisk erfarenhet grundad, detaljerad
framställning av hela lantbruket och godsförvaltningen, för lång tid framåt
blev de bildade jordbrukarnas främste auktoritet och förskaffade sin
författare hedersnamnet »den engelska lantbrukslitteraturens fader». Han
(eller hans broder <sp>John</sp>) författade även Boke of surveyinge and
improvements (1539), som avhandlade godsförvaltningen. Ett annat ofta citerat
arbete var <sp>Thomas Tusser</sp>'s Five hundred points of husbandrie
(1562), bestående av rimmade regler rörande jordbruket. Han författade
även Arte of gardening. <sp>Barnarby Goge</sp> gav i Foure bookes of
husbandry 1570) en bearbetning av <sp>Heresbachs</sp> berömda Res rustica.
<sp>Hugh Plat</sp>, vilken omtalats som Englands förste övervägande teoretiske
jordbruksförfattare, var en av de första som uppfattade salter som
växternas näring (sid. 222) och därför i Jewell house of art and nature (1594)
manade till att genom en god vård av gödseln bevara dessa och till att
använda hjälpgödselmedel. I Arte of setting of corne (1600) förordade han
utsättning av enskilda korn (dibbling) och beskriver en enkel maskin genom
vilken kornen sattes genom hål på en bräda. <sp>Gervase Markham</sp>, sin
tids flitigaste lantbruksförfattare utgav The whole art of english husbandry
(1608, i ny upplaga med något ändrad titel 1614), Farming Calendar (första
uppl. 1606), The english husbandman (1635), Discourse on horsemanship
(1593) m. fl. <sp>John Norden</sp> beskrev i Speculum Britanniæ jordbruket
i olika delar av riket. Som den förste mer bemärkte ivraren för att taga det
nederländska jordbruket till föredöme och därigenom »en större välgörare
för sitt land än <sp>Newton</sp>» omtalar <sp>Arthur Young</sp> sir <sp>Richard
Weston</sp>, vilken efter 30 års framgångsrik verksamhet som jordbrukare
i Surrey måst som rojalist och katolik fly till Flandern, vars jordbruk han
skildrade i Discourse of the husbandrie used in Brabant and Flanders.
Manuskriptet kom i händerna på en till England inflyttad polack <sp>Samuel
Hartlib</sp>, vilken år 1651 utgav det utan angivande av författare och
följande år under titeln Samuel Hartlib his legacie or an enlargement of the
Discourse etc. Senare utgavs det ännu en gång av en därtill oberättigad
person under ny titel.

Ännu åtskilliga andra lantbruksförfattare från 1600-talet kunde nämnas.
Författareverksamheten vid denna tid var så livlig och delvis av den art, att
den framkallade misstroende mot »lärda jordbrukare» <i>(bookfarmers).</i>

Under det följande århundradet representeras strävandet att förbättra
jordbruket mindre av författare än av praktiska föregångsmän och
banbrytare för nya idéer. Först bland sådana framträdde <sp>Jethro Tull</sp>,
vilken i Specimen of a work of horsehoeing husbandry (1731) och New
horsehoeing husbandry (1733) framställde ett nytt system för jordens
brukning, vilket blev det program, som samlade den tidens reformvänner inom
jordbruket. Tull såg i jordens luckring det förnämsta medlet till
underhållandet av jordens fruktbarhet (sid. 222) och ansåg gödselns verkan bero
på dess upplösande inverkan på jorden. För att kunna bearbetas även under
växttiden borde jorden uppläggas i smala ryggar med 2—3 fots mellanrum,
vilket ju var ett urgammalt bruk i Italien (sid. 68, 228) och jorden backas
mellan de på dessa sådda växtraderna, för vilket ändamål han konstruerade en
hästhacka. Genom att till nästa sådd lägga ryggarna i de förra fårorna skulle
en jämn och grundlig bearbetning åstadkommas, som gjorde trädning
obehövlig.<footnote><sp>Morton</sp>. Cyclopedia of agriculture, art. <sp>Tull</sp>.</footnote> Om, såsom somliga tolkade
<sp>Tulls</sp> uttalanden, han antog, att då
jordkornens yta absorberade ämnen som
växternas näring, så skulle han hava anat den
först ett århundrade senare till sin
betydelse uppdagade absorptionsförmågan hos
jorden. Han var i alla händelser
upphovsmannen till radsådd och hästhackning i
England, och om än radsåddens företräde
framför bredsådd var omtvistad, så vann
dock hans odlingssystem, »the new
husbandry», allt mer anslutning och kan
betraktas som utgångspunkten för nutidens
rationella jordbehandling.

<img l>Fig. 64. Jethro Tull.</img>

En av de mest bemärkta ivrarna för
<sp>Tulls</sp> jordbrukssystem var <sp>Charles
2<sup>nd</sup> Viscount Townshend</sp>
(1674—1738), stor godsägare i Norfolk och
berömd för sina stora hedodlingar, å vilka
märgling, som kommit ur bruk, användes
i stor omfattning, samt genom sin
rovodling, som gav honom namnet Turnip-Townshend, och införandet av
växelbruk, en av jordbrukets främste föregångsmän. Han angives som
upphovsman till det s. k. <i>Norfolkomloppet:</i> rotfrukter, korn, klöver och vete,
och hade genom märgling möjliggjort veteodling på sin lätta sandjord. Han
skall ock hava varit den förste att göra klövervallen mer givande genom
inblandning av gräs (rajgräs).

En annan, något senare, verksam främjare av det nya jordbruket var
<sp>Thomas Coke</sp> på Holkham (senare Earl av Leicester, † 1842) även han
stor godsägare i Norfolk och särskilt omtalad som den, som först i England
använt gödsling med benmjöl, och odlare av kålrötter på åker till foder.
Sedan hans uppmärksamhet fästs på ett av <sp>Stillingfleet</sp> år 1760
utgivet arbete om fodergräs, igångsatte han insamling av frö av vilda grässlag
och använde sådana till insådd av betesmarker. Han räknas också som en
reformator av arrendeväsendet, i det att han gjorde stora arrendegårdar,
vilka han utarrenderade på 21 år med skyldighet för brukaren att använda
Norfolkomloppet. För spridningen av de nya idéerna verkade han genom de
jordbrukaredagar han anordnade i samband med sin fårklippning. Det möte
av denna art, »Holkham Glipping», som hölls 1818, skall hava varit hesökt
av 600 personer, för vilka han höll öppen taffel under en hel vecka.

Till föregångsmännen hland Englands praktiska jordbrukare hörde
<sp>Joseph Elkington</sp> (sid. 318) samt <sp>Robert Bakewell</sp> och
bröderna <sp>Colling</sp>, vilkas verk omtalas senare (sid. 329).   .

<img r>Fig. 65. Thomas Will. Coke,
Earl of Leicester.</img>
Som den förnämste främjaren av ett förbättrat jordbruk på Irland under
denna tid nämnes <sp>John Wynn Baker</sp>.
På sin gård Laughinstown utförde han
under en följd av år praktiska försök,
offentliggjorda i the Dublin agricultural Society,
omfattande en mängd frågor såsom om
lämpliga växtföljder, jämförelse mellan
inverkan på jorden av rotfruktsodling eller
trade, mellan bred- och radsådd, mellan
hästar och oxar som dragare, försök med
nya redskap, såsom fyrskäriga plogar,
drillplogar, kastmaskiner, dikesspadar m. fl.,
vilka han tillverkade och spred i landet.
Än mer än försöksberättelserna verkade
resultatens tillämpning på hans eget jordbruk,
vilket blev en centralpunkt för
förbättringars spridning i öns jordbruk.

Främst bland sin tids lantbruksförfattare
står <sp>Arthur Young</sp> (1741—1820).
Efter några års verksamhet som jordbrukare,
vilken blev av betydelse genom de
noggranna jämförande försök<footnote><sp>A. Young</sp>. A course ot experimental agriculture, 2 bd. 1770.</footnote> han anställde
men ekonomiskt förlustbringande, ägnade
han sig helt åt arbetet för jordbrukets reformerande, varvid han stödde sig
dels på egna försök, dels framför allt på sina iakttagelser under flera
års resor i Englands olika landsdelar och i Irland, Frankrike,
Flandern, Spanien och Italien, varöver han offentliggjorde vidlyftiga
resebeskrivningar.<footnote>A six months tour through the southern counties of England and Wales (1768). A 6
months tour through the north of England (1770), through the cast of England (1771). Tour in Ireland (1776—1778). Travels through the kingdom of France (1792—1794). Hans uppgifter om det engelska jordbruket äro till stor del refererade av <sp>Thaer</sp> i hans Inledning till engelska lanthushållningen.</footnote> Sina reformförslag utvecklade han även i Farmers
letters, Agricultural calender (1770) och Rural economy (1771), vilket
sistnämnda arbete anförts som föregångare till <sp>Thaers</sp> berömda
Grundsatser. Han redigerade Annals of agriculture 1784—1809. Han var
en vältalig ivrare för alla de reformer i lanthushållningen, som under
denna tid förordades, såsom för skifte och inhägnad, jordägarnas egen
förvaltning av sin jord, täckdikning, kalkning, märgling och lerkörning,
ängsvattning, avskaffande av det flerdubbla anspannet för plogen,
användning av oxselar i stället för ok, och oxar i stället för hästar som dragare,
odling av rovor, ärter, bönor, vicker, klöver, lucern, esparsett och kräpp.
Däremot talar han ej om huvudpunkterna i <sp>Tulls</sp> »new husbandry»,
radrådd och hästhackning. Han angives också som den som egentligen gjorde
det av lord <sp>Townshend</sp> införda Norfolkomloppet allmännare tillämpat.
Som sekreterare i Board of agriculture fick han tillfälle att direkt verka för
reformernas genomförande och hade en stor del av förtjänsten av detta
ämbetsverks Tivliga verksamhet. Av de
Surveys of rural economy of
England (12 delar 1787—98), som the
Board lät utarbeta, hade 6 honom
till författare. I övrigt utarbetades
dessa av <sp>William Marshall</sp>.

<img l>Fig. 66. Arthur Young.</img>
Naturvetenskapens betydelse för
jordbruket, särskilt som förklaring
av växternas näringsupptagande
framställdes av <sp>Humphrey
Davy</sp>, professor i kemi vid Royal
Institution. Han höll år 1803 en
serie av föredrag inför the Board of
agriculture och fortsatte sedan sin
föreläsareverksamhet angående
jordbrukskemi i 10 år. Hans
vetenskapliga ståndpunkt i avseende på
växtnäringen överensstämde nära
med den som samtidigt
förkunnades av <sp>Thaer</sp> (sid. 223, 273).

LANTBRUKSINSTITUTIONER.
Till spridandet av kunskaper och reformtankar inom jordbruket bidrogo
åtskilliga mer eller mindre officiella sammanslutningar. Även i avseende på
bildandet av sådana var England föregångslandet.

Äldst bland dylika sällskap var det år 1723 bildade skotska <i>Society of
improvers in the knowledge of agriculture,</i> vilket ställt som sin uppgift att
sprida kunskap i jordbruk genom studiekurser, uppställande av prisfrågor
till utredning, besvarande av inkommande frågor och anställande av försök
samt att genom belöningar uppmuntra framåtsträvande. Sällskapets
verksamhet kröntes av sådan framgång, att vid dess upplösning 1725 betygades,
att till väsentlig del var dess förtjänst, att »varje år skördas mera säd, där säd
förut aldrig varit, än V6 av vad konungariket förut frambragt». Sedan
ingick främjande av lantbruket i uppgiften för ett under åren 1755—65
verksamt allmänt sällskap för konst och näringar i Skottland.

För Irland stiftades år 1734 <i>Dublin Society for improvement of
husbandry,</i> vilket från år 1736 utgav Weekly observations med uppgift att
lämna allmänheten vägledning och »bringa i ljuset praktisk och nyttig
kunskap från boksamlingar och studiekamrar».

I det egentliga England, där det år 1662 bildade allmänna vetenskapliga
samfundet <i>Royal Society</i> verkat även för lantbrukets framåtskridande, 
övertogs detta arbetsområde år 1755 av <i>the Society for the encouragement to
arts, manufactures and commerce,</i> vilket sedan under en följd av år
utdelade belöningar för försök och avhandlingar över uppställda ämnen och
för förbättringar inom lantbruket men överlämnade detta verksamhetsfält
åt därför särskilt bildade sällskap, i den mån sådana bildades. Bland sådana
märkas som de mest verksamma: <i>Bath and west of England agricultural
Society,</i> stiftat år 1777, <i>the
Highland Society,</i> som stiftats för de
skotska högländerna men från år
1834 blev det centrala skotska
lantbrukssällskapet, samt <i>the
Smithfield cattle and sheep Society,</i>
vilket stiftades år 1793 och haft och
har stor betydelse genom sina
utställningar av slaktboskap vid
Smithfield i London.

<img r>Fig. 67. Sir John Sinclair.</img>
Efter förslag av en av landets
mest bemärkta jorddrottar sir
<sp>John Sinclair</sp> inrättades år
1793 <i>Board of agriculture</i> som
en anstalt för hela öns lantbruk.
Detta var så till vida officiellt, som
det instiftats på grund av
parlamentets beslut och 16 av
medlemmarna i dess styrelse voro
självskrivna genom sin ämbetsställning
samt verksamheten åtnjöt 3,000 £
årligt understöd av statsmedel. Sällskapet anordnade en undersökning
distriktsvis av landets jordbruk, ett arbete, som var avslutat år 1815, och som
beträffande Skottland av <sp>Sinclair</sp> sammanfattades i Accounts of the
husbandry of Scotland och General report of Scotland. Detta arbete blev en
förebild för liknande företag i Frankrike och Ryssland. Sällskapet
anordnade föreläsningar, anordnade försök med nödbrödsämnen, med slagruta
m. m., utdelade belöningar för uppfinningar, anordnade
lantbruksutställningar m. m. men upplöstes år 1822 efter en tids avtynande.

ÅKERBRUK. Jordens torrläggning skildras ännu i en av <sp>R. Child</sp> år
1655 utgiven skrift, A large letter -- -- -- written to <sp>Samuel Hartlib</sp>
som i hög grad försummad, vanligen åstadkommen blott genom
vattenfårorna mellan de starkt kullriga tegarna, varför ock en dikning av
fälten vore ett av de viktigaste behoven för Englands jordbruk. I ett
ungefär samtidigt arbete, <sp>Walter Blith</sp>, The english impröver or new
survey of husbandry, manar författaren till en systematisk avdikning såväl
som bevattning. Han omtalar även täckdikning med sten eller risknippor,
och dikning med tegelrör omtalas redan i början av 1700-talet som
önskvärd. Täckdikning i ett regelbundet system, med fyllning av sten eller ris,
brukades också på 1700-talet i Essex, varifrån den vid århundradets slut
spritt sig även till andra landsdelar.<footnote><sp>Thaer</sp>. Inledning, s. 158; <sp>Begtrup</sp>, s. 140.</footnote>

I motsats till »Essex-dikningens» grunda dikning av hela åkerytan
framhöll <sp>Joseph Elkington</sp> å Princethorpe<footnote><sp>J. Johnston</sp>. Account of the most improved mode of draining lead according to the system practised by Mr. Jos. Elkington (1797).</footnote>, att det vattenförande lagret
och källådror borde uppsökas och diket grävas till grundvattnet eller ock
borrhål göras i dikesbotten, genom vilka vattnet kunde uppstiga för att
avledas. Likaså kunde vattnet avledas genom hål i dikesbotten ned till ett
genomsläppligt jordlager. <sp>Elkingtons</sp> uppfinning belönades med en
nationalgåva av 1,000 £ och fick rätt stor användning.

<i>Ängsvattning</i> omtalas på 1600-talet som en ny uppfinning<footnote><sp>Curtler</sp>, s. 133.</footnote> och förekom
senare i sydvästra Englands kuperade trakter<footnote><sp>Begtrup</sp>, s. 173.</footnote> som både uppdämning och
översilning.

<i>Gödsling</i> av åkern skedde, så länge denna låg i tegblandning,
huvudsakligen genom de betande djurens spillning, och då ett intensivare jordbruk
med odling av rovor vunnit insteg, avbetades dessa vanligen på fältet för
gödslingens skull. Fårskötsel ansågs fortfarande som det bästa medlet
att vidmakthålla åkerns fruktbarhet. I avseende på gödslingen bibehöll sig
länge tron på gammalt skrock, såsom att gödseln borde utföras i nedan och
vid västanvind för att hava uthållig verkan. Som redan nämnts, framhöll
dock redan omkring år 1600 Sir <sp>Hugh Plat</sp> att kreatursgödseln borde
skötas så, att dess halt av växtnärande salt ej urlakades.

Under 1700-talet blev allt mer vanligt såväl att inblanda kalk för att
befordra gödselns sönderdelning som att kompostera den med kalk och
jord.<footnote><sp>Thaer</sp>. Inledning, s. 105.</footnote>

Enligt <sp>Fitz-Herbert</sp> (sid. 313) hade såväl märgling som användning
av de många hjälpgödslingsmedel, som brukats under medeltiden, avtagit,
men senare tyckas sådana åter hava beaktats mera, i <sp>Child</sp>'s Large letter
(1655) omtalas ej mindre än 55 olika slag. Tånggödsling var vanlig i Wales
och gröngödsling med bovete förordades av <sp>Tusser</sp> (sid. 313). Även den
urgamla frögödslingen förordades av <sp>Hartlib</sp> enligt romarnas gamla
resept (sid. 68). Salpeter skall hava brukats till gödsling i början på
1600-talet, och något senare skola gatsopor från London hava tillvaratagits för
gödsling i stadens omgivningar.

På 1700-talet fick märgling stor användning; 80—100 lass borde påföras
per acre och detta upprepas vart 15:e—20:e år för att man skulle göra en
mager sandjord bördig för vete. Äran att hava infört bengödsling tillskrives
<sp>Coke of Holkham</sp> (sid. 314). Ett kalkrikt fosfatkonglomerat, kallat
crag, i Suffolk användes som gödsling i fyndortens närhet.<footnote><sp>Prothero</sp>, s. 43.</footnote>

Bruket att bränna den omplöjda eller flåhackade ytjorden för jordens
gödsling skall hava införts från Frankrike, men <sp>Arthur Young</sp> varnar
för  dess upprepade användning,  emedan jorden  därigenom  bleve utsugen.


<i>Jordens bearbetning</i> omtalas föga i äldre skrifter och var väl i regel
enahanda som på kontinenten. Dock omtalas redan på 1600-talet alvluckring på
den djupa jorden i Tounton-nejden i Somerset, »Englands paradis».

Med införandet av det flandriska jordbruket och än mer med <sp>Tulls</sp>
»nya jordbruk» fick bearbetningen en långt större vikt, och i samband
härmed började också förbättring av den ofullkomliga redskapen, varvid i
synnerhet skotska konstruktörer voro verksamma.

<img>Fig. 68. Rotherham plogen. Enl. <sp>Ransome</sp> Implements.</img>
Av plöjningsredskap användes mest den gamla klumpiga normanniska
eller angelsaxiska kärrplogen förspänd med 4—6, ja ända till 12 dragare,
eller det primitiva saxiska spadårdret, vilkas anspänning vid dragarnas
svans i Irland förbjöds genom en parlamentsakt år 1634. På Norfolks
sandjord användes dock lättare svängplogar med 1 par eller t. o. m. blott 1
häst, liksom också en 2-skärig plog. Under 1700-talet kommo svängplogar för
1 par dragare efter den brabantska modellen (fig. 63) i bruk. År 1730
uttog <sp>Walter Blith</sp> patent å en plog av denna typ, vilken sedan
tillverkades av <sp>I. Foljambe</sp> i Rotherham och som vann stor spridning i
Skottland och norra England.   Än mer berömd blev den skotske urmakaren
<sp>James Small</sp>'s snarliknande plog, vilken böljade tillverkas år 1763
och sedan blev grunden för de flesta svängplogkonstruktionerna såväl i
Storbritannien som i utlandet. Den hade en vändskiva av järn med välvd
form, så att den vände tiltan, samt den sedan vanliga ensidigt triangulära
billen, knivrist fäst i en hylsa samt åsen böjd och stärkt med ett kedjestag. Ett
ytterligare framsteg var <sp>Robert Ransome</sp>'s i Ipswich patent (år 1785)
på bill av gjutjärn och dettas beläggning med stålskär  (1803).

<img>Fig. 69. Bailey's plog. Enl. <sp>Greve</sp>, Redskabshere.</img>
<sp>Bailey</sp> i Chillingham fastställde vid sina teoretiska studier av 
vändskivans lämpliga form det lämpliga förhållandet mellan tiltbredd och
plogdjup vid vallplöjning till 9:6 tum. De nya plogkonstruktionernas spridning
befordrades genom de tävlingsplöjningar, som blevo vanliga mot 1700-talets
slut.

<img l>Fig. 70. Cookes såningsmaskin. Efter <sp>Begtrup</sp>.</img>
De första försöken att konstruera en såningsmaskin gå tillbaka till
1600-talet, men den första dylika
maskin som kom till praktisk
användning var den av <sp>J. Tull</sp>
konstruerade, antagligen efter
<sp>Locatellis</sp> modell som
förebild (sid. 234). Ur 2 sålådor för
2 olika utsäden skedde
utmatningen medels en med försänkningar
försedd vals, och säden myllades
i 3 rader medelst billar och en
vidhängd harv. En efter samma
princip konstruerad rovfrösåningsma
skin utsådde fröet i 2 avdelningar,
den senare avdelningens ovanpå
det av den föregående utmatade
och redan myllade fröet, varmed han ville vinna, att plantorna skulle komma
upp i 2 omgångar, av vilka den ena borde kunna undgå jordlopporna.<footnote><sp>Ransome, J. A</sp>. Implements ot agrioulture (1843), s. 100—102.</footnote>

<img r>Fig. 71. Cookes hästhacka.</img>
Mot slutet av 1700-talet framkommo flera nya såningsmaskiner, bland
vilka <sp>James Cooke</sp>'s<footnote>Drill husbandry perfected by <sp>James Cooke</sp> (1784).</footnote> bör minnas, emedan den, om än med många
detaljförändringar, förblivit
grundtypen för engelska såningsmaskiner.
Den skilde sig från <sp>Locatellis</sp>
maskintyp däri, att utmatningsvalsen
i stället för fördjupningar hade
skaftade skopor. Är 1790 förbättrades
denna maskin genom att
myllningsbillarna anbragtes vid ändan av vid
en tvärbalk vridbart fästa armar, så
att de följde jorden, i vilken de
nedtrycktes genom påhängda vikter.

<sp>Tulls</sp> ovan omtalade hästhacka,
som också kallats drillplog men
saknade  vändskiva,  var  avsedd  att  med
sitt åt landsidan i vinkel uppvikta skär
luckra jorden i de breda
mellanrummen mellan de ryggar varpå radsådden skedde.  <sp>Cooke</sp>'s hästhacka, som
med knivar arbetade på slätt land i  jorden  mellan  såraderna efter hans
såningsmaskin, visade först den typ, som sedan blev vanlig för flerradiga
hästhackor.


Även åtskilliga nya harvtyper sågo nu dagen, såsom den först av
schweizaren <sp>Chateauvieux</sp> konstruerade skarifikatorn, avsedd att sarga
gräsvallens yta, <sp>Robert Fuller</sp>'s grova pinnharv, kallad extirpator samt
Essex-harven sammansatt av 5 enkla, romboidala rätpinnharvar hängda
efter en gemensam dragbom. Jordhyvel kallades ett redskap, som med ett
i jorden arbetande knivskär luckrade ytjorden och avskar ogräsrötter.

<img r>Fig. 72. Fullers extirpator. Enl. <sp>Ransome</sp>.</img>
En i Norfolk och Suffolk använd
radvält <i>(drill-roller),</i> bestående av
lieformiga järnringar fastsittande på en
gemensam axel, kan betraktas som urtypen för
de nutida ringvältarna.

Den första brittiska
tröskverksmodellen, år 1732 konstruerad av skotten
<sp>Michael Menzies</sp> och bestående
av på en roterande axel fästa rörliga
slagor, vilka uttröskade den på ett golv
utbredda säden, liksom ett liknande av <sp>Tull</sp> konstruerat tröskverk
utträngdes i senare delen av århundradet av sådana med fasta slaglister på en
cylinder, som roterade inom en omgivande sko. Denna konstruktion
tillämpades först (1753) av en skotsk lantman, <sp>Michael Sterling</sp>,
vilkens verk hade en lodrätt stående cylinder, under det att den moderna
formen med vågrätt liggande cylinder 1778—1786 utexperimenterades av
ännu en skotte <sp>Andrew Meikle</sp>. Hans tröskverk hade även
matarevalsar samt genom utväxling från cylinderaxeln rörliga såll för sädeskornens
skiljande från halmen.

<img l>Fig. 73. Essex harv. Efter <sp>Greve</sp> Redskabslære.</img>
Även sädesfläkten utbildades under denna tid i England. Den skall först
hava tillverkats av <sp>James Meikle</sp>, tröskverkskonstruktörens fader,
vilken skall hava hämtat idén från Nederländerna, och år 1768 fick
firman <sp>A. & R. Meikle</sp>
patent på densamma. Den
var emellertid då mycket
ofullkomlig och undergick
flera förbättringar, och
först i den år 1800 av <sp>J.
Cooch</sp> från Northamton
konstruerade formen hade
den nuvarande typen för
dylika maskiner i
huvudsak uppnåtts.

VÄXTODLINGEN kvarstod på den medeltida ståndpunkten olika länge
i rikets olika delar. I Skottland, där skiftet först mot slutet av 1700-talet
började att mer allmänt bryta det gamla run-rig-systemet (sid. 69), fortfor
därför ensidig sädesodling, blott avbruten av den utsugna jordens trädning,
vilken oftast utsträcktes till flera år på de avlägsnare ägorna, som sällan
fingo någon gödsel. Även i Irland förblev mångårig sädesodling, vanligen
1 års vete och därefter havre, tills jordens utsugning nödvändiggjorde
trädning, rådande ännu in i 1800-talet. I England var ännu vid 1700-talets slut
rätt vanligt det gamla bruket att på hemåkrarna, vilka erhöllo all gödseln,
taga 6—8 år säd, mest havre, och därefter 1 års trade, under det att
ut-åkrarna, som aldrig gödslades, ej kunde bära mer än 3 år säd, varefter de
fingo ligga för fäfot att återhämta kraft under flera år. Men här omtalas
även regelbundet treskiftesbruk redan vid den nyare tidens början, och
omkring mitten av 1600-talet började växelbruk med rödklöver och rovor att
införas efter holländskt mönster. Hedern härav tillskrives främst Sir
<sp>Richard Weston</sp>.

<i>Radsådd</i> sysselsatte mycket 1600-talets författare. Sir <sp>Hugh Plat</sp>
förordade (sid. 313) utsättning av enstaka korn och en radsåningsmaskin,
och som redan nämnts (sid. 320) framkommo åtskilliga dylika förslag, tills
först mot 1700-talets slut <sp>Cooke</sp> lyckades på ett praktiskt användbart sätt
lösa detta problem.

Sir <sp>Plat</sp> förordade också <i>utsädesväxling,</i> utsäde från mager jord på fet
och tvärt om, samt att till utsäde uttaga de bästa kornen ur de bästa axen,
samma grundsats, som 150 år senare användes av hans landsman <sp>Hallet</sp>.

Av <i>vete,</i> som var huvudsädet på lerjord och under 1700-talet även odlades
på starkt märglad sandjord (sid. 314), omtalas redan hos äldre författare
såsom <sp>Hartlib</sp> likaväl som av <sp>A. Young</sp> många sorter med och utan
borst samt olika färg på agnar och kärna. Mot rost och brand hos vete
användes mot periodens slut betning med kalk, salpeter m. m. (jfr sid. 251).

<i>Råg</i> odlades huvudsakligen i norra England och Skottland.

<i>Korn</i> odlades olika sorter, även vinterkorn i de norra landsdelarna.

<i>Havre</i> var huvudsädet i Skottland och på Irland och även allmänt odlad
i övriga landsdelar. Ett flertal sorter omtalas bland dem under 1600-talet
även polsk (tatarisk?) och naken havre.

Av baljväxter odlades allmänt <i>ärter</i> (flera sorter), <i>vicker</i> (vinter- och
vår-) samt <i>åkerbönor,</i> av vilka de små, rundade hästbönorna voro en viktig
gröda på södra Englands styva lera.

Som blandsäd odlades vete och råg, havre och korn, samt havre, ärter
och vicker.

<i>Bovete</i> och, om än mindre allmänt, <i>spärgel</i> odlades till grönfoder.

Av rotfrukter blevo rovor, som tidigare odlats blott i trädgårdar, i och
med växelbrukets införande en av de viktigaste grödorna. Vanligast var vit
rund, men även omtalas en rödköttig rund, gröntoppig rund och en
tapprova <i>(tankard). Morötter,</i> röda och gula, odlades sedan gammalt på åker i
Suffolk och senare även i stor omfattning i Londontrakten. Är 1777 skall
den svenska <i>kålroten</i> ha införts, och dess namn, <i>swedes,</i> erinrar ännu om
dess härkomst. Även betor började vid denna tid komma i allmän odling.
Rotfrukterna bredsåddes, men vid den följande hackningen, vid vilken fästes
stor vikt, utglesades de till 15—18 tums avstånd. Hackningen upprepades
1—2 gånger.

<i>Potatis,</i> som redan år 1565 skall hava införts till Irland av <sp>John
Hawkins</sp> och 1585 till England av <sp>Francis Drake</sp>, anses ha kommit i
fortfarande odling först efter utsäde, som Sir <sp>Walter Raleigh</sp> år 1623
infört från N. Carolina (sid. 20). Till en början odlades den mest som en
kuriositet, men snart lärde man sig uppskatta dess stora värde. Mot slutet
av 1600-talet omtalas i <sp>Houghton</sp>'s Collections on husbandry and trade,
att potatisen under krigstiden hjälpte i den svåra spannmålsbristen. Först
vid denna tid vann potatis en större spridning i England och ännu senare i
Skottland. Vid slutet av 1700-talet omtalas en mängd sorter, vilkas antal
förökades genom fröodling. Bland dem omtalas även <i>yams</i> eller
svinpotatis.<footnote><sp>Thaer</sp>. Inledning, s. 225.</footnote>

Jämte rotfrukter började kål att odlas till foder under 1700-talet,
utplanterad på smala sängar eller drillar, men även mellan raderna av hästbönor.<footnote><sp>Thaer</sp>. Anf. arb., s. 217.</footnote>

<i>Rödklöver,</i> som först skall hava införts år 1633 av lord <sp>Norden</sp>, fick
senare med det nederländska växelbruket en stor betydelse för det engelska
jordbruket och kreatursskötseln. Utsädet togs från Holland och Flandern,
men man började snart taga eget frö av andra årets vall. Man bibehöll den
1—3 år.

Även <i>vitklöverodling</i> skall hava införts av <sp>Norden</sp> men omtalas föga.
<i>Esparsett-</i> och <i>lucernodling</i> förordas av <sp>Hartlib</sp> (sid. 313). Under senare
delen av 1700-talet började, tack vare <sp>Cokes</sp> (sid. 314) exempel gräsfrö
skördas för igenläggning till vall, vilket förut skett med hösmål från skullen.

<i>Lin-</i> och <i>hampodlingen</i> synes hava varit i tillbakagång. Förordningar
utfärdade av <sp>Henrik VIII</sp> och <sp>Elisabeth</sp> ålade varje innehavare
av minst 60 acres åker att odla lin och hampa å minst <sup>1</sup>/<sub>4</sub> acre. Den
nederländska linodlingen framhålles som efterföljansvärt exempel. <i>Raps</i> hade
väl odlats i England åtminstone på <sp>Carl I</sp>:s tid, då den odlades på de
vidsträckta kärrmarker, som då lades under plog<footnote><sp>Morton</sp>. Cyclopedia of agriculture, art. Rape.</footnote>, men först i samband med det
nederländska växelbruket blev denna odling (av rape och coleseed, rov- och
kålraps) allmännare. <i>Saffran</i>-odling hade rätt avsevärd betydelse i Essex.
<i>Vejde</i> ansågs som en mycket lönande gröda.

<i>Ängar,</i> så gott som uteslutande å lågt liggande mark kring vattendragen,
övervattnades från 1600-talet rätt allmänt såväl genom uppdämning som
översilning.<footnote><sp>Thaer</sp>. Inledning, s. 356.</footnote>

<i>Ständiga betesmarker</i> värderades högt, och frågan om den ekonomiska
fördelen av att uppodla dem till åker eller att tvärtom igenlägga åker till
bete var en mycket avhandlad fråga, som i praktiken besvarades olika efter
spannmålsprisets höjd. Under 1700-talet började omsorg ägnas ej blott åt
betesmarkernas vård utan även åt anläggning av sådana med insådd, vartill
användes främst engelskt rajgräs men även hundäxing, ängs- och kärrgröe
samt timotej (mindre uppskattad), ängskavle och knylhavre, de två
sistnämnda dock huvudsakligen för slåtterängar.

<i>Humleodling</i> uppgives hava införts från Nederländerna i början av
1500-talet, men då denna växt fanns vild i landet, är antagligt, att den redan
tidigare varit odlad, och redan <sp>Edward I</sp> omtalas hava haft humleodling.
Till en början användes den odlade humlens unga skott som grönsak liksom
sparris. Odlingen skall hava ökats hastigt under 1500-talet men avtog under
det följande århundradet, för att sedan åter ökas, så att den år 1799 skall
hava upptagit 12,000 acres, till största delen i Maidstonedistriktet i Kent,
»the mother of hopgrounds». Den odlades i 3 fot höga kupor med 2—5
plantor kring varje stång; odlingen ansågs vara synnerligen lönande.<footnote><sp>Curtler</sp>, s. 149.</footnote>

TRÄDGÅRDSSKÖTSELN, som råkat i förfall under medeltidens senare
av inbördeskrig oroade del, uppblomstrade åter och fick särdeles under
drottning <sp>Elisabeths</sp> regering ett kraftigt uppsving.

Köksväxtodlingen beskrives väl av <sp>Hartlib</sp> såsom tämligen fattig,
men <sp>Harrison</sp><footnote>Description of England.</footnote> i senare delen av 1500-talet uppräknar bland allmänt
odlade växter meloner, pumpor, gurkor, rädisor, morötter, palsternackor,
kål, rovor och olika slags sallad. Senare gick denna odling ytterligare
framåt under inflytande från Nederländerna.

Fruktodlingens framsteg under 1500-talet tillskrives främst <sp>Henrik
VIII</sp>:s trädgårdsmästare <sp>Richard Harris</sp>, och i <sp>Harrisons</sp> nyss
anförda arbete uppräknas äpplen, plommon, päron, val- och
filberts-nötter som allmänt odlade i nya värdefulla sorter samt aprikoser, mandlar,
persikor, fikon, korneil och vin som vanliga i adelsmäns trädgårdar. Kent stod
på 1600-talet främst i fruktodling och därnäst Devon-, Hereford-, Worcester-
och Gloucester-shire; på 1700-talet omtalas Devonshire, Cornwall och
Herefordshire för sin fruktodling, särskilt av äpplen för ciderberedning.
Åtskilliga ännu ansedda sorter omtalas såsom pippin, parmän, Windsorpäron,
bergamotter, bonchretien och damascenerplommon. <sp>Hartlib</sp> (1651)
uppgav äpplesorternas antal till 500!

Förädling skedde mest genom ympning men även genom okulering och
ablaktering. För beskärning gavs redan på 1600-talet noggranna regler.
Gödsling av fruktträden omtalas som vanlig under 1700-talet.<footnote><sp>Curtler</sp>, s. 129, 186.</footnote>

Vid anläggning av prydnadsträdgårdar och parker under 1500-talet sökte
man ställa de delar, som närmast omgåvo huvudbyggnaden, i nära samband
med dennas plan och lät murarnas dekorationer motsvaras av geometriska
mönster i blomsterrabatterna. Senare blev den av <sp>Lenôtre</sp> utbildade
stela franska stilen allenarådande vid större anläggningar, men på 1700-talet
inträdde en reaktion genom den naturliga, engelska parkstilen, vars förste
upphovsman var landskapsmålaren <sp>William Kent</sp> (omkr. 1730), och
som vidare utbildades av <sp>Lancelot Brown</sp> († 1783). Denna stil, som
hade landskapsmålningen till förebild, sökte att efterlikna den fria naturen
med omväxlande fristående träd och grupper av träd och buskar, samt
mellan dem slingrande vägar och vattendrag, med tillvaratagande av vackra
utsikter. Endast de närmaste omgivningarna kring byggnaderna fingo
regelbunden anordning. Arkitekten <sp>W. Chambers</sp> införde i denna stil
kinesiska motiv, vilka till en tid blevo mycket på modet.

HUSDJURSSKÖTSELN kvarstod i Storbritannien liksom i andra länder
på den tidigare låga ståndpunkten, så länge ägogemenskapen rådde,
varmed följde ett ofta knappt bete på överbesatta betesmarker, stubbåkrar och
trädosskiften. I och med att inhägnandet av åkerjord och allmänningarna
foitskred, inträdde framsteg ej blott i kreaturens antal idan även i ökad
kroppstillväxt. Under det att sålunda medelvikten år 1500 uppgavs för kor
till 320 och för får till 28 skalp. (145 och 13 kg.) omtalas 100 år senare så
höga vikter som 600 skalp, för bästa nötkreatur och 44—46 för får.

<img r>Fig. 74. Rob. Bakewell.</img>
Denna framgång blev ännu mer utpräglad och allmän under 1700-talet,
vars senare del blev en
genomgripande reformperiod för den
engelska kreatursskötseln.
Fodertillgången ökades genom den fortgående
inhägnaden av betesmarker och
åker samt odling av rödklöver och
rovor, och därjämte började också
utfodring av oljekakor och annat
kraftfoder. Strävandet att öka
djurens storlek och köttrikedom
sporrades av stigande efterfrågan på
kött och, beträffande får, genom
den nedgång i ullprisen, som blev
en följd av utförselförbudet för
denna vara (sid. 331). Endast i
Englands, Wales' och Skottlands
bergstrakter, i vilket sistnämnda
land man hade fäbodar <i>(shealings)</i> på de avlägsnare betesmarkerna, förblev
betet på de naturliga betesmarkerna huvudsaken. I rikets övriga delar
ägnade man väl omsorg åt betesmarkernas förbättring, men på åker odlat
foder blev allt mer övervägande även till sommarstallfodring.

Samtidigt som sålunda husdjurens utfodring förbättrades, inriktades
arbetet på att frambringa djur med stor förmåga att bilda mycket kött av
bästa beskaffenhet. I detta avseende stodo de brittiska kreatursraserna
mycket lågt. Hos nötkreaturen hade lämpligheten som dragdjur varit den
högst uppskattade egenskapen, och högbenthet och grov benbyggnad hade
därför synts mest önskvärda. Hos fåren hade ullens mängd och
beskaffenhet hittills ansetts som det viktigaste, samtidigt som dock stort avseende
fästes vid i olika trakter växlande smakriktning i avseende på eljes
oväsentliga yttre karaktärer såsom färg, hornens riktning m. m.

Konsten att hos de oförädlade lantraserna utbilda produktionsanlagen i
viss riktning utvecklades först av <sp>Robert Bakewell</sp> (1725—1794),
en lantman, vilken förvandlade sin fädernegård Dishley i Leicestershire till
en verklig mönstergård med avdikade åkrar, bevattnade ängar och kreatur,
som överträffade allt vad man dittills skådat. Målet vid hans djuravel var
att frambringa djur med snabb tillväxt och förmåga att ansätta mest
möjligt av kött på de kroppsdelar, vars kött är värdefullast, med minsta möjliga
utveckling av i detta avseende mindre värdefulla delar, d. v. s. djur med
fin benbyggnad, litet huvud och korta extremiteter. »Det kostar lika mycket
att göra horn, ben och avfall som kött, men endast det senare betalar sig.»

I detta syfte uppsökte han och använde till avel djur, som syntes äga de
önskade anlagen utan att fästa avseende vid rasen och sådana yttre
egenskaper, som syntes sakna betydelse för den önskvärda produktionen. Sedan
använde han fortsatt noggrant urval efter samma grunder, med en långt
driven inavel för att befästa de önskvärda egenskaperna, vilket stod i skarp
motsats till den gällande uppfattningen om fortsatt korsning som det
verksammaste medlet till en kreatursstams förbättring. Inavel driven ända till
incestavel blev från denna tid vanligt vid utbildandet av förädlade raser.

På detta sätt bildade han sin berömda stam av Leicesterfår, vanligen
kallad New-Leicester- eller Dishleyrasen. Hans försök att på samma sätt
förädla den gamla långhornade boskapen hade mindre framgång. Däremot
tillskrives honom förtjänsten att först hava av den engelska lanthästrasen
gjort en tung draghäst.

Som klok affärsman hemlighöll <sp>Bakewe11</sp> sin förädlingsmetod och
sålde icke något framstående avelsdjur utan hyrde blott ut dem för
betäckning och erhöll för dem varken förr eller senare uppnådda avgifter. År 1789
bildades ett bolag för att föröka hans förädlade fårras, och detta hyrde
hans baggar för 6,000 guineas, eller 20 för varje bagge, under en
betäckningssäsong. Uthyrning av handjur under betäckningstiden blev också
allmänt bruk.

<sp>Bakewells</sp> förädlingsmetod tillämpades snart av flera av hans
samtida djuruppfödare. Bland dem märkas <sp>John Ellman</sp> på Glynde,
vilken utbildade en förädlad stam av Southdown-får och för övrigt gjort sig
förtjänt att minnas som stiftare av Smithfield-klubben (sid. 317) samt de
ryktbara skaparna av den moderna korthornsrasen, bröderna <sp>Charles</sp>
och <sp>Robert Colling</sp> (sid. 329).

<i>Husdjurssjukdomar.</i> De svåra farsoter, som ödelagt
kreatursbesättningarna under senare delen av medeltiden, hade visserligen upphört, men
kolik, mjältbrand, lungröta, igelsjuka och fårskabb voro vanliga. Skabbs
förekomst ansågs som en följd av det gemensamma betet på allmänningar.
Igelsjukans orsak, upptagandet av parasiter med fodret på sanka
betesmarker, var redan känd. De kurer, som förordas mot sjukdomarna, voro ännu
på 1600-talet ofta högst egendomliga såsom mot igelsjuka att ingiva djuret
aska av en huggorm, från vilken huvud och stjärt bortskurits, eller mot
kolik att låta det sjuka djuret betrakta gäss eller än hellre ankor simmande
i vatten. (<sp>Hartlibs</sp> Legacie.)

Under det 18:e århundradet inträffade upprepade svåra härjningar av
kreatursfarsoter. Igelsjuka vållade stora förluster av får år 1735 och sedan
upprepade gånger under inverkan av den fuktiga väderlek, som ofta rådde
under senare delen av detta århundrade. Likaså uppträdde boskapspest 3
gånger under förra hälften av århundradet särskilt svårt år 1745 samt 1754.
Det sistnämnda tillfället är av särskilt intresse, därför att för sjukdomens
utrotande förordnades, att alla angripna djur skulle skjutas och nedgrävas
och platsen, där djuren dött, skulle rökas genom förbränning av tjära, beck
och krut samt ladugården tvättas med ättika och vatten.

<i>Hästavel.</i> Den brittiska häststammen var enligt samtidas vittnesbörd vid
den nyare tidens början i allmänhet av dålig beskaffenhet, och kunde ej
annat vara, då unghästar, hingstar och ston fingo gå tillsammans på
allmänningarna, tävlande med de övriga husdjuren om det magra betet, men
den ansågs hava goda anlag. <sp>Harrison</sp> beskriver i Description of
Bri-tain (1577) de engelska hästarna som höga ehuru ej så ofantliga stora som
i andra länder, utmärkta för sin lediga skritt; 5—6 kärrhästar sägas draga
ett lass av 30 ctw (1,600 kg.) en lång dagsresa. <sp>Markham</sp> (1614, sid. 313),
beskrev den engelska hästen som oöverträffad i strängt arbete och
uthållighet, med försvarlig kroppsbyggnad, stark och tapper.

Olika lokala slag omtalas såsom Yorkshire-sadelhästen från
Clevelanddistriktet, den tunga hästen från Midland-grevskapen, Suffolk punch och
den irländska »hobbyn», rikets bästa flackhäst. Även utländska hästslag
började tidigt införas. Sålunda omtalas neapolitanska hästar som de högst
skattade ridhästarna, men framför allt gjort engelsmännens smak för jakt
och kapplöpningar de lätta orientaliska slagen såsom arabiska, berberska och
turkiska hästar eftersökta för förädling av det inhemska hästslaget. Bästa
jakthästen (hunter) erhöll man enligt <sp>Markham</sp> genom dylik korsning.

För att förbättra den genom den fria betesgången urartade häststammen
påbjöd <sp>Henrik VIII</sp>, att ägare av hjortparker skulle i dem hålla 2
avelsston om minst 13 hands (132 cm.) höjd och något senare utfärdades
förbud mot att låta någon hingst under 15 hands (152 cm.) beta på skog,
jaktmark eller allmänning.

<sp>Henrik VIII</sp> hade i sitt stuteri på Hampton Court ston av
orientaliskt blod, och även samtida enskilda jordägare höllo ädla avelsdjur.
<sp>Jakob I</sp> skall år 1602 hava infört den första arabiska hingsten i England,
»Markhams arab», vilken dock blev föga använd i aveln. Den under <sp>Carl
I</sp>:s tid av <sp>hertigen av Buckingham</sp> införda »Buckingham turk»
eller »Helmsley turk» samt 3 vid Wiens belägring (år 1684) tagna turkiska
hingstar, bland dem den berömda Byerley turk, räknas däremot som den
engelska fullblodsrasens stamfäder. <sp>Carl II</sp> lät införa 4 ston från Tanger,
men huruvida denne konungs »royal mares», vilka äro beryktade i
kapplöpningarnas hävder, alla varit av orientaliskt slag, har varit omtvistat och
kan ej avgöras, emedan vid denna tid uppgifter om mödrarna vanligen
saknades i hästarnas stamtavlor.

Kapplöpningar hade börjat hållas åtminstone i början av 1600-talet och
voro mycket populära redan under <sp>Carl II</sp>:s tid (1660—1685).

Till den engelska fullblodsrasens stamfäder räknas även några i början
av det 18:e århundradet införda orientaliska hingstar Darley arabian, som
infördes från Aleppo, och Godolphin arabian, vilken skall hava skänkts av
kejsaren av Marocko till konung <sp>Ludvig XV</sp> och år 1728 hava sålts
till England, där han slutligen hamnat hos earlen av <sp>Godolphin</sp>, efter
vilken han fått sitt i stamboken använda namn.

Dessa och andra, mindre bemärkta orientaliska hingstar och deras
avkomlingar hava använts för bildande av den engelska fullblodsrasen, vilken
dock icke uppkommit genom renavel av orientaliskt blod utan är en
korsningsprodukt mellan detta och djur av den inhemska häststammen, vilken
i förväg var uppblandad med de raser, övervägande varmblodiga, vilka
tidigare införts. I rasens <i>stambok</i> äro hingstarna alltid härledda från djur
av orientalisk ras, under det att stona till stor del tillhört den engelska
lant-hästen. Men ej heller hingstarnas härkomst i äldre släktled är säkert känd.
Vid början av stambokföringen av kapplöpningshästar hade man blott
kapplöpningskalendrars uppgifter att gå efter, och dessa börja bliva pålitliga
först i och med <sp>Weatherly</sp>'s racing calendar, som utkom från år
1773. Från början infördes i stamboken både djur av bevisligen orientalisk
härkomst och andra, vilka vunnit berömmelse på löparebanan, senare blott
avkomlingar av redan stambokförda djur.

Hästavel för kapplöpningsbanan och för jaktritt var en ständigt högt
skattad sysselsättning för den engelska gentleman-lantbrukaren och hade
redan före det nittonde århundradets ingång lett till en väl konsoliderad
rasavel. Vid denna användes en långt driven inavel, långt innan denna blev
erkänd som ledande grundsats vid husdjursaveln. Om enskildheterna av
den engelska fullblodshästaveln finnes en mycket rik litteratur.<footnote><sp>C. G. Wrangel</sp>. Handbok för hästvänner II (1887) och Hippologia (1906), s. 71.</footnote>

Utom de rent orientaliska hästarna hade sådana införts till England från
snart sagt alla europeiska länder, från Neapel, Sardinien, Spanien, Ungern,
Polen, Tyskland och Flandern, med den påföljd, att <sp>Bradley</sp><footnote>Gentleman and farmers guide (1727), s. 249.</footnote> fann
anledning att uttala tvivel, om över huvud taget någon verkligen engelsk
häst fanns annat än de vildfödda hästarna i några av landets skogs- och
bergstrakter. Emellertid började inhemska häststammar att utbildas i vissa
delar av landet under inflytande av infört avelsmaterial. Sålunda omtalas,
som nämnt, redan tidigt the Suffolk punch, som alltmer utvecklades till en
utmärkt draghäst av omkring 15 hands (152 cm.) höjd. I
Midlandgrev-skapen förbättrades likaså den stora, hög- och, grovbenta, vanligen svarta
kärrhästen, varvid även hästar från Zeeland användes. Denna häst upptog
<sp>Bakewell</sp>, som nämnt, till förädling och åstadkom en tung, kort,
lågbent draghäst. Likaledes förbättrades den skotska lanthästen i Clydes
bördiga dal genom korsning med låglandshingstar.

<i>Nötboskapen</i> berömmes av <sp>Harrison</sp>, vilken i sin Description of
England (1577) säger, att maken till de engelska oxarna, som mätte 1 yard
mellan hornspetsarna, ej fanns i något land i Europa vare sig i
kroppsstorlek eller köttets godhet, men andra uppgifter finnas, som visa, att
boskapen i allmänhet hade ringa storlek. Av de olika lantraserna ansågos
den av <sp>Harrison</sp> omtalade långhornade rasen i Midlandgrevskapen som
den bästa slaktboskapen. De bästa dragoxarna lämnade däremot den
högbenta, vitskäckiga Lincolnboskapen och den blodröda boskapen, den nutida
Devonboskapens ursprung, i Somerset- och Gloucestershire i sydvästra
England. Den skotska boskapen ansågs som den härdigaste. Kullig boskap
var enligt <sp>Fitz-Herbert</sp> förhärskande i Aberdeenshire, men horn och
»nabbar» voro ännu vanliga. Jämte de inhemska slagen användes även
holländsk boskap, som enligt <sp>Worlidge</sp> (1618) överträffade de engelska i
mjölkavkastning.


På de magra betena kunde nötboskapen ej tävla med fåren vare sig i
förmåga att föda sig eller i avkastningens värde i förhållande till
omkostnaderna, och den stod därför tillbaka för dessa i den dåtida
lanthushållningen. För att hindra nedgången i nötboskapens antal utfärdades därför
åtskilliga olika förordningar, såsom under <sp>Henrik VIII</sp> förbud att
slakta kalvar under vissa månader på året och under <sp>Filip</sp> och <sp>Maria</sp>
ett påbud, att för varje 60 får skulle hållas en ko, för 120 får årligen
uppfödas en kalv, o. s. v. Bland nötboskapen hade naturligtvis oxarna den
största betydelsen. Vanligen användes de som dragare till 9—10 års ålder
och göddes sedan efter vårbrukets slut på betet till slakt.

Först i senare delen av 1700-talet började man att mera bestämt skilja
mellan de olika raserna. Man indelade dem efter hornstorleken. De flesta
räknades som medelhornade. Bland sådana omtalas de helröda North
Devons, Sussex och Herefords, de svarta Cornwall-, Pembroke- och Anglesea,
den rödbrokiga Ayrshire, som var högst ansedd för sin mjölkavkastning,
samt West-Highland-, Aberdeen- och Angusraserna. De båda sistnämnda,
som delvis bestodo av kulliga djur, brukade gödas för Londonmarknaden i
Norfolk och Suffolk, vilkas nuvarande kulliga boskap skall hava
uppkommit genom korsning mellan dessa båda tillförda djur och grevskapens
lokala slag, av vilka Norfolks i regel var behornad, under det att Suffolk
sedan gammalt även haft kullig boskap.<footnote>Coleman, s. 145.</footnote>

Den långhornade boskapen i nordvästra och Midland-grevskapen var
röd- och vitbrokig eller strimmig, storvuxen och tidigt berömd som både
kött- och mjölkras. <sp>Bakewell</sp> sökte förädla den, men utan att
resultatet motsvarade det som nåddes med den korthornade boskapen i
Yorkshire och Lincolnshire. Denna, vilken av <sp>Culley</sp> i Observations of live
stock (1786) kallas den korthornade eller holländska, uppgives allt sedan
början av 1600-talet hava korsats med holländska tjurar, varför ock dess
färg var växlande men mest röd och vit, vilken också var det vanligaste hos
de holländska djuren.<footnote><sp>Wilson</sp>. The evolution of british cattle.</footnote> Den kallades även Holderness- eller
Teeswater-boskap och omtalas som storvuxen men illa byggd och mjölkrik. Den skall
redan tidigare hava varit föremål för strävanden att förädla den till en
köttras, men förtjänsten omi den förädlade korthornsrasen tillskrives i främsta
rummet bröderna <sp>Robert</sp> och <sp>Charles Colling</sp>.<footnote><sp>Curtler</sp>, s. 233.</footnote> Vardera av dessa
samlade en besättning av utvalda djur av ortens boskap och lyckades att
enligt den av <sp>Bakewell</sp> redan med framgång tillämpade avelsmetoden
(sid. 325) under åren 1770—1810 bilda synnerligen utpräglade
göddjursstam-mar med stor snabbvuxenhet och säker förärvningsförmåga.

På rasens bildning anses några särskilda djur hava haft det största
inflytande. Främst nämnes tjuren Hubback, vilken skall hava haft till fader
Studley av en berömd korthornsstam. Han var liten, med särdeles rundade
former och en sällsynt fin hud, men med ringa fruktsamhet, vilken
egenskap jämte de goda gingo i arv till hans avkomma, samt av hans

avkomlingar Foljambe, Favourite och Comet, vilken sistnämnde vid försäljningen
av <sp>Charles Collings</sp> hjord betingade det för sin tid oerhörda priset
av 1,000 guineas (20,000<footnote>Rättelse i Boken: 20,000 istället för 2,000.</footnote> kronor). Några av <sp>Charles Collings</sp> kor,
Duchess, Daisy, Cherry och Lady Maynard blevo stammödrar för rasens
förnämsta familjer. Genom till upprepad incestavel driven inavel men även
med enstaka användning av framstående djur av annan ras (t. ex. en röd
Galloway-ko) nådde särskilt <sp>Charles Colling</sp> för sin tid oerhörda
resultat, och då deras hjordar,  Charles' 1810 och Roberts 1818 såldes på
auktion, spredos de framstående avelsdjuren till ett större antal besättningar,
i vilka aveln fortsattes efter de av föregångsmännen angivna riktlinjerna.

<img>
Fig. 75. Charles och Rob. Colling.
</img>

<sp>Bakewell</sp> och bröderna <sp>Colling</sp> funno snart efterföljare. Andra
raser, särskilt Herefords (av <sp>Tomkins</sp> från 1769) och North Devons,
förädlades efter samma grunder, och bildande av avelsbesättningar blev en
hederssak för rika godsägare. Till förbättringen av slaktboskapen bidrog
mycket den år 1793 bildade Smithfieldklubben genom sina utställningar.

Kornas mjölkningsförmåga var i allmänhet vid denna tid föga beaktad,
och den ensidiga utvecklingen av köttbildningsförmagan hade till följd
minskade anlag för mjölkproduktion hos de högst förädlade
korthornsstammarna.

<i>Mjölkhushållningen</i> var i England mest riktad på osttillverkning. Mest
ansedd redan på 1500-talet var Cheshireosten och i andra rummet
Ched-dar-, Shropshire- och Warwickshire-, allt i västra Englands kuperade
trakter. Stilton-ost började omtalas i slutet av 1700-talet. Det sydöstra låglandet,
särdeles Suffolk, var däremot berömt för sitt smör.<footnote><sp>Begtrup</sp>,  s.  403.</footnote>



I Irland var smör mjölkhushållningens huvudsak. Redan i mitten av
1500-talet ägde en betydlig utförsel därav rum och tillväxte så, att den år
1800 översteg 200,000 ctw (10 mill. kg.). Smöret utfördes såväl till
England som till andra länder, och omkring 1770 anordnades smörbörsen i
Cork, som länge var det förnämsta centrum för smörhandeln, liksom det
irländska smöret åtnjöt det högsta anseendet i Europa.

<i>Fåren</i> voro vid det mindre framskridna lantbruket med riklig
tillgång på magra betesmarker de viktigaste bland husdjuren, och så blev än
mer förhållandet, i den mån kostnaderna för mänsklig arbetskraft och
svårigheten att skaffa sådan ökades. Antalet får var därför stort i alla rikets
delar, och hjordar på tusental djur omtalas från de stora godsen. Inkomsten
från djuren togs huvudsakligen genom ullen, vilken därför hade så
övervägande betydelse, att <sp>Markham</sp> utdömde fårens mjölkning, emedan
den minskade ullmängden. Även betenas förbättring ansågs sänka ullens
kvalitet, även om den ökade dess mängd. Ullen klipptes vanligen i juni;
tidigare brukades att lösrycka den, men detta förbjöds i en parlamentsakt
år 1634. Tidigare gick en stor del av den långa ullen till väverierna i
Flandern, där den var högt skattad såsom lämplig för kamning, under det att
den kortare ullen, som ej kunde tävla med den spanska, icke exporterades.
Då på <sp>Elisabeths</sp> tid (i slutet av 1500-talet) en inhemsk
vävnadsindustri uppblomstrade i England, minskades denna utförsel och förbjöds
slutligen.

Ullprisens nedgång under förra delen av 1700-talet hade visserligen något
minskat intresset för fåraveln, vilket visade sig genom att igenläggning av
åker till betesmark avtog, och uppgången i ullprisen under århundradets
senare del ändrade ej detta förhållande, då sädesprisen stego än mer.
Fårskötseln fortfor alltjämt att utgöra en viktig gren av lanthushållningen, men
djuren voro ännu vid slutet av 1700-talet<footnote>Rättelse i Boken: 1700-talet istället för 1800-talet.</footnote> enligt <sp>Sinclair</sp> till större
delen av alldeles oförädlade slag, med sparsam och grov ull.

Vissa trakters får voro dock redan i äldre tid utmärkta för olika
ullrikedom och olika kvalitet på ullen. Sålunda erhölls den finaste, korta ullen
från de små, svarthuvade fåren i Shropshire och Hereford med Leominster
som centrum, under det att de i Cbtswoldområdet hade en längre, rakare och
grövre ull. Det senare var i än högre grad fallet med de storvuxna fåren i
Leicestershire och övriga Midlandgrevskap. Lincolnshires salta marskbeten
buro det största fårslaget med den grövsta ullen. Även Yorkshirefåren voro
stora med grov ull, blandad med raka hår. De waleska prisades för sitt goda
kött. Likaså de små förkrympta Shetlandsfåren, vilka hade en ringa mängd
fin bottenull, täckt av täta, grova täckhår. På Shetlandsöarna uppgives även
finulliga får hava funnits, vilka troddes vara av spansk härkomst.

Då senare fårens köttproduktion allt mer beaktades men ullkvalitetens
betydelse minskades, kom den förädling, som under senare delen av
1700-talet började ägnas detta djurslag, att huvudsakligen riktas på
kroppsstorleken och köttigheten. Föregångsmannen på detta område var, såsom ovan
(sid. 125) nämnts, <sp>Robert Bakewell</sp>, vilken av det högbenta, kantiga,
senvuxna fårslaget i  Leicester- och Warwickshire genom urval efter de

önskvärda egenskaperna utbildade den av kött- och ullrikedom samt
snabbvuxenhet utmärkta New-Leicester- eller Dishley-rasen. Denna fick inom
fåraveln något så när samma betydelse som fullblodsrasen inom hästaveln
och korthornet för nötboskapens förädling. <sp>Bakewell</sp> fick också snart
efterföljare vid förädlingen av olika raser, varvid man använde dels urval
av lämpliga avelsdjur, dels övergående korsning med Dishley-baggar, vilket
ivrigt förordades av <sp>Arthur Young</sp>.<footnote><sp>Begtrup</sp>, s. 441.</footnote> Sålunda utvecklades de
kortulliga fåren i Sussex till den köttrika Southdownsrasen av John Elimän
å Glynde, och likaså <i>Cheviotrusen</i> i gränstrakterna till Skottland, och
<i>Cotwolds</i> i sydvästra England. Under inverkan av denna förädlingsriktning
blev ullen längre och grövre, den korta ullen hos hedfåren förändrades,
och man indelade numera ullen blott i lång- och medellång.

Vid periodens slut klassificerades fåren vid utställningen i Dishley- eller
New-Leicester-, Lincoln-, Teeswater-, Devon-, Exmoor-, Dorset-,
Southdown-, Norfolk-, hed-, Herdwick-, Cheviot-, Dun-, Shetländsk och Irländsk
ras. Merinofår hade införts från Spanien men hade ingen framgång, i det
att de ej kunde tävla med de inhemska raserna som slaktdjur och ullen
försämrades under inverkan av det fuktiga klimatet.

<i>Svinskötseln.</i> Från början av den nyare tiden omtalas otaliga
svinhjordar, som strövade kring i skogarna. Då svinskötseln huvudsakligen var
grundad på den föda djuren kunde finna i skogarna och på stubbåkrarna,
måste den naturligtvis omläggas, i samma mån odlingen fortskred och
ekskogarna med deras rika avkastning av ållon minskades. Äldre beskrivningar
på svinen i olika delar av landet tyda på, att ännu under 1700-talet
svinstocken var mycket blandad och delvis rätt olikartad, utan att ännu några
utpräglade raser bildats. Färgen växlade, så att både vita, svarta,
sand-färgade och fläckiga djur omtalas i de olika landsdelarna, utan att utmärkas
som särskilda slag. En mera bestämd rasskillnad framträder mellan de
stora, högbenta djuren med stora, framåtriktade, mer eller mindre
hängande öron och smärre slag med små uppstående öron. De senare, bland
vilka särskilt det svart- och vitfläckiga Berkshiresvinet ansågs lämpligt till
tidig gödning, uppgivas vanligen giva ett fastare och bättre fläsk än de
förra. Under 1700-talet började man litet varstädes; förbättra de inhemska
slagen genom korsning först med medelhavsrasen (neapolitanska,
portugisiska och maltesiska) och sedan den ostasiatiska (siamesiska och
kinesiska) rasen, båda utmärkta genom snabbvuxenhet, fin benbyggnad och stor
förmåga att bilda fett. Utbildandet av fasta rastyper följde först under
1800-talet.

<i>Kaninavel</i> omtalas vid början av 1700-talet som en god inkomstkälla
och bedrevs även i stor skala på kringärdade marker.

<i>Fjäderfäskötseln</i> hade sådan omfattning, att poultry-farms, d. v. s.
gårdar, där fjäderfäskötseln var huvudsaken, redan omtalas (t. ex. av
<sp>Worlidge</sp> på 1600-talet). Bland arbeten, vari fjäderfäskötsel avhandlas,
märkes främst <sp>Mascall</sp>, Husbandlye ordering and government of poultry
(1581). Kläckning i ugn, upphettad med lampor, omtalas. Tuppfäktning
var ett mycket omtyckt folknöje.

Såväl höns som kalkoner och gäss höllos huvudsakligen för gödning.
Tusentals kalkoner drevos till London från Suffolk och gäss från Norfolk
och Suffolk under hösten, betande efter vägkanterna och kringliggande
stubbåkrar.

<i>Biskötseln</i> var fortfarande allmän särdeles i landets södra delar, och den
stora betydelse, den hade för hushållningen, antydes av det stora utrymme,
som ägnats densamma i <sp>Worlidges</sp> Systema naturæ. Det strävande,
som även i andra länder framträdde att möjliggöra honungsskörden utan
att döda bisamhället, visade sig i England i senare delen av 1600-talet i en
av <sp>Wildman</sp> uppfunnen biboning, bestående av en över- och en
undersats, i vilken senare från yngel fria kakor erhölls.

<i>Silkesodling</i>, som också avhandlas i <sp>Worlidges</sp> ovan nämnda arbete,
fick aldrig någon avsevärd omfattning i England.

SKOGEN, som tidigare täckt landet, hade redan vid den nyare tidens
början till stor del försvunnit genom skövling och uppodling, och skogarna,
huvudsakligen av ek i England och Skottlands lågland, tall (scotch pine) i
Skottlands högländer, minskades alltjämt. Från mitten av 1700-talet
började i Skottland såväl allmännyttiga sällskap som enskilda personer verka
för skydd av de återstående skogarna och plantering företrädesvis av tall
och lärk.
</chapter>

<chapter name="Ryssland">
<h1>RYSSLAND.</h1>

<table>
<td c><i>Litteratur.</i>
<td><sp>Meitzen, Aug.</sp> Siedelung und Agrarwesen der Westgermanen, der Ostgermanen, der Kelten, Römer, Finnen und Slaven. Berlin 1895.
<td><sp>Rambaud, Alfr.</sp> Rysslands historia från äldsta tid till år 1877. Övers.
Stockholm 1880.
<td><sp>Turcinovic, O.</sp> Istoria Chozjaistva Rossii. (Rysslands lantbrukshistoria
från den historiska tiden till år 1850). S:t Petersburg 1854.
<td><sp>Wallace, D. M.</sp> Russia, Leipzig 1878.
<td><sp>Wilson, J.</sp> Agriculture et économie rurale en Russie. Apercu statistique.
S:t Petersburg 1878.
<td><sp>Auhagen</sp>. Zur Besiedelung Sibiriens. Berichte über Land- und Forstwirtschaft im  Auslande. Berlin 1902.
</table>

<b>J</b>ämsides med den samling av de ryska slaviska och finska stammar samt
asiatiska folkslag till ett välde, vilken fortgick sedan den nyare tidens
början, sammansmälte dessa olika folkelement under en enhetlig administration 
och en likartad kultur, så långt de särskilda landsdelarnas och
folkstammarnas olika karaktär det medgav. Denna sammansmältning gick
långsammast och blev minst genomförd i de sydliga och östra steppområdena,
där halvnomadiska, krigiska folkstammar, av vilka en del tatarstammar,
togos i ryska statens tjänst som militär gränsvakt <i>(kosacker)</i>, vid sidan av
boskapsskötsel och ett obetydligt åkerbruk länge fortsatte att delvis hämta 

sitt uppehälle av plundring. Sedan de fullständigt kuvats av ryssarna,
flyttades en del av dessa stammar till trakten mellan Kaspiska havet och
Asovska sjön och blevo jordbrukare, men med bibehållen organisation som
militär gränsvakt.

Den tilltagande beröringen med Europa och den ökade kännedomen om
dess och särskilt Tysklands mer framskridna samhälls- och
näringsförhållanden framkallade en stor reformiver, och genom utsändande av ryssar för
studier i utlandet och anställande av utlänningar i statsförvaltningen sökte
man göra det ryska samhället delaktigt av Västeuropas framsteg. De
reformer, som infördes, berörde dock föga jordbruket, och i avseende på det
missförhållande, som framför andra hindrade dettas framsteg, böndernas
undertryckta ställning, medförde de angränsande rikenas exempel snarare
försämring än motsatsen.

Reformtiden kan väl räknas tillbaka till den förra delen av 1600-talet, då
den romanovska ätten kommit på tronen. Åtgärder började då vidtagas för
att upphjälpa näringarna. Sålunda upphävdes rätten att upptaga väg- och
broavgifter, vilka hittills svårt hämmat samfärdseln. Avsättningen av
spannmål och andra jordbrukets alster lättades härigenom, sädesodlingen ökades,
och från 1673 började utförsel av råg, havre, korn, malt, lin, smör, fisk
m. fl. varor. En bättre brukning av jorden uppmuntrades bl. a. genom
införskrivning av förbättrade redskap och inrättande av verkstäder för
tillverkning av sådana, vilka utdelades åt bönderna.<footnote><sp>Turcinovic</sp>, s. 30.</footnote> Med <sp>Peter I, den store</sp>
(1682—1725) inträdde dock den egentliga reformtiden för Ryssland, och
hans verk fullföljdes av de kraftfulla kejsarinnorna <sp>Elisabeth</sp> (1741—
1762) och <sp>Katarina II</sp> (1762—1796). En viktig förutsättning för
uppnåendet av Peters strävan att skapa en stark statsmakt var ökandet av
statens skatteinkomster. Ett första steg till införande av en ordnad
beskattning hade tagits genom den redan av <sp>Feodor Ivanovitj</sp> år 1589
införda penningeskatten, som skulle erläggas för varje »rök» (d. v. s. härd
eller hushåll). <sp>Peter I</sp> ersatte denna år 1718 med en huvudskatt, som
skulle utgå från alla undersåtar med undantag för kyrkans tjänare,
adelsmän och inbyggare i östersjöprovinserna. Han sökte genomföra
grundsatsen, att alla hans undersåtar skulle tjäna staten, adeln direkt i krigstjänst
eller i den civila förvaltningen men bönderna genom att som de adliga
godsägarnas underhavande giva dem ekonomisk möjlighet att ägna sig åt
statstjänsten. Då han efter Vyskt mönster införde majoratsrätt till adelsgodsen,
så att de odelade skulle övergå till äldste sonen eller den av sönerna, som
fadern utsåg, avsåg detta ej blott att stärka adelns ställning utan även att
gagna bönderna, vilka borde hava en bättre ställning under en välbergad
herre än under flera fattiga. Denna förmodan visade sig emellertid icke gå
i uppfyllelse, utan det blev snarare vanligt, att majoratsinnehavarna till det
yttersta utsögo sina bönder för att se sina yngre söner till godo.
Majoratsrätten upphävdes väl snart efter <sp>Peters</sp> död, och även adelns skyldighet
till statstjänst avskaffades, men utan att böndernas ställning därför blev
bättre. Genom förläning av jord, varmed följde statens rätt över de på 
densamma bosatta bönderna, hade redan på 1500-talet antalet fria bönder
minskats till en obetydlig del av lantbefolkningen. Dennas stora flertal bestod
av kronans, kyrkans och adelns godsbönder, vilka hade att till godsherren
avgiva en växlande (<sup>1</sup>/<sub>5</sub>—<sup>1</sup>/<sub>2</sub>) del av jordens avkastning. Dessa voro väl vid
den nyare tidens början personligen fria, men år 1592 hade registrering av
bönderna på godsen införts, och på Georgsdagen år 1597 utfärdades en
ukas, som förbjöd bönderna att lämna sin gård, varför böndernas
livegenskap brukar räknas från denna dag. Genom ett flertal förordningar under
den följande tiden försvårades allt mer för bönderna att undandraga sig
bundenheten vid godset, vilken småningom utsträcktes även till de fria
arrendatorerna.

Är 1604, då bönderna till följd av svår missväxt i stort antal lämnat sina
gårdar och strövade kring i skogarna, påbjöds, att de som där påträffades,
skulle vara skogsägarnas livegne, och 3 år senare, att godsägare inom 30
år, sedan bonde rymt, skulle äga återfordra honom. Är 1646 blev denna rätt
obegränsad till tiden. År 1649 fingo godsägarna rätt att underkasta sina
bönder kroppsstraff och förbjödos domstolarna att upptaga angivelsen av
bönder och trälar, om ej saken gällde högförräderi. År 1675 blev det formligen
tillåtet att sälja, bortskänka eller mot trälar bortbyta godsbönder med eller
utan deras jord. På detta sätt utplånades skillnaden mellan bönder och
trälar allt mer fullständigt.

<sp>Peter den store</sp> syntes väl ömma för bönderna samt manade till en
mänskligare behandling av dem och att, då försäljning av bönder ej kunde
undvikas, denna borde omfatta hela familjer, och ej enskilda medlemmar
skiljas från sina anhöriga, men bundenheten vid godset tillknöts än fastare,
då han förvandlade rökskatten till huvudskatt, för vars erläggande av
bönderna godsherrarna gjordes ansvariga, och dessa förbjödos att genom
frigivning minska godsets antal av bönder. I samma riktning verkade ock, att
godsherrarna ålades att var på sitt gods handhava rekryteringen.

En följd av dessa <sp>Peters</sp> förordningar och det därav föranledda
förtrycket av de livegne blev, att dessa i tusental rymde ut i skogen och
stepperna samt till andra godsägare, där de hoppades på bättre behandling, eller
till att taga värvning. Detta sista föranledde år 1742 en ukas, som förbjöd
att taga värvning utan husbondens medgivande och stadgade strängt
kroppsstraff, galgen eller straffarbete vid gruvorna i Sibirien utan föregående
rättslig prövning för den, som överträdde detta förbud.

Då <sp>Katarina II</sp>:s hänförelse för upplysningstidevarvets frisinnade
idéer föranledde henne att reformera landets rättsväsende, tillgodosågo
reformerna blott adelns och borgarnas intressen, men böndernas lämnades
obeaktade. Då den under <sp>Katarinas</sp> beskydd stiftade <i>Ekonomiska
föreningen,</i> vilken hade till uppgift att sprida kunskap och främja
fäderneslandets lanthushållning, hade belönat en prisskrift, som uttalade sig för
böndernas frigörelse, förbjöd kejsarinnan dess tryckning. Hon nöjde sig med
att söka avskaffa de mest skriande missbruken vid böndernas behandling,
såsom deras försäljning på auktion, men hon införde livegenskapen i
Lillryssland  (1768—1772), förklarade  (år 1792)  bönderna som en del av 

godsherrarnas fasta egendom, dessas »arbetskapital», och utdelade till sina
gunstlingar mer än 150,000 kronobönder, som blevo sina nya herrars livegne.
Även den av henne år 1764 genomförda indragningen till kronan av alla
kyrkogods innebar en försämring av böndernas ställning på dessa gods, då
de i allmänhet där varit jämförelsevis mänskligt behandlade. Under
<sp>Katarinas</sp> tid anses böndernas förtryck hava nått sin höjdpunkt, och under
hennes efterträdare, kejsar <sp>Paul</sp> började en reaktion, i det att han sökte
införa en begränsning av godsägarnas rättigheter till arbete av bönderna,
vilket icke skulle få överskrida 3 dagsverken i veckan.

De frisinnade idéerna, som vid denna tid spredos över Europa, förberedde
också småningom marken för den frigörelse av bönderna, som under det
följande århundradet genomfördes.

JORDBRUKSKREDIT. Till stöd för de adliga godsägarna, vilka i stor
utsträckning lågo i händerna på ockrare, inrättades år 1754 en adelsbänk i
Moskva och en i Petersburg, rikets första offentliga kreditanstalter, vilka
utlämnade lån på 3 år mot säkerhet i adelsgods och 6 proc. årlig ränta. År
1786 uppgingo dessa banker i <i>Rikets lånebank,</i> vilken utlämnade odlingslån
åt godsägare på 22 år mot 8 proc. annuitet, varav 5 proc. ränta, varvid
högsta lånegränsen beräknades på grund av godsets antal »själar» (livegne)
och uppgick till i medeltal 70 rubel per själ. Under kejsar <sp>Paul</sp> (1794)
upprättades <i>Rikets hjälpb</i>ank för adeln, från vilken lån på 2 år utlämnades,
även dessa begränsade efter det antal själar, lånesökanden ägde. År 1802
sammanslogos dessa tvenne banker till en, kallad <i>25 års-expeditionen.</i><footnote><sp>Turcinovic</sp>, s. 41; <sp>Wilson</sp>, s. 163.</footnote> I
Estland, Liffland och Kurland inrättades samma år adliga
hypoteksföreningar efter preussiskt mönster  (sid. 270).

Som ett tecken till framsteg i näringslivet kan anföras, att utförseln av
spannmål, som allt sedan <sp>Peter den store</sp> varit förbjuden, då 1 tjetvert
(2,1 hl.) råg kostade över 1 rubel i Moskva, år 1775 åter frigavs.

JORDEGENDOMEN blev allt fullständigare uppdelad på krono-, kyrko-,
kloster- och adliga gods. Vid förläning tilldelades vanligen hälften av
jorden åt förläningstagarna som direkt egendom och bibehölls återstoden åt
områdets bönder. Godsägaren brukade dock i allmänhet endast en mindre del
av herrgårdsjorden för egen räkning med hjälp av de dagsverksskyldiga
bönderna och upplät det mesta åt arrendatorer. Trälarna användes mest
som hustjänare.

Böndernas jord förblev i Storryssland gemensam tillhörighet. Den gamla
familjekommunionen hade i början av den nyare tiden utvecklats till
bykommun, <i>mir,</i> och denna svarade för byns skatter till tsaren och jordherren
liksom för dagsverksskyldigheten till denne senare. Ny fördelning av
kommunens jord skedde vart 6:e till 15:e år för att giva nytillkomna medlemmar
den jord, som tillkom varje manlig »ájäl» i kommunen. Jordlotterna i de
särskilda åkrarna, där de lågo i tegskifte med varandra, tilldelades då de
enskilda familjerna i förhållande till deras antal av manliga medlemmar.

I spetsen för miren stod en <i>starosta</i> med biträde av »äldste». Husfadern
härskade enväldigt i familjen, till vilken även de vuxna sönerna med hustrur
och barn räknades, vare sig männen vistades i hemmet eller voro ute på
arbetsförtjänst, vilket var vanligt, i det att de kunde erhålla pass för vistelse
på annan ort.

I Lill-Ryssland fanns icke mirförfattningen. Bygden bestod här
ursprungligen av ensamgårdar, och då byar sedan uppkommit, voro de i dem
ingående gårdarnas ägor icke lika stora eller avmätta i förhållande till familjens
storlek utan utgjorde jämna delar (<sup>1</sup>/<sub>2</sub>, <sup>1</sup>/<sub>4</sub>, <sup>1</sup>/<sub>8</sub> o. s. v.) av byns jord, beroende
på att de uppkommit genom delning av äldre ensamgårdar <i>(Meitzen).</i>

I sydöstra Ryssland delades jorden efter tatarväldets upphörande i
medelstora slutna egendomar, vilka utdelades åt s. k. <i>odnodvorzer</i> med full
äganderätt mot skyldighet att utgöra gränsförsvar till häst. <sp>Peter I</sp> införde
emellertid mirförfattning och livegenskap under kronan i denna del av riket.
Då Donkosackerna började att mer övervägande ägna sig åt jordbruk, lade en
del av de rikare familjerna under sig större områden, men småningom
infördes även här periodisk delning av jorden. Härvid blev dock vanligt, att
somliga erhöllo större lotter, än de kunde bruka för egen räkning, varför
de uppläto en del av sitt område åt brukare. I denna del av riket hava
alltjämt vissa förmögnare familjer haft större jordegendomar men å andra sidan
även funnits jordlösa.<footnote><sp>Wallace</sp> II, s. 222.</footnote> Som en egendomlighet må nämnas, att då hos de
donska kosackerna inga hägnader funnos mellan de olika egendomarna och
gränserna sålunda voro svåra att behålla i minnet, man vid gränsens
utstakande mellan två byars områden begagnade det även hos germanerna av
gammalt (sid. 125) brukade sättet att skaffa sig minnesgoda vittnen genom
att vid förrättningen medtaga en skara pojkar, som pryglades för att bättre
ihågkomma var gränsen uppgåtts.

KOLONISATION. Den kolonisation av rikets östra delar och angränsande
områden, som började vid mitten av 1500-talet, då 3 bröder <sp>Stroganov</sp>
anlade bergverk vid Ural, hade väl i första hand förvärv av mineralskatter
och pälsverk till syfte, men erövringarna följdes snart av
jordbrukskolonisation. Kolonisterna voro först kosacker, men snart tillströmmade från alla
delar av riket bönder, vilka lockades av rymligare verksamhetsområde, större
frihet och fördelaktigare levnadsvillkor. Särskilt sökte sekterister att här
undslippa religionstvånget, liksom från <sp>Peter den stores</sp> tid många
utvandrade för att undgå utskrivning till krigstjänst. Regeringen befordrade ock
dessa landvinningar åt riket dels genom att ålägga vissa landsdelar att lämna
ett visst antal utvandrarefamiljer, dels från 1593 genom straff deportation.

Även i rikets södra delar fortgick Colonisationen. I Lill-Ryssland hade den
börjat redan i 17:e århundradet under det litauisk-polska väldet, i det att
en ström av invandrare inträngde från väster och bildade bondbygd, lydande
under polska magnater i de trakter, som förut innehafts av halvnomadiska
kosacker. Woronesch och Tamboff kring övre Don öppnades under <sp>Peter
den store</sp> för kolonisationen. Kejsarinnan <sp>Elisabeth</sp> sökte att leda
tillströmningen av slaviska flyktingar från de österrikiska och turkiska
gränstrakterna till det södra stepplandet och anlade en jordbruks- och
militärkoloni, Nya Serbien, mellan Bug och nedre Dniepr.


Under <sp>Katarina II</sp> fick kolonisationen större omfattning och i viss
mån annan karaktär. Hon sökte att genom kolonister från andra länder med
högre kultur skapa härdar för framåtskridande i sitt rike. Genom ett
manifest år 1762 inbjöd hon kolonister från utlandet, dock ej judar, att slå sig
ned å anvisade orter i Ryssland. De erhöllo fri jord, religionsfrihet,
skattefrihet under 30 år, frihet från krigstjänst samt i mån av behov kontant
understöd. Kolonisterna erhöllo äganderätt till jorden men utan rätt att sälja
den. Invandringen riktades först till Sibirien och de östra guvernementen
men senare på landet mellan Don och Volga.

Tillströmningen av immigranter blev så stor, att den tidvis måste stoppas.
Bristen på kontroll över de av avlönade värvare anskaffade kolonisterna
gjorde, att dessa delvis voro av undermålig beskaffenhet. Till följd härav
samt av deras ovana vid de nya förhållandena och den inhemska
befolkningens motvilja mot främlingarna råkade en stor del av kolonisterna till
en början i svårt betryck, men småningom blevo de acklimatiserade, och
välmåga inträdde. Däremot lära koloniernas exempel föga ha inverkat på den
omgivande ryska befolkningens jordbruk. Sedan Turkiet år 1774 avträtt de
gränstrakter, som förut tidtals lytt under dess välde samt den zaporogiska
republiken i Ukraina följande år underkuvats, igångsattes även här en
kolonisation, som snart framkallade ett välordnat jordbruk på denna fruktbara
jord. Immigranterna voro huvudsakligen tyskar, men en koloni i Nya
Ryssland bildades år 1782 av svenskar från Dagö. Denna koloni
Gammel-Svenskby har alltjämt bibehållit sin nationalitet oblandad.

En inre kolonisation med ryssar, som <sp>Katarina</sp> år 1792 igångsatte, vid
vilken 800,000 deciatin (1 dec. = 1,093 ha) utdelades i gårdar om 15 dec,
hade så ringa framgång, att företaget år 1810 uppgavs.

JORDBRUKETS UTVECKLING. Regeringens åtgärder för jordbrukets
främjande hade alltjämt så gott som uteslutande till syfte dess utbredning
till förut blott för nomadisk kreatursskötsel använda områden, en strävan,
som fann blott ringa gensvar hos den nomadiska befolkningen själv. Då
åkerbruk började att vinna insteg hos befolkningen i rikets sydöstra delar,
så skedde detta av nödtvång, i det att de utifrån inträngande odlarna
minskade betesmarkerna, så att den blev otillräcklig att utan åkerbruk fylla
folkets levnadsbehov, och till en början var det vanligt, att områdets egen
befolkning lejde ut sin jord åt jordbrukande grannfolk mot andel i skörden.

<sp>Peter den store</sp> strävade dock även att förbättra lantbruket. Sålunda
befallde han odling av vin, tobak och mullbärsträd, användning av lie
vid sädesskörden i stället för skära samt lät införa holländsk nötboskap,
vilken korsad med den inhemska boskapen sedan vunnit stor utbredning i
norra Ryssland under namn av <i>Kolmogory-</i> (Holmgårds-) ras.

Om jordbrukets enskildheter i äldre tid äro för övrigt underrättelserna
mycket knapphändiga, delvis väl beroende på saknaden av inhemsk
lantbrukslitteratur från denna tid. Den ålderdomliga ståndpunkt, som ryssarnas
jordbruk intill senaste tid intagit, gör det dock tydligt, att förändringarna
intill det 19:e århundradet varit obetydliga.

Oavbruten sädesodling, tills jordens utsugna tillstånd tvang till att lämna
henne att under flerårigt trade återvinna kraft, torde överallt hava varit det
vanliga. Regelhunden, om än förut med långa mellantider återkommande
gödsling, varigenom trädningstiden kunde förkortas, anses hava blivit mer
vanlig först på 1500-talet, och härmed följde det vanliga treskiftesbruket
först i de västra och nordvästra landsdelarna, där Tysklands och
Skandinaviens exempel verkade. Mot slutet av 1600-talet skall det hava blivit
förhärskande i Ryssland med undantag för skogs- och steppområdena. Den
rådande gemensamheten i
brukningen av byns i tegblandning
liggande åkerjord gjorde, att
denna reform måste genomföras av
alla bydelägarna på en gång.

<img r>Fig. 76. Rysk gaffelplog. Efter <sp>Braungardt</sp>.</img>
I de norra skogstrakterna
brukades ännu vid 1700-talets slut
huvudsakligen periodiskt
återkommande svedjebruk med under
några år fortgående odling på
avbrända skogssveder och i de
mer öppna trakterna på hackade
och brända (kyttade) gräsmarker. På Svartajordsområdets södra
steppar-tade trakier var åkerbruket mer tillfälligt eller oregelbundet med flerårig
sädesodling på knapphändigt uppodlad mark, som därefter lämnades att
under ända till 15 år ligga i trade.

I de södra och östra stepptrakterna bedrevs det i allmänhet så, att ett
jordstycke fick en nödtorftig ytluckring med gaffelplog [sacho, fig. 76) och
därefter fick bära säd år efter år, tills jorden blev utsugen, varefter det övergavs
och odlingen flyttade till ett annat stycke, således ett primitivt
sädes-betesbruk.

Om särskilda växtarters odling inom rikets olika delar äro
underrättelserna mycket sparsamma, men på grund av de ryska böndernas sega
fasthållande vid det gamla kan med säkerhet antagas, att då jordbruket under
hela denna tid så gott som undantagslöst handhades av bönderna, voro också
de odlade växterna i de särskilda landsdelarna i huvudsak de samma som
under 1800-talet, till vilket därför i detta avseende hänvisas.
Anmärkningsvärt är, att polskt vete uppgives hava odlats i Polen i så stor omfattning att
en export av denna sort ägde rum (s. 277). Jämte det redan under
medeltiden från tatarerna införda och antagligen redan då rätt allmänt odlade
vanliga bovetet <i>(Fagopurum esculentum)</i> torde även den tatariska formen
<i>(F. tataricum)</i> hava kommit i odling på 1700-talet. Solros och potatis, vilka
under 1500-talet infördes i Europa torde ha nått Ryssland först
jämförelsevis sent. <i>Linodlingen</i> tog stor omfattning i Östersjöprovinserna och
linfrö skördades över det egna behovet, så att en stigande utförsel därav
uppkom.

HUSDJURSSKÖTSELN var jämförelsevis obetydlig inom
svarta-jord-området, men i övriga delar av riket utgjorde det i allmänhet lantbrukets
huvudsak.Om de särskilda husdjursslagen i Ryssland under 16:e till 18:e 

århundradet är föga känt, men de inhemska voro säkerligen de samma som
i våra dagar, och utländska raser hade ännu föga införts, annat än i
gränsländerna.

Den berömda <i>orlovska travarerasen</i> räknar sin uppkomst från en år 1775
från Grekland inköpt arabisk skimmelhingst, vilken greve <sp>Alexis
Orlov</sp> använde vid stuteriet Khränovoi, vars stostam var av holländsk och
dansk làglaiidsras. Genom fortsatt korsning med olika raser frambragtes en
travarestam, som under följande århundrade vann stort anseende. Den s. k.
<i>Bitjougurasen,</i> ett tungt hästslag i trakten kring floden av samma namn i
guvernementet Woronesch, anses hava uppkommit genom korsning med
holländska hingstar och därav hava erhållit sin för ryska hästar
ovanliga tyngd. Den ovan nämnda <i>kolmogory-</i>boskapen, vilken åtnjöt stort
anseende, skall hava uppkommit av den i Novgorodska landet förefintliga, av
svenskar införda boskapens korsning med låglandsboskap, dels holländsk år
1725 införd av <sp>Peter den store</sp> och dels holsteinsk införd åren 1765
och 1767 under <sp>Katarina II</sp>.

<i>Fåraveln</i> var huvudsaken av husdjursskötseln i södra Ryssland. På de
sydöstra stepperna voro de i de asiatiska gränstrakterna hemmanhörande
fettstuss- och fettsvansslagen, men eljes det lilla ryska hedfåret,
förhärskande.

Av <i>svin</i> har man sedan gammalt haft såväl det kortörade skogssvinet,
spritt över hela landet, som det långörade landssvinet, vilket företrädesvis
förekommer i de västra landsdelarna, och det krushåriga svinet på Krim.
Om svinskötseln under denna period omtalas blott, att djuren i allmänhet
gingo fritt uie och sökte sin föda på bete och av allehanda avfall.

BISKÖTSEL bedrevs allmänt och i stor omfattning på de gräsrika
stepperna och i Kaukasien, under det att i de skogrika trakterna, där vildbin
funnos, deras honung och vax allmänt insamlades. Här befordrade man biens
förökning genom att åt dem uppsätta urhålkade bistockar i träden. På
slätten använde man också dylika bistockar åt tambien, antingen liggande med
långsgående flygöppning eller, i södra Ryssland, upprättstående med ingång
genom den öppna bottnen. På Krim och i Kaukasus hade man kupor av
vidjeflätverk, tätat med påklenad blandning av kogödsel och aska.

SILKESODLING börjades i Sydryssland i 17:e århundradet men har aldrig
där vunnit någon synnerlig omfattning.

</chapter>
<chapter name="Danmark">
<h1>DANMARK.</h1>

<table>
<td c><i>Litteratur.</i>
<td><sp>Christensen, C.</sp> Agrarhistoriske Studier. Kjöbenh. 1886.
<td><sp>Christian II</sp>:s Geistlige og verldslige Lov-Böger. Kjöbenh. 1684.
<td><sp>Christian V</sp>:s Danske Lov, 1683. Kjöbenh. 1911.
<td><sp>Hansen, K.</sp> Det danske Landbrugs Historie. Kjöbenh. 1924.
<td><sp>Hertel, H.</sp> Andelsbevægelsen i Danmark. Kjöbenh. 1916.
<td><sp>Larsen, C. C.</sp> Det danske Landbrugs Historie. Kjöbenh. 1895.
<td><sp>Møller-Holst</sp>. Landbrugs-Ordbog. Kjöbenh. 1877—1883.
<td><sp>Steenstrup, Joh. C. H. R.</sp> Den danske Bonde og Friheden. 2 Opl. Kjöbenh.   1888.
</table>

<b>V</b>id den nyare tidens början hade böndernas stora flertal i Danmark
blivit landbönder <i>(landboer, fæstere)</i> på kronans, kyrkans och adelns gods,
och deras gårdar betraktades som godsherrens egendom. Även de självägande
bönderna voro hårt tyngda av dagsverksskyldighet till den, som hade
»herligheden» av gården, d. v. s. rätten till de densamma åliggande
skyldigheterna.

<sp>Christian II</sp>:s regering syntes emellertid lova en ljusning i böndernas
ställning. Han fick i Danmark anseende som en bondevän, förklarade
bönderna berättigade att flytta till annat gods, om deras husbonde gjorde dem
orätt, och förbjöd i den geistlige lov 1524 herremännen att sälja sina bönder
»som andre okristlige kreatur», samt påbjöd i samma lag (cap. 102), att den
rådande ojämnheten i förhållandet mellan jordegendom och skatt skulle
utjämnas. Han följde emellertid ej dessa vackra grundsatser på sina egna gods,
och reformerna, som troligen föranletts lika mycket av önskan att bryta
stormännens makt som av ömhet för folket, fingo ett brått slut genom hans
fördrivande från riket. Efterträdaren <sp>Fredrik I</sp> (1523—33), som var en
adelns vän, brände <sp>Christians</sp> bondelagar och ökade ytterligare adelns
och prästernas rättigheter över sina underhavande, över vilka de återfingo
den disciplinära straffrätten (gårdsrätten). Han förordnade också, att bonde
ej fick behålla mer än en son till hjälp vid gårdens skötsel, men de övriga
skulle stå till förfogande att placeras på lediga gårdar. Han fullföljde den
nyssnämnda bestämmelsen om bondgårdarnas omskiftande till jämnare
beskattning, men detta skedde i samband med påläggandet av ökade skatter.

Under den följande konungen <sp>Christian III</sp> (1534—59) försämrades
böndernas ställning ytterligare. Till straff för deras deltagande i grevefejden
(1534—36) förvandlades en mängd självägande bönders gårdar till
fästegårdar, och genom hans handfästning tillerkändes »hals- och handrätt»
(domsrätt i livssaker) åt adeln över dess tjänare och underhavande. Adeln
fick även i övrigt riklig lön för sin hjälp att nedslå upproret. En stor del av
de gods, som vid reformationen indragits från kyrkan, återgavs till sina
förre, adliga ägare, och dessutom utdelades stora förläningar.

Tack vare den av guldtillflödet från den nya världen orsakade prisstegringen 
å produkterna, fingo godsägarna också rikliga medel till utvidgning
av sina gods, förbättringar å dessa och uppförande av ståtliga slott. Det redan 

under medeltiden böljade samlandet av kronans och adelns strögods till stora
väl avrundade besittningar fortgick i ökad omfattning genom köp och
ägobyten, varigenom en mer ekonomisk förvaltning av godsen möjliggjordes.
Under senare delen av det 16:e och början av det 17:e århundradet,
Danmarks och dess adels mest lysande period, ökades välståndet i landet, men
välståndet alstrade överdådigt levnadssätt, så vid hovet som i alla
samhällsklasser. Konungen och adeln tävlade i ståtliga praktbyggnader, för vilka
bönderna betungades med mycket arbete. Kom så härtill krigen, av vilka
särdeles det mot svenskarna under <sp>Carl X Gustaf</sp>, då fiender och
bundsförvanter tävlade att ödelägga landet, tog hårt på landets välstånd.

För att upphjälpa statens finanser såldes en mängd av kronans gods,
varvid försäljningen omfattade ej blott kronans landbogårdar utan även statens
rättigheter (»herligheder») gent emot de självägande böndernas gårdar, till
vilka godsägaren sedan oftast också strävade att förvärva äganderätten. Trots
den starka nedgång i priset å bondgårdar, till <sup>1</sup>/<sub>4</sub>—<sup>1</sup>/<sub>5</sub>, av det under senare
delen av 1500-talet gällande, förmåddes bönderna att i stor omfattning mot
gällande förbud men med regeringens goda minne sälja sina gårdar till
landbogårdar under adelsgodsen, dels genom sin fattigdom och löftet om
frihet från hoveritjänst under sin livstid eller vissa år, dels genom hoppet
om större trygghet under en mäktig herre mot uttagning till krigstjänst,
extra skatter och allehanda tungor, såsom gästning, körslor och arbeten vid
slotts och befästningars byggande. För att öka sina inkomster drog också
adeln in landbogårdar under sina huvudgårdar. Då alla skatter till staten
såväl som det huvudsakliga arbetet vid godsen vilade på bönderna, ökades
dessas bördor i samma mån som de självägande böndernas och landhornas
antal nedgick, och såväl de genom indragning av landbogårdarna förstorade
adelsgårdarna som bondgårdarna råkade alltmer på förfall.

Ansatser till förbättring av sakernas tillstånd saknades ej. <sp>Christian
IV</sp> (1588—1648), det överdådiga hovlivets och slottsbyggandets kanske
främste representant, intresserade sig för jordbruket på kronogodsen,
inrättade nya kungsladugårdar och holländerier, införskrev utländska
sädessorter och avelsdjur m. m., och syntes även ömma för bönderna, i det att
han medgav bönderna på kronans gods rätt att friköpa sina gårdar samt
manade adeln att eftergiva bondsönernas skyldighet att stanna på godset,
— vilket dock allt blev utan verkan. Den framsynte statsmannen
<sp>Hannibal Sehested</sp> (1609—1666) framhöll också i sitt efter hans död
framkomna politiska testamente böndernas frigörelse som det rätta medlet att
upphjälpa riket från dess ekonomiska förfall. Detta vann dock ännu ingen
anklang.

Med enväldets införande år 1660 och utfärdandet av <sp>Christian V</sp>:s
danska lag 1683 inskränktes emellertid adelns rättigheter över bönderna och
minskades dessas förtryck. Adeln förlorade skattefriheten för sin jord och
all jordegendom taxerades till viss skatt i tunnor hartkorn, som infördes i en
matrikel (sid. 348), men då efter år 1671 en ny högadel av grevar och baroner,
till stor del tyskar, uppkommit, fick denna ökade privilegier gent emot sina
underhavande och tillika skattefrihet för sina huvudgårdar och grevarna för
300, baronerna för 100 tunnor hartkorn bondgårdar. Senare beviljades
skattefrihet för alla adliga sätesgårdar, vilka hade och svarade för skatten av
minst 200 tunnor hartkorn bondjord inom 2 mils avstånd från
huvudgården. I den nya landslagen medgavs åt adeln rätt att förvärva självägande
bönders gårdar vilkei förut varit förbjudet, — men i stor utsträckning
praktiserats.

Som för bönderna gynnsamma bestämmelser må anföras: rätt för
husbonde att frigiva vorned (sid. 187), och denne, om han i 20 år bott
utanför husbondens gods, var fri från vornedskabet; förbud att sälja bönder,
d. v. s. att på annan överlåta jordägarens rätt över dem samt att indraga
bondgårdar till huvudgården; stadgandet, att ingen bonde skulle vara
skyldig att till sin husbonde utgöra vare sig i varor, penningar eller arbete mer
än det, som införts i jordeboken, och att en självägande bondes skyldighet
till den, som ägde »härligheten», ej fick överstiga <sup>1</sup>/<sub>4</sub> av vad en landbonde
hade att utgöra; samt rätt för bonde att lösa »härligheten» med det pris,
vartill kronan sålt den.

Tillbakagången för jordbruket, såväl hos bönder som hos en stor del av
adeln fortgick. Härtill bidrog en följd av svåra missväxtår, 1662, 1670, 1675,
1684, 1685, 1693, 1695, 1697 och 1699, och de inskränkningar i den
ekonomiska friheten, som lantbruket enligt det rådande merkantilsystemet
underkastades till förmån för handel och industri, såsom förbud mot landsköp,
tvång att mala vid viss kvarn, reglering av produktprisen genom utförseltull
samt in- och utförselförbud, resulterande i starkt prisfall å spannmål och
stutar. Då godsägaren numera hade att svara även för böndernas skatt,
vilken dessa i stor utsträckning lika litet förmådde betala som landgillet
(avgälden) till husbonden, råkade även adeln i allt större elände,
adelsgårdar gingo ur hand i hand, och då år 1662 rätt medgivits för oadliga att
förvärva adelsgods, övergingo dessa i stor utsträckning till köpstadsborgare
och andra kapitalister. Av dem och av sådana, som köpt kronojord,
uppkom en talrik ny klass av herrgårdsägare, vilka ej kända sig bundna av den
hänsyn, de gamla adliga godsägarna plägade iakttaga mot sina
underhavande, utan bondgårdar indrogos och andra upprättades och besattes
med vorncde, bönderna regerades med hjälp av ridfogdens hundpiska och
trähästen, och rymde massvis från sina gårdar.

Dessa svåra missförhållanden föranledde den människovänlige konung
<sp>Fredrik IV</sp> (1699 1730) att genom en förordning den 21 febr. 1702
upphäva vornedskapet, men verkan av denna reform omintetgjordes genom de
vid denna tid utfärdade stadgarna om krigstjänsten. Genom en förordning
den 22 febr. 1701 inrättades ett lantvärn, vid vilket varje 20 tunnor hartkorn
skulle uppställa en man. Tjänstgöringsskyldigheten i fredstid var obetydlig
men varade i 6 år, och under dessa fick den tjänstcpliktige ej lämna
hem-roten. Är 1724 stadgades, att bönderna skulle vara inskrivna i
reservrullorna från det 14:e till det 36:e året. Skräcken för krigstjänsten drev
emellertid massor av de i värnpliktsåldern varande att rymma. Härav framkallades
en förordning den 4 febr. 1733, vilken föreskrev, att varje i rullorna
inskriven skulle förbliva på sin stavn (rote), med mindre han tjänt ut som 
landsoldat. Härmed var det s. k. <i>stavnsbaandet</i> infört att gälla i hela riket, och
skärptes sedan ytterligare. Inskrivningsåldern ändrades till det 9:e och
slutligen det 4:e levnadsåret, godsägarna, vilka svarade för utskrivningen, fingo
år 1739 rätt att till gardet överlämna sådana uttjänta soldater, som vägrade
att mottaga jord till brukning, och slutligen 1746 stadgades, att ej heller
uttjänta soldater fingo bosätta sig annorstädes än på det gods, varifrån de voro
utskrivna. Härmed hindrades de, som föllo under dessa bestämmelser, att
söka sin utkomst utanför hemroten och gavs godsägaren möjlighet att
godtyckligt bestämma arbetsvillkoren.

Reaktionen kom dock snart. Upplysningstidens tankar och läran om de
mänskliga rättigheterna spredo sig, och kravet på bondens frigörelse
upptogs av landets reformvänner. En väckande skrift, <sp>Hans Ranzau</sp>'s till
danska översatta skrift »En gammel Patriots Svar paa en ung Patriots
Spörgsmaal, hvorledes Bondestanden og Landhusholdningen paa de adelige
Godser i Holsten kunde forbedres» (1766), visade på de livegne böndernas
frigörelse, upphävande av deras hoveriplikt samt skifte av bondgårdarnas
jord som medel även att förbättra godsägarnas ekonomi.

Vid denna tid (1763) beslöts, att bönderna på de kungliga domänerna i
hertigdömena skulle få äganderätt till sina fästegårdar och huvudgårdarna
styckas till ärftliga arrendegårdar.

Även i konungariket började liknande reformer vidtagas på både kronans
och adliga gods. Är 1761 medgavs avlösning av hoveriet på kungliga gods i
Hörsholms amt och år 1766 i Köpenhamns amt, varvid bönderna erhöllo
ärftlig arrenderätt till sina gårdar. Samtidigt började bönder i Jylland att inköpa
och stycka gods till fria gårdar, en rörelse, som lämnade blott få jutska
gods kvar. Sedan en av konungen för behandlingen av ärenden om
böndernas frigörelse tillsatt landväsensnämnd (senare
<i>generallandväsenskollegium)</i> genomdrivit förordningar om hoveripliktens fastställande till viss
omfattning, upplöste <sp>Struensee</sp>, då han kommit till makten, kollegiet och
utfärdade år 1771 en lag om hoveriets begränsning till vissa dagsverken per
tunna hartkorn. <sp>Struensees</sp> fall medförde väl denna lags upphävande,
men sedan kronprins <sp>Fredrik</sp>, senare <sp>Fredrik VI</sp> övertagit regeringen,
vidtog åter reformarbetet, vid vilket utrikesministern <sp>Andreas Peter
Bernstorff</sp>, bröderna <sp>Johan Ludvig</sp> och <sp>Christian
Reventlow</sp>, den senare inrikesminister, samt <sp>Christian
Colbjörnsen</sp> vid kronprinsens sida voro de ledande männen. Först gjordes
ett försök med utskiftning av kronans gods i Fredriksborgs och Kronborgs
amt, varvid bönderna erhöllo sina gårdar med äganderätt utan hoveriplikt,
och sedan skred man under ledning av en år 1786 tillsatt stor
<i>Landbokommission</i> till utredning angående rättsförhållandet mellan godsägare och
bönder. Denna ledde till utfärdande av förordningar, genom vilka bl. a. en del
olagliga eller tvivelaktiga rättigheter för godsägarna avlystes och bondens
rätt erkändes att behålla sin gård, därest han ej genom laga dorn förklarats
densamma förlustig. Slutligen utfärdades den 20 juni 1788 den förordning om
stavnsbaandet upphävande, vilken räknas som bondefrigörelsens fullbordan.

Bönder fingo dock ej lämna födelseamtet under sin värnpliktsålder,
d. v. s. mellan 14 och 36 år, och ogifta bondkarlar, som ej ägde hus eller
gård, förblevo skyldiga att taga tjänst. Flertalet godsägare träffade nu
överenskommelse med sina bönder om arbetsskyldighetens reglering genom,
kontrakt, och år 1799
utfärdades en förordning, som
gjorde en dylik
överenskommelse obligatorisk.

<img r>Fig. 77. Bondefrigörelsens män.</img>
Den andra stora
agrarreformen, <i>böndernas förvärv av
äganderätt</i> till sin gård, hade,
som redan nämnts, påbörjats
på 1760-talet i hertigdömena,
och försäljning av kronans
bondgårdar hade sedan
fortsatts även i övriga landsdelar.
År 1769 medgavs rätt att från
adelsgodsen
bortsäljaunderlydande landbogårdar till
självständiga bondgårdar eller till
ärftligt arrende, utan att
sätesgården därigenom
förlorade sin privilegierade ställning
(jfr sid. 342). Samtidigt
förbjöds att indraga
landbogårdar, och 1790 påbjöds
»fæste-tvang», d. v. s. att då en
självägare- eller landbogård
upplåtes åt brukare, detta skall
ske på hans och änkans
livstid. För att underlätta
böndernas förvärv av
äganderätten till sina gårdar inrättades
år 1786 en kreditkassa för
utlämnande av lån för detta
ändamål. Tack vare dessa
åtgärder fortgick friköpandet så hastigt, att år 1806 omkring <sup>1</sup>/<sub>4</sub> av alla
Danmarks bönder förvärvat ägande- eller ärftlig arrenderätt till sina gårdar.

Jämsides härmed fortgick den tredje stora agrarreformen, <i>skiftet</i> av
till samfällighet hörande jord. Den gamla bysamfälligheten med
gårdarna samlade på bytomten och de särskilda åkrarna <i>(aaser)</i> delade mellan
bydelägarna i om varandra blandade tegar ofta på långa avstånd, ängen
delad antingen ständigt eller årligen för slåttern samt betesmark och skog
som allmänning, ofta gemensam för flera byar och med mycket ovissa
äganderättsförhållanden mellan dessa, var ännu på 1700-talet det
förhärskande, och likaså de gamla bestämmelserna om betesrätt och hägnad
(sid. 201). Sedan en stegring i spannmålspris, som börjat på 1730-talet, samt
boskapspestens svåra härjningar 1745—52 ökat godsägarnas intresse för
spannmålsodling, hade dessa i stor omfattning börjat utbryta sina
huvudgårdars åker från bysamfälligheterna. Den 28 juli 1769 utfärdades en
förordning som gav varje delägare i ägosamfällighet rätt att få sin jord
utbruten men på egen bekostnad, varför påföljden blev ringa. Genom en
förordning den 13 maj 1776 blevo emellertid samtliga delägare skyldiga deltaga
i kostnaderna, var och en i förhållande till sin egendoms skattetal. Tillika
utlovades statsbidrag till byggnadshjälp för den, som ville flytta sin gård till
utmarken. Sin slutliga utformning fick skiftesväsendet genom den under
<sp>Hoegh-Guldbergs</sp> ministertid utfärdade förordningen den 23 april
1781. Varje delägare i by fick vitsord att få sin jord avskild i 2—3 stycken,
och härvid skulle fullständig plan till hela samfällighetens skifte utarbetas.
Då kostnaden för skiftet skulle drabba alla jordägarna och sålunda för
fästegårdarnas del godsägaren men denne ej ägde rätt, att genom höjning av
avgälden skaffa sig ersättning, blevo dessa ej i allmänhet intresserade för
skiftets genomförande, och detta gick därför till en början trögt. Den 15 juni
1792 medgavs emellertid att fördela räntan (till 4 %) å skifteskostnaderna
på de fästegårdar, som utflyttats, genom ökning av deras avgäld, vilken dock
fick ske först efter viss tid, och nu tog skiftet sådan fart, att landets byar
blevo så gott som fullständigt skiftade inom slutet av 1820-talet. Skiftet
underlättades därigenom, att det till en början behövde omfatta endast inägor,
betesmarker och hedar, under det att förordning om skifte av skog utfärdades
först den 27 sept. 1805 och av torvmossar den 30 dec. 1858. Dessutom var
utflyttning av gårdarna ej tvungen. I samband med skiftesreformen
utfärdades förordning om avledning av skadligt vatten den 25 juni 1790 och om
stängselskyldighet och ägors fredande år 1794.

<i>Husmän.</i> Bysamfälligheternas upplösning och ägoskiftet medförde, att en
mängd byinnevånare, som icke ägde jord, miste det stöd för sin utkomst,
som de hittills haft i betesrätten på allmänningen. Till följd därav ökades
mängden löst folk på landsbygden. För att fästa dem vid jordbruket sökte
regeringen genom flera lagbestämmelser att skaffa dem jord, så att i varje
by skulle bildas huslotter med 3—4 tunnland jord till ett antal svarande mot
herr- och bondgårdarnas behov av extra arbetare, varav behovet växte ej
blott genom hoveriets avskaffande utan även till följd av övergången från
treskiftesbruket till koppelbruk eller andra mer arbetskrävande växtföljder
med därmed följande ökade och ojämnare behov av arbetskraft.
Husmännens antal tillväxte därigenom starkt och flertalet av dem fingo hus med en
liten jordlott. Deras ställning blev dock i allmänhet dålig. De fingo av den
sämsta jorden, merendels belägen i bygdens utkant, långt från
arbetsplatserna och fingo betala den dyrt ofta genom veckodagsverken som
arrendeavgift. Fattigdomen drev dem att söka skaffa sig så mycket arbetsförtjänst
som möjligt, varav följde att de försummade sitt eget lilla jordbruk.
Husmanslägenheterna voro därför vid denna tid hem för ett fattigt och efterblivet
släkte.

Även <i>jorddelningen,</i> som förut skett blott genom frånstyckning av visst
område på marken utan delning av hemmantalet, blev nu föremål för 
lagstiftning. Genom förordning den 13 maj 1769 stadgades, dels att delning av
självägande bondgård fick ske blott i fall hemmanet kunde lämna flera
familjer försörjning, dels att hemmanets hartkorn skulle fördelas på de nya
gårdarna. Ytterligare stadgades i plakat av den 2 aug. 1786, att
frånstyck-ning ej fick ske, med mindre den återstående huvudparcellen kunde lämna
en familj försörjning, och ej förr än hemmanets hartkorn efter uppmätning
och taxering av ägorna av en lantmätare fördelats på parcellerna och denna
fördelning fastställts av räntekammaren. Den återstående delen av
hemmanet fick enligt förordning den 26 nov. 1800 ej motsvara mindre än 2 tunnor
hartkorn, om ej alla parcellerna särskilt bebyggdes eller lades till hus, som
förut hade jord.

Redan i samband med strävandena att på lagstiftningens väg undanröja
de hämmande band, som hittills hindrat jordbrukets framåtskridande,
framträdde ett livligt intresse för detta. Skrifter rörande lanthushållningen, vilka
hittills varit mycket sparsamt förekommande, började nu utkomma och
ådraga sig allmän uppmärksamhet. Bland sådana märkas, jämte <sp>Hans
Rantzaus</sp> nyssnämnda agitationsskrift för agrarreformer, <sp>Elias
Fleischers</sp> Agerdyrknings catechismus for Danmark (1779), en
folkskrift som prisbelönades och utdelades i hela landet, samt <sp>J. J. C. Hoegh</sp>'s
Anvisning til et velindrettet Jordbrug (1794).

Ett annat tecken till det uppvaknande intresset för lantbruket var
stiftelsen av det <i>Kongl. Danske Landhusholdningsselskab</i> den 29 jan. 1769.
Detta var väl ej företrädesvis avsett att befrämja jordbruket, utan dess syfte
angavs vara att genom belöningar »uppmuntra lantmannen, konstnärerna
och handelsmannen», och av dess 10 klasser var blott en ägnad åt
lantbruket. Dess ledamöter utgjordes huvudsakligen av ämbetsmän, vetenskapsmän
och större godsägare, och dess verksamhet var till en början att till
besvarande framställa prisfrågor, vilka dock allt mer hämtades från
lanthushållningens område, och på annat sätt sprida upplysning.

Tack vare agrarreformerna och övriga nu antydda förhållanden blev tiden
omkring sekelskiftet en enastående framgångsperiod för Danmarks lantbruk
och dess folks välstånd. Den odlade jorden ökades genom uppodling av
allmänningarna, vilket jämte övergången till mer givande bruk av jorden på
kort tid fördubblade rikets sädesskörd, och spannmålsutförseln och
folkmängden ökades från 1787 till 1801 med en tiondel.

För enskildheterna av lantbrukets utveckling under den nyare tiden till
1800-talets början, skall här nedan i korthet redogöras.

ODLINGENS UTVIDGNING. Redan före medeltidens slut hade så gott
som all Danmarks odlingsvärda jord och skogsmark tagits i besittning.
Endast de ofruktbara hedarna i Jylland lågo utanför bygden, men under
1700-talet började åtgärder vidtagas för att få även dem befolkade. År 1757
påbjöds, att de angränsande matrikulerade egendomarnas andelar i hedmarkerna
skulle fastställas och återstoden skiftas till nya bondgårdar. Därefter börjades
kolonisation av sålunda skiftad jord med inkallat tyskt bondfolk, likasom
även staten igångsatte skogsplantering å heden. Under följande århundrade
fortsattes arbetet med dessa öde områdens tillgodogörande i större
omfattning.

Inom de redan i besittning tagna områdena ökades väl den odlade
jordvidden oavbrutet, men till stor del på bekostnad av gräsbärande mark,
varmed följde minskad tillgång på hö, husdjurens huvudsakliga foder, och
därför även på gödsel. Odlingens utbredning medförde därför, även om hela
sädesskörden ökades, en fortgående utsugning och oförändrat låga skördetal
å den gamla åkern liksom även antagligen snarare försämring än
förbättring av kreaturens utfodring.

Spannmålstillgången i riket blev därför mycket växlande, beroende på
årets väderlek. Vanligen fanns överskott till utförsel, men tidvis rådde stor
brist, som man sökte motverka genom utförselförbud. Så var förhållandet
mellan åren 1683 till 1691 och 1735 till 1788. Den stegring i
spannmålsprisen, som inträdde från 1730-talet i förening med den förödelse av landets
nötboskapsstock, soni boskapspestens härjningar från 1742 åstadkom, ökade
odlingsivcrn, och än mer blev så fallet efter de stora agrarreformernas
genomförande. Största delen av allmänningsjorden uppodlades nu, korntalet
steg med omkring <sup>1</sup>/<sub>4</sub>, och sädesodling blev för ett halvt århundrade framåt
lantbrukets huvudsakliga inkomstkälla.

JORDEGENDOMENS SKATTLÄGGNING.<footnote><sp>Everlöw</sp>, Landtmannaförhållanden i kungariket Danmark, 1854.</footnote> De avgifter, som bönderna
hade att utgöra till godsets ägare, funnos i regel antecknade i en på godset
hållen jordebok, i vilken även fanns införd dessa avgifters beräknade värde
i en summa av den vanliga skattespannmålen, råg och korn, som tillsammans
betecknades som hartkorn (hårt korn till skillnad från havre) och ett gods
avkastning plägade uttryckas i det antal tunnor hartkorn, det hade att
uppbära. De kronoskatter, som beviljades, utgingo från godset och utskrevos där
på de underlydande bönderna i förhållande till vars och ens
hartkornsumma. Då sedan efter enväldets införande regeringen skulle utskriva nya
skatter, infordrades godsens jordeböcker, och på grund av dessa fördelades
år 1664 skatterna på jordegendomarna. Hartkorn övergick således från att
beteckna avgälden till godset till att även utgöra den norm, efter vilken
utskylder till det offentliga utskrevos. Då denna norm för beskattningen var
synnerligen ojämn, upprättades mellan 1681 och 1688 fullständigt
egendomsregister <i>(matrikul)</i> med fastställande av de särskilda gårdarnas skattetal.
Åkrarna uppmättes och boniterades i 4 (på Jylland 6) klasser, och därefter
åsattes ett skattetal av 1 tunna hartkorn på varje 2 tunnland av den bästa
och 6 (på Jylland 16) tunnland av den sämsta jorden. Övriga ägor
uppmättes ej, utan hartkorn åsattes dem efter den taxerade avkastningen av hö
från ängarna, antal beteskreatur på betesmarker och ollonsvin, som kunde
födas i skogen. Även andra inkomstkällor taxerades i tunnor hartkorn, såsom
kvarnar, tionderätt, fiskeplatser, bro- och färjepenningar ni. m. Denna
matrikel, som slutligt fastställdes år 1690, gällde riket i övrigt utom Bornholm.

Denna skattläggning hade småningom blivit orättvis till följd av
nyodlingar och andra förändringar i egendomarnas värde. Därför börjades år
1768 en ny matrikulering men arbetet därpå avbröts snart och återupptogs
först år 1802.

GODSFÖRVALTNING. Kronans och adelns jordbesittningar utgjordes
sedan gammalt av en mängd spridda gårdar med underlydande bondgårdar.
Emellertid vidtog, som redan nämnts, från den nyare tidens början en
strävan att genom egobyte och köp samla de spridda besittningarna till
sammanhängande gods, för att sålunda förenkla förvaltningen och öka avkastningen.
Då sätes- och övriga huvudgårdars jordbruksareal var jämförelsevis liten
och huvudsakligen sköttes med arbete av de underlydande bönderna, bestod
godsförvaltningen till väsentlig del i tillsyn över dessa. Då ökningen av
huvudgårdens odlade jordvidd ofta skedde genom indragning av
bondgårdar, och därigenom arbetsbördan för de återstående bönderna i samma
mån ökades, var någon förbättring av jordbruket knappt att påräkna, så
länge arbetskraften utgjordes  av hoveripliktiga bönder.

I spetsen för godsförvaltningen stod vanligen en <i>»ridfogde»,</i> vilken allt
för ofta torde hava gjort honom förtjänt av det rykte för bondeplågare,
som vidlådde denna befattning, särdeles på grund av den senast av
<sp>Fredrik II</sp> år 1562 förnyade gårdsrätten (sid. 187). Först 1791 förbjöds
kroppsbestraffning av underhavande.

BONDEJORDEN. Av bondejordens gamla karaktär av ättens egendom,
i vilkens bibehållande i odelat skick även bysamhället var intresserat,
återstod länge spår. Sålunda ägde självägande bonde ej att sälja sin gård till
någon tillhörande de privilegierade stånden och över huvud taget ej rätt att
sälja sin arvejord utan att först på 3 ting hava hembjudit den åt sina
närmaste fränder enligt den gamla bördsrätten, vilken kvarstod i den danska
landslagen av 1683. Likaså kunde bondgård icke tilldömas kronan, annat
än om ingen av de bördsrättberättigade ville övertaga den. För att
bondgårdarna skulle bibehållas odelade och oförsvagade, var bonde förbjuden
att stycka sin jordegendom annat än för att lämna en del därav åt någon
av sina barn, och enligt <sp>Christian II</sp>:s geistlige lov (cap. 104) skulle,
om han ej ägde mer än en gård, den avsöndrade hemmansdelen icke äga
del i skog eller fiskevatten och skulle ingå i ett följande arvskifte. Om
hemmanets skog avverkades för hårt eller gården eljes vansköttes, hade den
som ägde > herlighed (sid. 341) i densamma, rätt att i samråd med bondens
fränder låta någon av dessa övertaga gården eller, om ingen av dem ville
det, försälja den till den mestbjudande, med rätt dock för bonden och hans
arvsberättigade att återlösa gården. Om jordegendom, från vilken skatt
utgick till en godsägare, skulle säljas, ägde denne förköpsrätt.
<sp>Christian V</sp>:s lag III, kap. 12, 3.)

Bönders rätt till jakt och fiske var starkt inskränkt (se sid. 360). Bonden
var genom förbud mot landsköp hindrad att sälja sina produkter annat än
i stad, och därtill kom, att adel och länsmän tvungo bönderna att till dem
sälja sina oxar. Genom <sp>Christian IV</sp>:s »lilla recess» 1615 beviljades
ensamrätt till denna handel åt adel och borgare. I landslagen av 1683
tillförsäkrades dock bönderna åter rätt att fritt sälja sina varor, — dock endast
på stadens torg eller marknad.

JORDLEGA. Upplåtelse av jord till brukning skedde alltfort i
huvudsaklig överensstämmelse med vad härom av gammalt gällt. Fäste- (landbo)
upplåtelserna fingo dock småningom större stadga, än de hade enligt den
av gammalt vanliga upplåtelsen på 1 år. Sålunda stadgades i <sp>Christian
II</sp>:s geistlige Lov, att ägaren och landbonden skulle i förväg överenskomma
om upplåtelsetiden, som i regel skulle vara 10—12 år, och att en landbonde
icke fick utvisas från sin gård, så länge han uppfyllde sina skyldigheter och
ej vid dess brukning överträdde gällande förbud, en bestämmelse, som
ytterligare skärptes i en förordning år 1507, som förbjöd att utdriva en
»undersåte» från gården för mindre sakers skuld eller för försummelse att
i rätt tid betala landgildet. Ytterligare tillerkändes rätt att efter landbondes
död sitta kvar utan ny städja år 1565 åt krono-landbondes och i den danska
lagen år 1683 åt alla landbönders änkor, så länge de ej ingingo nytt
äktenskap. Om änka gifte om sig, ägde mannen rätt till nytt legoavtal.
Härigenom blevo livstidsupplåtelser regel och slutligen genom lag 15 juni 1790
de enda lagligt tillåtna. Godsägarens rätt att förfoga över sina bondgårdar
blev sålunda starkt inskränkt, men enligt 1683 års Jag ägde han dock rätt
att uppsäga landbonden, om han ville själv bruka och bebo gården, i vilket
fall han dock skulle återbetala städjan och giva ersättning för förbättringar
som bonden gjort.

I äldre tid voro byggnaderna i allmänhet landbondens, men det blev allt
mer vanligt, att de voro husbondens egendom och även förekom, att också
inventarier, i synnerhet kor ingingo i upplåtelsen.

Landbonden betalade såsom av gammalt dels vid tillträdet städja,
vanligen ett mindre belopp, växlande efter gårdens storlek från 4 ända upp till
100 rdr., dels den årliga avgälden <i>(landgilde).</i> Denna, som ursprungligen
varit lika med utsädet eller <sup>1</sup>/<sub>3</sub> av avkastningen (sid. 192), angavs i
upplåtelsekontrakten liksom i domar på 1600-talet skola utgå efter gammal hävd och
betalades dels i kontanter dels i allehanda produkter. Därtill kom enligt den
danska lagen skyldighel för landbonde att mottaga konungens ämbetsmän samt
husbonden och hans tjänare, så långt bonden rimligen förmådde. Först genom
lag den 7 juni 1792 tilläts höjning av avgälden. De nu anförda bestämmelserna
voro jämförelsevis lindriga för bonden, och de ändringar som gjordes voro
i regel till hans förmån. Det allt svårare betryck, vari han råkade, berodde
så gott som uteslutande på de övriga bördor som pålades honom.

Till dessa hörde <i>tiondeplikten.</i> Denna fastställdes i <sp>Christian III</sp>:s
recess år 1539 för all jord, men adeln undandrog sig denna skyldighet, och
efter enväldets införande (1661) utgick den ej heller från kronans gårdar.
Den utgick till konungen, kyrkan och prästen, åt vardera en tredjedel, och
skulle enligt bestämmelse år 1593 lämnas »i kärven» på åkern. I 1683 års
lag fick bonden rätt att köra in sin del av skörden, även om ej
tionde-tagaren kom tillstädes i rätt tid, varigenom dröjsmål med inbärgningen
undgicks. I samband med de stora agrareformerna upptogs även
klagomålen över gällande bestämmelser om tionde. Detta ledde först år 1796 till
utfärdande av förordningar om överenskommelser om tiondens utgivande i
penningar eller spannmål i skäppor och den 10 januari 1810 bestämmelse,
att där parterna ej kunde enas om tiondens bestämmande till tast belopp
i penningar eller spannmål, skulle detta ske genom tiondekommissioner,
vilka tillsattes i alla landets delar.

<sp>Skjutsningsskyldigheten</sp> blev mycket betungande, sedan den utsträckts
så, att bönderna skulle skjutsa ej blott konungen utan alla som reste i hans
ärenden, och dessutom hade adeln börjat atl taga sig samma rätt. Vid de
kungliga slotten och köpstäderna gjordes ock den fordran gällande, att
skjuts ständigt skulle hållas tillreds. Denna hållskjuts- <i>(»holdsvogn»-)</i>
skyldighet, som höll folk och dragare i overksamhet även under bråd tid,
avlystes väl år 1575 av <sp>Fredrik II</sp>, men var fortfarande föremål för
klagan. Byggandet och underhåll av allfarvägar ålåg härad och socken, och
vid dylika-vägar skulle härbärge inrättas på 2—3 mils avstånd.<footnote><sp>Christian  II</sp>:s geistl. Lov, 130.</footnote>

Även extra arbeten vid byggandet av slott, vägar, befästningar och
hamnar voro tidvis och på vissa orter mycket betungande.

Vidare hade <i>»husbondhold»,</i> som ursprungligen varit en frivillig gåva,
som bönder, såväl självägande som fästebönder, brukade giva till konungens
befallningshavande i orten vid hans tillträde till tjänsten, blivit en
hävdvunnen om ock jämförelsevis ringa avgift, som fästebonden måste giva även
åt nytillträdande husbonde som ett erkännande av sitt
underdånighetsförhållande eller ersättning för det skydd, bonde hade att påräkna. Denna
avgift blev så fast, att den räknades som en av de adliga godsens 
»herligheder», vilka en godsägare kunde förbehälla sig att fortfarande uppbära,
dä han sålde godset.

<i>Dagsverksskyldigheten</i> vid godset och skyldigheten att för detta utföra
körningar <i>(ægter),</i> tillsammans betecknade som <i>hoveri,</i> utgjorde dock
böndernas ojämförligt mest tyngande börda. Dessa skyldigheter voro
visserligen ännu vid 1500-talets slut begränsade till vad de varit av gammalt, men
sedan togs allt mindre hänsyn till hävd och rätt, utan skyldigheterna ökades,
och detta skedde under sken av rätt, i det att de för godset behövliga arbetena
och körslor med stöd av flera kungl, brev räknades som en bönderna
åliggande skyldighet, även om arbetsbehovet ökats genom förstoring av
huvudgårdens inägor eller genom att de arbetsskyldigas antal minskats. Hoveriet
blev sälunda beroende av godsägarens godtycke och utkrävdes olika strängt
pä olika gods, så att fästegärdar voro eftersökta på vissa gods men på andra
tvångsmedel måste användas för att få lediga gårdar besatta.

Det förnämsta av dylika medel var <i>vornedskabet</i> (sid. 187), vilket gällde
på öarna utom Fyen, men ej på denna ö eller i Jylland eller Skåne.

Den vornede följde med godset när det såldes, men det förekom också,
att bonden själv, d. v. s. rätten över honom, såldes oberoende av
äganderätten till godset. Det är ovan (sid. 343) omtalat, hurusom vornedskabet år
1702 avskaffades, men denna reform blev värdelös genom införandet av
Stavnsbaandet, som försvann först i och med bondefrigörelsen.

BYGGNADERNAS anordning och form undergick blott långsamt
förändring från det under senare delen av medeltiden vanliga. (Sid. 199.)<footnote><sp>Troels Lund</sp>. Dagligt Liv i Norden.</footnote>

På åtskilliga adliga sätes- eller huvudgårdar uppfördes väl mer eller
mindre ståtliga slott, särdeles i samband med det under senare delen av
1500-talet fortgående sammanförandet av jordbesittningarna till större gods.
(Sid. 341.) Men utom att huvudbyggnaden vanligen lades skild från
ekonomihusen, skilde sig byggnadernas anordning i regel föga på herrgårdarna
från den å bondgårdarna vanliga, och till sin beskaffenhet var bebyggelsen
i allmänhet föga olika å herr- och bondgårdar.

Byggnadernas anordning kring den fyrsidiga gården förblev i allmänhet
oförändrad. Boningshuset var ännu på 1600-talet ofta en rök- eller
ryggåsstuga, men småningom tillkom skorsten, bjälklag och innertak samt
glasfönster. Skorstenshus voro ännu i slutet av 1600-talet sällsynta. Med
skogstillgångens avtagande ersattes timmerväggar allt mer av sådana av
korsvirke med fyllningar av lerklenat flätverk eller stänger eller i Schlesvig av
sammannolade ekplankor <i>(Bulhus).</i> År 1554 förbjöds att i norra Jylland
bygga timmerhus. För att spara virke ersatte man också de gamla åstaken,
bestående av på gavlarna vilande åsar, med sådana av klena sparrar och
täckta med spån, halm, rör, ljung eller torv. Fönster saknades ännu på
1500-talet i allmänhet i bondgårdarna. Boningshuset var på 1600-talet i
allmänhet uppdelat i förstuga <i>(Frammers)</i> med därinnanför liggande
kammare <i>(Kove)</i> på östra gaveln och dagligstugan samt ofta på motsatta sidan
ytterligare 1—2 rum.

<img>Fig 78. Krog från Sjælland.Enl. <sp>Greve</sp>.</img>
BRANDFÖRSÄKRING. Av gammalt ingick i bysamfällighelens inbördes
förpliktelser, att den som led brandskada, ägde få hjälp av grannarna till
byggnadernas återställande. I början av 1700-talet uppstodo föreningar med
syfte att lämna medlem, som led brandskada, ersättning för den lidna
förlusten. Sedan regeringen inrättat en försäkringsanstalt för stadsbyggnader,
erhöllo lantmännen år 1761 rätt att försäkra sina byggnader däri, men då
detta väckte missbelåtenhet hos stadsborna, inrättades ett särskilt
brandstodsverk för landsbygden. Detta vann småningom så allmän anslutning,
att alla brandförsäkringsföreningar upphörde.<footnote><sp>Möller-Holst</sp>. Landbrugsordbog. Art. Brandförsäkring.</footnote>

ÅKFRBRUKET. Treskiftesbruk var förhärskande i större delen av riket.
I vissa delar av Jylland, särdeles i Vendsyssel, var dock <i>alsädsbrug,</i> d. v. s.
oavbruten sädesodling regel. Här och var låg jorden i 4 skiften, varav 2 i
trade, varvid man hade rätt att beså sina lotter i det ena av dessa. Det redan
tidigare (sid. 207) på Lolland brukliga 4-skiftesbruk med ärter å ena
trädesskiftet var fortfarande där vanligt.<footnote><sp>Möller-Holst</sp>. Landbrugsordbog. Art. Agerbrukssystem.</footnote> Den framgång koppelbruket haft i
Holstein gjorde, att detta under reformperioden i slutet av 1700-talet vann
allt mer insteg på herrgårdarna, dock ännu sällan med insådd av vallväxter.
»Gräset kom av sig själv» och man aktade sig vid trädningen att förstöra
den naturliga gräsväxten. Växelbrukets grundtankar förkunnades väl men
vunno föga tillämpning, annat än genom att man intog ärter, klöver och
potatis i koppelbruket. Man klagade dock redan nu över att jorden blev
klövertrött, vilket dock ej inträffade, där jorden avdikades och märglades,
vilket ännu var sällsynta undantag.

<img r>Fig. 79. Kärrplog från Jylland. Enl. <sp>Greve</sp>.</img>
<i>Jordens bearbetning</i> var i allmänhet lika ofullkomlig på herrgårds- och
bondejorden, då den ju på
den förra mestadels utfördes
av arbetspliktiga bönder med
dessas egna dragare och
primitiva redskap, dels och
huvudsakligen på öarna »krog»,
ett stångårder med vågrät
sula, dels den gamla kärrplogen
med den långa vändskivan ännu bestående av en träplanka, förstärkt med
påspikade stycken av gamla hjulskenor och indrivna småstenar. Plogen
krävde ända till 3 par dragare. För ytbruk och grund myllning användes
törnharv, men eljes »brakharv», en 4-kant-harv med räta trä- eller
järnpinnar, anspänd nära ena hörnet. För kokors krossning brukades tunga
trävältar. Reformsträvandena vid slutet av 1700-talet visade sig även i
anskaffning, företrädesvis från England, av förbättrade redskap och en
omsorgsfullare bearbetning av jorden.

<i>Gödslingen</i> var också genomgående mycket dålig, särdeles som
upplöjningen av gräsbärande mark minskade gödseltillgången i samma mån som
åkerjorden ökades.

Av sädesslagen odlades mest råg, korn och havre, men föga vete, och
detta huvudsakligen på Lolland-Falster. Där odlades också mycket vita,
grå och gröna <i>ärter. Vicker</i> och <i>åkerbönor</i> odlades rätt allmänt till foder,
de senare för svinen, och på den lätta jorden var <i>bovete,</i> som torde ha
införts från Tyskland, redan på 1600-talet i så allmän odling, att det liksom de
nämnda baljväxterna i 1683 års landslag upptogs bland de tiondepliktiga
grödorna. Under reformtiden började nya sädessorter, såsom engelskt vete
och probstejerråg att införas.

Av rotfrukter odlades blott rovor och även dessa i större mängd först i
den mån jorden blev skiftad. <i>Potatis,</i> som omtalas som odlad i landet från
år 1719, då den medfördes av puritanska invandrare från Frankrike, blev
allmänt odlad först mot periodens slut. Även rödklöver kom i allmännare
odling först i och med skiftet. Likaså <i>raps. Kummin</i> odlades mest på Fyen,
huvudsakligen för inblandning i brännvin.

<i>Lin</i> och <i>hampa</i> odlades sedan gammalt, och deras odling påbjöds genom
tid efter annan förnyade förordningar. Enligt 1683 års landslag var varje
landbo pliktig att så 1 skäppa hampfrö på helt hemman.

<i>Humleodlingen</i> var i avtagande. Liksom de gamla landskapslagarna
stadgade de nya landslagarna skyldighet för landbonde att årligen plantera
vissa kupor humle, 2 enligt <sp>Christian II</sp>:s och 5 enligt <sp>Christian V</sp>:s lag.

TRÄDGÅRDSSKÖTSEL förekom vid den nyare tidens början
huvudsakligen vid klostren och en del förnämligare adelsgårdar. Sedan fick den
nitiska främjare i åtskilliga av landets konungar och stormän, vilka i
främsta rummet utrustade sina slott och herrgårdar med frukt- och
köksträdgårdar men även verkade för fruktodling hos bönderna. <sp>Christian II</sp>
sökte sålunda genom flera påbud förmå dessa till ökad trädgårdsodling
och inkallade holländska odlare, åt vilka han upplät jord å Amager och
en del andra platser. Holländarekolonien på Amager blev första upphovet
till den framstående köksväxtodling, som där fortgått intill nutiden.

I senare delen av 1500-talet skall statsmannen <sp>Peder Oxe</sp> ha infört
åtskilliga finare fruktträdslag samt Bardewik- och Bortfelder-rovor från
Lothringen, vars högt stående trädgårdsodling han lärt känna under sin
landsflykt. Äpple och päron odlades i denna tid i många sorter och
brukades i stora massor för beredning av fruktvin <i>(most)</i> och annan
förbrukning. Även krusbär och vinbär börja att vid denna tid omtalas som odlade.
Ympning hade brukats redan under medeltiden. I slutet av 1500-talet
började även okulering förekomma. I flera påbud och slutligen även i 1683
års danska lag ålades bönderna att plantera fruktträd. Under 1600-talet
gick trädgårdsodlingen ytterligare framåt. Slotts- och herrgårdsträdgårdar
hade redan under 1500-talet börjat anläggas, vanligen med tillämpning av
den italienska renässansstilen, i den mån den kunde tillämpas, och detta
fortgick fortfarande, men numera mer påverkad av tysk och holländsk
smak. Fruktodlingen blev allt mer omfattande även bland allmogen. På
Fyen hade bönderna redan frukt till avsalu. På Sjælland tillskrives dess
allmänna spridning det nit prins <sp>Jørgen</sp> i slutet av 1600-talet utvecklade,
och Als blev genom den tyske slottsträdgårdsmästaren <sp>Peder
Vothmans</sp> arbete en av rikets förnämsta fruktodlande landsdelar. Köks- och
kryddväxterna voro ungefär de samma som i Tyskland. Sparrisodlingens
införande i trädgården tillskrives <sp>Christian IV</sp>, vilken skall ha låtit
inplantera vildväxande sparris.

Med slutet av 1600-talet börjar den ståtliga och kostbara franska
trädgårdsstilen (sid. 254) att tillämpas, och 1700-talet blev dessa anläggningars
glansperiod. Drivning i hus av köksväxter, såsom sallad, spenat, rädisor
och morötter omtalas liksom frambringande av tidiga köksväxter i bänk.
1 slutet av 1600-talet anlades de första trädskolorna, och genom utdelning
av träd åt bönderna befordrades fruktodlingen. Köksväxtodlingens
främjande var ett föremål för det nybildade danska lanthushållningssällskapets
arbete. Som den första danska trädgårdsboken nämnes <sp>Joh.
Dornitzer</sp>'s En nyttig Plantebog (1635). Av senare författare i ämnet märkes
främst <sp>J. P. Lundberg</sp>, vilkens Rette Havedyrkning (1762) lämnar
utförlig redogörelse för den tidens trädgårdsodling i alla dess delar. I slutet
av 1700-talet åtnjöt <sp>Elias Fleischers</sp> Et Forseg till en dansk
Havebog, vilken innehåller en ståtlig förteckning å i Danmark odlade
fruktsorter, stort anseende. Bland folkskrifter, som spredos av
lanthushållningssällskapet var <sp>Jakob Jakobsens</sp> Haandbog for Bönder (1809).

HÄSTAVEL. Danmark var fortfarande rikt på hästar, vartill en orsak
får sökas däri, att oxar föga användes som dragare, en annan i böndernas
skyldighet att med egna hästar bruka herrgårdarnas jord. Uppfödning över
det egna behovet var allmän, så att en avsevärd utförsel ägde rum. Den
danska lanthästen var dock i allmänhet liten och simpel, och aveln anses
hava gått tillbaka i samma mån, som bönderna nedsjönko i beroende och
armod. Ännu i mitten på 1700-talet säges, att bondhästarna voro små som
bockar, och att man
behövde 6—8 för en plog. I
medeltal var höjden något
över 12 handsbredder
(palmer à 3<sup>1</sup>/<sub>2</sub> tum eller 93 mm.
= 1,12 m.). I Jylland och
hertigdömena voro hästarna
större och kraftigare, så att
de även voro efterfrågade
till rytterihästar, och i
senare delen av 1700-talet
synes en höjd av 9 kvarter 5
tum till 10 kv. (1,4—1,5 m.)
varit vanlig hos stoen.

<img r>Fig. 80. Frederiksborgshingsten Bäveren 1782—1805.</img>
För hovets och de högre
ståndens behov av vagns-
och ridhästar höllos liksom
tidigare vid kungs- och
adelsgårdarna stuterier,
besatta med större och ädlare hästar, företrädesvis frisiska, men även av alla
möjliga andra slag. Vanligen räknades 1 hingst för 18—20 ston. Varje dylikt
stod gick för sig på bete. Vid de större stuterierna funnos flera dylika stod<footnote>Rättelse i Boken: 'stod' istället för 'ston'.</footnote>.

Främst bland dessa stodo de kungliga stuterierna, vilkas antal under
1500-talet uppgick till omkring 20, men småningom samlades till norra
Sjælland på den indragna klostergården Esrom, som hade synnerligen goda
beten, samt det närbelägna Hillerödsholm, senare kallat Frederiksborg. Detta
stuteri, som grundlagts av <sp>Fredrik II</sp> (1559—1588) blev ej blott
konungens hovstuteri utan också centrum för landets ädla hästavel, och hade
under början av 1700-talet ända till 600—700 hästar. Sammanbragt från
de olika stuterierna, var besättningen mycket blandad, och korsning
fortgick alltjämt med hingstar av olika slag, dock mest spanska.

För att tillfredsställa hovets behov av vagnshästar indelades från 1690
stoden efter färg, och inom varje stod bedrevs inavel, vilket till en början
gav utmärkta resultat och ett stort anseende åt stuteriets avel. Under
<sp>Struensees</sp> stränga regemente inskränktes det oerhört dyrbara stuteriet,
men efter hans fall ökades det åter men nu med syfte att göra det till ett



stamstuteri, från vilket hingstar utstationerades i landet för produktion av
remonter för hären. Då stammen angreps av rots och blev allt mer
försvagad av sjuklighet, som det antogs till följd av släktskapsavel, anskaffades
grova schlesvigska och holsteinska ston, och tillika återgick man till
korsning i en sådan utsträckning att stammens konstans gick förlorad. Därtill
kom upplösningen av förbindelsen med den berömda kungl, ridskolan på
Kristiansborg i Köpenhamn, där Fredriksborgshingstarna fått den dressyr,
som gav dem deras prägel. Alla dessa omständigheter gjorde, att stuteriet
vid periodens slut råkat i djupt förfall.

Framför allt sökte riksstyrelsen att grunda lanthästavelns förbättring
på stuterier och hingsthållning vid herrgårdarna, i det att med adelns
privilegier ansågs följa skyldigheten att medverka till vidmakthållandet av
landets hästavel. Samtidigt sökte man hindra avelns försämring genom
allmogens undermåliga hingstar.

Således förbjöds år 1622 att låta oskurna hingstar värda mindre än 24
daler gå lösa på allmänningen efter påsk, och i <sp>Christian V</sp>:s lag år
1683 infördes dylikt förbud för hästar under 9<sup>1</sup>/<sub>2</sub> kvarter. Genom
stuteriförordningen den 16 juni 1686 ålades alla grevar, friherrar och proprietärer,
som hade betesmarker vid sina huvudgårdar, att i förhållande till sitt
jordetal hålla stuteri av hingstar på 10—11 och ston på minst 9<sup>1</sup>/<sub>2</sub> kvarter. Likaså
skulle präster, fogdar och arrendatorer av sätesgårdar hålla 2 ston av
nämnda höjd. Sedan en direktion för stuteriväsendet inrättats år 1776,
utfärdades en ny förordning om herrgårdsstuterierna den 23 december 1778,
vilken i huvudsak skilde sig från den föregående dels däruti, att även
självägare med 10 tunnor hartkorn ålades att hålla ett godkänt fölsto, dels
däruti att premier skulle utdelas för de bästa 4-åriga unghästarna och till
hingsthållare för varje efter hingsten fallet föl av bondsto. Tvånget att hålla
avelshästar vållade till följd av de låga hästprisen mycket missnöje och
upphävdes den 27 maj 1786, då man övergick till att söka befordra
häst-aveln blott genom utdelning av goda stuterihingstar samt av premier för
stuterier av minst 1 hingst och 6 fölston.

I 1778 års stuteriförordning ingick förbud att låta bondhingst gå lös. År
1780 skärptes detta genom införande av obligatorisk hingstbesiktning, i det
att alla bönders hingstar från sitt andra år skulle årligen granskas. Härvid
skulle de bästa uttagas till ett antal motsvarande 1 på 30—40 ston och
förses med brännmärke, under det att de övriga skulle kastreras, en
bestämmelse som upphävdes år 1812. Böter fastställdes för såväl försummelse att
uppvisa hingst som att låta sto betäckas av icke godkänd sådan. Liknande
förordning utfärdades år 1782 för hertigdömena.

Då premierna för herrgårdsstuterierna visade ringa verkan, övergick
man genom förordning den 8 maj 1795 (i hertigdömena 1798) till en
allmän premiering dels av hingstar av mellan 6 och 17 års ålder, dels av
fölston med avkomma. För hingstarna betalades betydliga penningepremier,
och de märktes som »stuteridugliga». De godkända stoen märktes med en
inbränd krona, och när de sedan framvisades med avkomman fallen efter en
godkänd hingst, betalades en fölpremie.


NÖTBOSKAPSAVELN var huvudsakligen inriktad på uppfödning och
gödning av slaktoxar. Utöver den stora förbrukningen av kött till husbehov
fanns i allmänhet ett betydligt överskott av stutar till utförsel, särdeles från
Jylland och de svenska landskapen. Enligt <sp>Christian II</sp>:s geistlige
Lov fingo endast oxar utföras. Denna utförsel nådde omkr. år 1600 upp
till 70,000—100,000 djur årligen men gick i början av 1700-talet tillbaka
och blev en obetydlighet efter kreaturspestens svåra härjningar, från mitten
av århundradet. I slutet av århundradet utfördes blott omkring 10,000
stutar om året, delvis beroende därpå, att man i den mån ägoskiftet
genomfördes och foderodlingen ökades, efter hertigdömenas exempel börjat att
taga sin inkomst av ladugården genom mjölkproduktion. Uppfödningen
skedde huvudsakligen på bondgårdarna men var även där jämförelsevis
inskränkt, beroende på att bönderna måste hålla hästar för dagsverkspliktens
fullgörande. Från bondgårdarna gingo stutarna till kungs- och herrgårdar
för ställning, tills de nått vanlig slaktvikt vid omkring 4 års ålder. Till
utlandet såldes oxarna till stor del magra för att fullgödas på de nordtyska
och holländska marskbetena.

Handeln med kreatur var inskränkt för att gynna kungs- och adelsgårdar
med förtjänsten på gödningen och köpmännen med avsättningen av
stalloxarna. Sålunda förbjöd <sp>Fredrik I</sp> genom brev den 15 juli 1522 präster,
fogdar och bönder att ställa fler oxar, än de kunde på eget foder och att
sälja de gödda oxarna till andra än inländska borgare och köpmän. Är
1643 medgavs i <sp>Christian IV</sp>:s stora recess borgare rätt att köpa oxar
även för ställning på kungs- och adelsgårdar, där således djur brukade
mottagas till utfodring.

Kor höllos i äldre tid huvudsakligen för påläggets skuld, vilket som nyss
nämnts mest skedde på bondgårdarna. På herrgårdarna hölls vanligen
högst ett tjugutal för att förse gården med mjölk. Kor utarrenderades både
åt bönder och tjänstefolk. Avgiften var omkr. år 1700 1 rdl. om året eller
ungefär <sup>1</sup>/<sub>10</sub> av kons värde. Från mitten av 1600-talet börja »holländerier»
på 50—100 kor inrättas för smör- och ostberedning utöver husbehov och till
avraden. Först i senare delen av 1700:talet började man mer allmänt ägna
sig åt mjölkproduktion.

Kreatursslaget var av ortens inhemska ras, men överallt småvuxet. De
danska oxarna voro dock större än de svenska. Reformivern vid 1700-talets
slut visade sig även i ökning av boskapsskötseln, användning av
sommarstall-fodring och införseln av bättre utländska raser, framför allt schweizisk
boskap, varav ett holländeri inrättades på Faurholm vid Frederiksborg.

<i>Boskapspesten</i> vållade 1745—1752, 1762 och 1763 samt 1770—1772
oerhörda förluster av kreatur. Den utrotades först år 1781 fullständigt genom
avspärrning av de smittade orterna och nedslaktning. Kampen mot
sjukdomen leddes av stadsfysikus <sp>P. Chr. Abildgaard</sp>, en lärjunge av
<sp>Bourgelat</sp>. Han inrättade år 1773 en veterinär skola på Kristianshavn,
vilken först understöddes och år 1777 övertogs av staten.

FÅRSKÖTSELN synes hava kvarstått på samma ståndpunkt som under
medeltiden så till omfattning som till sin art, på såväl herr- som bondgårdar,
i vilka senares avråd lamm plägade ingå. Redan på 1500-talet omtalas ett
kronans schäferi på Börringe. Likaså omtalas enstaka flockar av utländskt
slag, såsom av engelsk ras på Korsör år 1536 och på Esrom 1519, samt av
polskt slag på Ry 1585. Eljes saknas underrättelser om åtgärder för avelns
förbättring förr än i slutet av 1700-talet, då man efter grannländernas
exempel införde merinofår, först en mindre flock från Sverige och sedan
(1797)  300 utvalda djur från Spanien.   De uppställdes på Esrom.

GETTER höllos på vissa orter i stort antal, men den skada, de gjorde
på skogsväxten, framkallade inskränkningar i rätten att släppa dem å bete.
År 1541 utfärdades ett allmänt förbud, men åren 1557 och 1558 ändrades
detta, så att de fingo släppas blott å hedar, högskog och enskilda ägor.
Enligt <sp>Christian V</sp>:s danska lag (1683) fick man släppa getter endast
på hedar och där ingen underskog fanns. På 1600-talet utfärdades
upprepade förbud i samma syfte.

SVINEN voro Danmarks ekonomiskt viktigaste husdjur, och så länge
ållonskog fanns i överflöd, var rätten att släppa dem på samfällighetens
eller godsets ållonbete obegränsad, dock mot avgift till godsherren
<i>(oldengjœld).</i> Denna utgick i äldre tid med en 2—3 års galt för varje hel
bondgård, vilken då ägde rätt till ållonbete för hela sin svinhjord. Sedan
betalades avgift för varje svin, som släpptes i skogen, beräknat efter »fullt svin»,
eller tionde av de svin, som släpptes. Sedan skogarna börjat att betänkligt
minskas, taxerades varje sådan till det antal svin, som antogs kunna finna
fullt bete å densamma, och härpå grundades skogarnas skattetaxering, så
att bete för 24 vuxna svin räknades till 1 tunna hartkorn. Varje år bestämde
rättens synemän det antal svin, som i betraktande av årsväxten ansågs böra
få släppas. På en bondgård hölls vanligen 20—30 svin.

Gödning på stall bedrevs i stor skala på kungs- och herrgårdar de år, då
ållonbetet var knappt, och då användes säd och kli, på Laaland-Falster även
hästbönor, till gödfoder. Vid bryggerier göddes svin med drav med tillskott
av säd.

Två svinslag omtalas på 1700-talet, nämligen ett mindre (antagligen
skogssvin, sid. 9), vilket slaktades vid 1<sup>1</sup>/<sub>2</sub>—2 års ålder och då gav 6—8 lisp.
(50—70 kg.) fläsk, och ett större (hussvinet) vilket var slaktmoget först vid
2—3 år och då lämnade dubbla viktsmängden.

FJÄDERFÄ. Höns och ägg samt vanligen även gäss ingingo i avraden och
fjäderfä uppföddes därför överallt av bönderna i rätt stort antal, likasom även
på herrgårdarna, emedan förbrukningen i regel långt översteg avraden.
Hönsen och gässen avlämnades magra och göddes på herrgården, vartill
beräknades åtgå <sup>1</sup>/<sub>5</sub>—<sup>1</sup>/<sub>8</sub> tunna havre per gås. Ankor omtalas ej i äldre tid,
men räknades i <sp>Christian V</sp>:s lag till de tiondepliktiga husdjuren och
funnos enligt uppgifter från 1700-talet på varje bondgård. Vid slotten höllos
även svanar (även för dunet), fasaner, kalkoner (från slutet av 1500-talet)
duvor och rapphöns.

BISKÖTSEL var allmän, och honung var en vanlig avradsartikel. Att
biskötseln bedrevs i stor skala, synes därav, att mängder av honung angivas
i läster och därav att vax utfördes i stor mängd. Ännu i <sp>Christian V</sp>:s
lag (1683) intogs det gamla stadgandet om skyldighet att hålla stängsel
kring kuporna, vid äventyr att eljes få betala ersättning för kreatur, som
inkommo i bigården och dödas av bien. Talrika skrifter om biskötsel finnas
från 1600-talet.

SKOGARNA minskades oavbrutet genom uthuggning och odling, och
redan vid den nyare tidens början uttalades farhågor för skogsbrist, men
ännu vid 1600-talets slut beräknades skogarna intaga <sup>1</sup>/<sub>5</sub> av rikets ytvidd.
Kronan ägde så gott som alla större skogar. Dessa lämnade stora inkomster
i virke och ållongäld. Farhågan för skogsbrist föranledde åtgärder för att
inskränka böndernas rätt till skogen, varvid dock även hänsyn till jakten
såsom en konungens och adelns företrädesrätt spelade in.

Sålunda skiftades på grund av ett beslut år 1514 av konungen med rikets
råd och gode män en del skogar till kronans, adelns och böndernas skilda
allmänningar. Enligt <sp>Christian II</sp>:s geistlige Lov (cap. 107) fingo
självägande bönder ej hugga gagnträd ens i egen skog utan efter utsyning
och alls icke ek eller bok i oskift skog. I slutet av 1500-talet fingo
fästebönder ej ens vindfälle utan mot betalning. Enligt danska lagen av år 1683
(V, 10 kap.) skulle gemensam skog skiftas, innan delägarna fingo göra
någon avverkning däri, och landbonde ålades att, då han med husbondens
medgivande högg i skog, plantera och freda 6 träd för vart han fällde. Även
proprietärers rätt till avverkning inskränktes till husbehov utom på gods
med minst 200 tunnor hartkorn.

Under 17:e och 18:e århundradena utfärdades ytterligare flera
förordningar till skogens skydd, bl. a. även om skogsplantering på hyggen. Mot
1700-talets slut började man också att med hjälp av tillkallade tyska
fackmän uppgöra och tillämpa hushållningsplaner med indelning av skogen i
periodhyggen och skogsodling efter avverkningen. Genom förordning den
27 september 1805 påbjöds skifte av alla gemensamma skogar inom 5 år
samt meddelades bestämmelser om skogsfredning. Som <i>fredskog,</i> vara
betning och odling skulle vara förbjuden, skulle räknas all mark, som år
1805 bar högskog och ej utlagts till betesmark, samt mark som efter nämnda
år rättsligt förklarats för fredskog. Ägaren skulle äga fri brukningsrätt
endast över de skogsområden, som avskilts som ersättning för betesrätt i
skog eller för rätt till underskog, och åt åbor skulle i stället för rätt till
skogsbete avsättas sämre skogsmark, som borde rödjas till beteshagar.
Fredskogen skulle inhägnas och skötas som högskog och avverkningen så
bedrivas, att naturlig föryngring tryggades. Själen i arbetet för denna
reform var greve <sp>Chr. D. Rewentlov</sp>. Han ivrade för stark gallring och
ljushuggning för att bereda de bästa träden gynnsammare livsvillkor. Han
var sålunda en föregångsman, vilkens tankar numera vunnit allmänt
gillande och vid tillämpning hållit provet.

Plantering av skog på flygsandsfält på Sjælland började år 1738, men
igångsattes i större omfattning först i slutet av 1700-talet.

En läroanstalt för forstmän inrättades år 1765 på Jägersborg men
upphörde snart. Varaktigare blev den skogsundervisning som år 1786
anordnades vid jägarkåren i Kiel och som år 1808 blev ett särskilt skogsinstitut,
vilket år 1832 flyttades till Köpenhamn.


JAKTRÄTTEN blev alltmer ansedd tillkomma endast de privilegierade
stånden, så att även de självägande bönderna vid den nyare tidens början
faktiskt, om än ej rättsligen förlorat rätt till jakt annat än å varg och på
sina ställen även räv, hare och ekorre. Är 1662 stadgades, att jakten å
försålda kronogods fortfarande skulle tillhöra konungen. Enligt <sp>Christian
V</sp>:s lag hade ägare av sätesgårdar, som hade minst 200 tunnor hartkorn
bondjord inom 2 mil från huvudgården, jaktfrihet och rätt att hålla skyttar
ej blott på sin enskilda mark utan även på allmänning, vari de ägde del,
inom 2 mil från gården, men ägare av mindre sätesgårdar blott på sin
enskilda mark, i alla fall dock endast utom konungens vildbann. Bonde
ägde ej rätt att hålla jakthund. I de trakter, där konungen hade jakträtt,
skulle alla hundar tillhörande präster, fogdar och bönder stympas genom
avhuggande av ett framben, och krypskytte straffades med livets förlust.
Godsägarens jägare skulle vid jakt hava husbondens jaktmärke försett med
konungens stämpel.

Som den första fridlysningen av vilt i Danmark omtalas ett år 1527
utfärdat förbud av all jakt »utom i den rätta, feta tid» (från 14 dagar efter
Johanne till 8 sept.) och ett förbud år 1532 av all jakt på Jylland under 3
år. Enligt rikets lag av 1683 var jakt på allmänning å hjort och rådjur
förbjuden mellan den 1 mars och 1 aug., å rapphöns från 1 febr. till 1 juli och
å hare från 1 mars till 1 juli. Ingen ägde rätt att på allmänning fälla
storvilt, utom hjort och rådjur.
</chapter>

<chapter name="Norge">
<h1>NORGE.</h1>

<table>
<td c><i>Litteratur.</i>
<td><sp>Hasund, Sigv.</sp> Landbrukets Historie i skisser og Omrids. Christiania 1916.
<td><sp>Johnsen, O. A.</sp> Norges Bönder. Christiania 1919.
<td><sp>Klokk, Olav</sp>. Det norske Landbruk siden omkring 1750. Christiania 1920.
<td><sp>Skappel, Simen</sp>. Træk af det norske Agerbruks Historie i Tidsrummet 1660—1814. Christiania 1904.
<td>— Træk af det norske Hesteholds, Havebruks, Kvægbruks, Faareholds, Gjetavls, Svinavis Historie. Særtryk ur Tidskr. for d. norske Landbruk 1902, 1908, 1909.
</table>

<b>S</b>edan Norge efter unionens upplösning blivit ett danskt lydland, som
styrdes från Köpenhamn genom danska ämbetsmän, blev det 
naturligtvis de styrandes strävan att i Norge införa liknande jordegendomsförhållanden 
och bördor på jordens brukare, som de i Danmark rådande.
Häremot restes dock från böndernas, det enda nationellt sinnade ståndets,
sida ett motstånd, vilket, om än de spridda resningar, som uppstodo, snart
kuvades, dock föranledde konungarna <sp>Christian III</sp> (1534—1559)
och <sp>Fredrik II</sp> (1559—1588) att lova att respektera Norges lag, och
även ledde till bestraffning av svårare övergrepp av länsmän och fogdar.
Det missbruk av säterifriheten, som bestod däri, att ägaren gjorde anspråk 

på skattefrihet för flera gårdar, på vilka han skiftevis bodde, förbjöds år
1639. I den år 1604 utfärdade landslagen blevo böndernas rättigheter och
skyldigheter närmare bestämda men de senare i viss mån skärpta och
konungamaktens rättigheter utvidgade. Detta framträdde bl. a. däri, att
obebyggda områden här liksom i Sverige förklarades tillhöra kronan,
varför odlare på dylik mark betraktades som landbönder (fingo »bygsla jorden
av kronan»), (sid. 194), under det att de förut alltsedan digerdöden fått
odelsrätt till densamma.

Konungen och de privilegierade jordägarna ökade också alltmer
böndernas beroende och bördor. Den nya adeln, huvudsakligen av dansk härkomst
och ofta boende i Danmark, hade förvärvat stora jordagods och förmåner,
däribland skattefrihet för sina sätesgårdar och rätt till fri skjutsning av
bönderna, samt sökte att i övrigt vinna samma ställning till sina
underhavande, som den hade i Danmark. Landborna hade alltsedan digerdöden
haft en gynnsam ställning, i det att avgälden sällan höjts, väl närmast av
det skälet, att den alltjämt utgjorde grundval för skatten (sid. 192). År 1539
begränsades avgälden till vad domaren och 6 ojäviga män funno lagligt och
rätt vara, men det blev sed, att en kontant bygselavgift skulle erläggas vid
varje ny upplåtelseperiods början, i regel vart tredje år, och jordägarens
rätt till gästning hade blivit hävdvunnen. Dessa båda skyldigheter blevo
i 1687 års landslag erkända som lagliga men också begränsade till visst
belopp i förhållande till avgälden. Härtill kom från senare delen av
1500-talet ökad arbetsskyldighet hos kronan och privata godsägare, vilken även
utsträcktes till att utgöras vid de sågverk, som från förra delen av
1500-talet anlades snart sagt vid varje älv för sågning av exportvirke, liksom vid
de kronans bergverk, som upptogos i Telemarken. Denna arbetsskyldighet
drabbade naturligtvis huvudsakligen brukarna av gårdar i sätesgårdens
närhet, vilka därför betecknades som »daglige tjänare» eller »ukedagstjänare»
och deras gårdar som »ukedagsgodset» till skillnad från de avlägsnare
gårdarna, strögodset. År 1646 fingo adelsmän rätt att gent emot sina
underhavande föra talan för lagöverträdelser, verkställa domar och indriva böter
samt skattefrihet även för ukedagstjänarna. Då adeln förlorat rätten att
stifta nya sätesgårdar samt vid enväldets införande även sina övriga
privilegier, var grundvalen för dess särställning undanröjd. Den gick sedan
hastigt tillbaka, godsen upplöstes och därmed försvann ukedagstjänsten.

Även av de självägande bönderna krävde konungen allt mer arbete vid
slotten, kungsgårdarna och fästningarna, körslor i kronans skogar och för
de nya bergverken, för vilka bönderna inom 4 mils avstånd ålades att köra
virke, kol och malm mot låg ersättning. Skjutsningen av kronans och
kyrkans män med deras husfolk blev också en allt svårare tunga för de bönder,
som bodde nära de stora färdvägarna.

Böndernas rättigheter inskränktes till förmån för hamnstädernas
köpmannastånd, som genom sågverksrörelsens och fiskets samt rederinäringens
utveckling nått stor rikedom och inflytande, i det att köpmännen fordrade
ensamrätt till handeln inom stadens inland och till exporten av sågat virke.
I stadsprivilegierna stadgades, att bönderna icke fingo sälja timmer annat
än till städernas borgare, och då önskan att inskränka skogsförödelsen år
1688 föranledde, att sågningen förbehölls ett vissfe antal sågar och
inskränktes till visst antal stockar årligen, blevo köpmännen så gott som ensamma
bestämmande över virkesprisen.

Det blev vanligt, att rika köpstadsborgare liksom även ämbetsmän köpte
jordegendomar, särdeles då kronojord under åren 1671—1675 i stor
omfattning försåldes för att lätta statens finansiella ställning. Härigenom bildades
åtskilliga efter norska förhållanden stora gods. Dessa nya
herremanna-jordbrukare, vanligen betecknade som <i>»proprietärer»,</i> ville naturligtvis
uppdriva sitt jordbruks avkastning, satte väl också en ära i att sätta sina gårdar
i bästa stånd, vartill de ock ägde behövliga medel, och en följd härav blev, att
deras herrgårdar utrustades på bästa sätt, under senare delen av 1700-talet
ofta med redskap och även med arbetsledare från England. De stora
framsteg, jordbruket gjorde under nämnda tid, tillskrivas till stor del dessa
mönstergårdar, som företrädesvis lågo i närheten av städerna, vilkas
omgivande bygd därför i jordbruk stod betydligt framför den övriga
landsbygden.

Men proprietärerna sökte också all öka sina inkomster från sina
landbönder <i>(leiländinger).</i> Då avgälden, som nyss nämnts, ej fick sättas högre,
än den av gammalt varit eller bestämdes av en ojävig nämnd, begagnade de
andra utvägar till att öka inkomsten av sina landbogårdar. Under det att
kronan vid evalveringen av de varor, vari avgälden var bestämd, till
penningar, tillämpade en år 1625 fastställd taxa, beräknade proprietärerna
högre varupris. Likaså sökte de höja arbetsskyldigheten, vilken ej var i lag
bestämd, och uppgjorde ej legokontrakt på längre tid, än den i den gamla
landslagen angivna, 3 år, för att jämte landskylden (avgälden), vid varje
ny upplåtelsetid kunna erhålla den ovan nämnda bygselavgiften.
Landbondens skyldighet att i gästning mottaga jordägaren på hans resor
utkrävdes så, att den blev betungande. Missnöjet med dessa ökade bördor fick
uttryck i framställningar om att kronan skulle återköpa den försålda jorden,
och landbönderna erbjödo sig t. o. m. att betala halva lösesumman. Detta
kunde ej villfaras, men genom förordningar 1684 och 1685 samt landslagen
av år 1687 fastställdes bestämmelser, som i väsentlig mån hindrade
landböndernas oskäliga betungande. Godsägaren skulle ej äga rätt att själv
bruka andra gårdar än huvudgården utan att för dessa betala dubbel skatt
och utreda dubbelt manskap till krigstjänsten.

De nya bestämmelserna angående förhållandet till åborna ansågos så
hinderliga för en vinstgivande upplåtelse av bondgårdar, att dessa i stor
omfattning såldes till åborna.

Vid senare försäljningar av kronojord, vilka ägde rum i stor omfattning
på 1680- och 1720-talen, såldes huvudsakligen enstaka gårdar; och dessa
köptes i regel av bönder. På detta sätt såldes det mesta av kronans jord men
ej allmänningar och beneficierade gods, och härigenom ökades antalet
självägande bönder, så att år 1816 blott <sup>1</sup>/<sub>3</sub> av skattejorden var arrendejord.

Sedan gammalt hade väl förekommit, att personer utan äganderätt till
jord uppfört bostad åt sig och odlat en täppa på allmänning eller på egen
jord. Först i 1687 års lag omtalas emellertid dylika <i>husmän</i> som en
särskild klass av jordbrukare vid sidan av självägande bönder och landbönder,
och under 1700-talet ökades deras antal hastigt, särdeles västan- och
nordanfjälls. Sedan det stadgats, att landbönder skulle hava skriftligt kontrakt
på sina gårdar, framställde husmännen snart liknande anspråk, vilka
förverkligades genom en förordning den 9 okt. 1750, enligt vilken husman
och hans efterlevande änka skulle hava rätt till livstidskontrakt å sin »plats»,
vilket han ägde rätt att få skriftligt och låta inteckna hos rätten. Det
allmänna motstånd, som detta väckte hos bönderna, föranledde år 1752 den
jämkningen, att kontrakt skulle kunna krävas endast för husmanslägenhet,
som låg utanför inägorna men jordägaren ägde ej att upphäva
husmanskontrakt mot bondens vilja och var skyldig att vid husmannens avträde
lämna honom lösen för husen. Är 1792 gjordes åter den ändringen, att
kontrakt kunde påfordras även för lägenhet inom inägorna, utan att dock
dess inteckning behövde medgivas. Husmannen skulle alltid hava en eller,
om lägenheten behövde uppodlas, två veckodagar lediga för sitt eget jordbruk.

Brist på tjänstefolk vid jordbruket var under 1700-talet ett vanligt
klagoämne. Som orsak anfördes vanligen att ungdomen var obenägen att taga
fast årstjänst hos bönderna och föredrog att gå som lösa arbetare. Detta
föranledde stränga förordningar om skyldighet att taga fast tjänst. Genom
förordning den 9 aug. 1754 ålades alla arbetsföra män och kvinnor av
arbetsklassen, vilka icke brukade gårdar eller husmanslägenheter, att taga
årstjänst och förbjödos att flytta ur socknen, så länge de kunde få årstjänst,
och utan attest av fogden. Skyldigheten att taga årstjänst kvarstod ända till
år 1854.

Tack vare de förbättrade villkor, som landbönderna erhöllo och den
fredstid, som inträtt, ökades böndernas välstånd under 1700-talet, vilket
också visade sig genom bättre brukning av jorden, ökade skördar och, efter
århundradets mitt, ökad nyodling. Jordbrukets svaga ställning visade sig dock
genom den svåra nöd, som varje missväxt medförde. Under 1700-talet
förekom (enligt <sp>Skappel</sp>) ej mindre än 25 missväxtår, och de svåraste
1740—1742 och 1771—1773 dog en mängd folk av svält. Man skavde bark till
inblandning i brödet i så stor omfattning, att det ansetts som en starkt
medverkande orsak till skogens förödelse under denna tid. Århundradets sista
fjärdedel blev däremot en avgjord framgångstid för lantbruket med god
årsväxt, fördelaktiga konjunkturer för avsättningen och en förändrad
uppskattning av jordbruket hos de bildade klasserna, som påverkades av den
fysiokratiska ekonomiska uppfattningen (sid. 221) och det Rousseau'ska
natursvärmeriet. »Patrioter» kunde ej visa någon förtjänstfullare
verksamhet än arbete för lantbrukets främjande. Man sökte tillämpa de
grundsatser och metoder, som gällde vid utlandets högre stående jordbruk, och i
synnerhet var England här som annorstädes mönsterlandet. Det var
visserligen huvudsakligen rika borgare och ämbetsmän, som tillämpade de nya
idéerna, men särskilt de senare, som vid sina boställsgårdars brukning även
måste taga hänsyn till den ekonomiska synpunkten, inverkade härigenom
även på de mer framåtsträvande bland bönderna.


Sädesodlingen gick också starkt framåt under den långa fredstiden på
1700-talet, såsom följande siffror, för åren 1665 och 1723 beräknade av
professor <sp>Aschehoug</sp><footnote>Statistiske Studier.</footnote> och för 1809 statistiska uppgifter visa:
<table b>
<td v3><td 2 c>År 1665<td><td 2 c>År 1723<td><td 2 c>År 1809
<td c 8><sp>Tunnor</sp>
<td c>utsäde<td c>skörd<td><td c>utsäde<td c>skörd<td><td c>utsäde<td c>skörd

<td>Vete och råg<tab><tab><td r>2,827<td r>17,715<td><td r>2,510<td r>14,578<td><td r>8,864<td r>66,236
<td>Korn<td r>31,794<td r>150,226<td><td r>38,712<td r>156,468<td><td r>93,267<td r>462,505
<td>Havre<td r>147,101<td r>435,139<td><td r>183,219<td r>569,257<td><td r>236,894<td r>907,304
<td>Blandsäd<td r>41,945<td r>149,371<td><td r>44.532<td r>139,593<td><td r>13.672<td r>67.045
<td>Kornvärde*)<td r>138,725<td r>496,223<td><td r>164,684<td r>556,736<td><td r>232,618<td r>1,049,169
</table>
<tab><tab><tab><tab><tab><tab><tab>*) 1 t:a kornvärde = 1 t:a korn, <sup>3</sup>/<sub>4</sub> t:a vete, råg och ärter, 2 t:or havre, 1<sup>1</sup>/<sub>2</sub> t:a blandsäd.

De låga korntalen, som ännu vid 1800-talets början motsvarade blott
4—5 gånger utsädesmängden för vårsäd, bero även på de stora
utsädesmängder, som användes, och dessa i sin ordning vittna om jordens
ofullkomliga brukning.

Trots att sålunda rikets skördemängd av spannmål omkring fördubblades
under <sup>3</sup>/<sub>4</sub> sekel, ökades samtidigt införseln, som omkring år 1800 uppgick till
omkring 40 proc. av förbrukningen. Landet sunnanfjälls hade vid den nyare
tidens början blott obetydligt behov av tillskott utöver egen skörd, men med
sågverks- och bergsbrukets starka utveckling stegrades detta behov starkt,
särdeles sedan brännvinsbränningen från slutet av 1600-talet vunnit större
omfattning och börjat förbruka en betydlig mängd spannmål. Även
Tröndelagen var till stor del självförsörjande med spannmål, men på Vest- och
Nordlandet samt i fjällbygderna fyllde den egna sädesskörden blott en mindre del
av behovet.

FASTIGHETSTAXERINGEN. Landskyldens (avgäldens) belopp som
grund för kronoskatten (sid. 192) hade blivit otillförlitlig, sedan det blivit
vanligt att jämte denna, som bibehölls oförändrad, även fordra särskild
bygselavgift (sid. 361), och skattens beräkning efter denna grund var
obekväm, då avgälden var beräknad i en mängd olika persedlar. Därför
blev vanligt och i början av 1600-talet i lag påbjudet, att för uttaxeringen av
skatterna indela jordegendomarna efter deras storlek och värde i hela, halva,
fjärdedels hemman, halvödegårdar (<sup>1</sup>/<sub>8</sub> gårdar) och ödegårdar.

Aven denna taxering blev orättvis, då den ej ändrades trots inträdda
förändringar i egendomens värde. Därför anbefalldes efter enväldets införande
en allmän omtaxering, vilken skulle utföras av lokala nämnder under
ledning av lagmannen. Denna taxering, som uttrycktes i en enhet, »skippund
tunge» <i>(onus)</i> i Östlandet, men i spann säd, laupsmör eller varg fisk på
Vest- och Nordlandet, blev färdig år 1669 och lades till grund för
uträkning av den ordinarie skatten, under det att extraordinarie skatter vanligen
utgingo efter gårdetalet.  Det sålunda tillkomna matrikelverket visade sig 
behäftat med stora brister, varför ett nytt utarbetades år 1723 men kom icke
till användning.

NYODLINGEN. För att befordra nyodlingen, vilken allt sedan
digerdöden varit obetydlig, anbefallde regeringen år 1577 ståthållaren att låta
rödja »å konungens allmänning», där odlingsmark till åker eller äng funnes,
och lovades odlaren odelsrätt å nyodlingen, för vilken han dock skulle
utgöra dubbel leding. I landslagen av år 1604 återinfördes emellertid den
gamla bestämmelsen i <sp>Magnus Lagabötes</sp> landslag, att odlaren
skulle åtnjuta frihet från avgäld och leding i 3 år och därefter behålla
odlingen under sin livstid, om han fullgjorde därå vilande åligganden.
Farhågan att få sin skatt ökad i samma mån som ägorna torde hava återhållit
odlingsnitet, ty år 1648 stadgades, att odlaren skulle få behålla nyodling
under sin livstid utan den höjning i landskyld och leding, som av gammalt
efter sexmannanämndens skön (jfr sid. 361) borde göras, då en gårds odlade
ägor ökades.

Med enväldet infördes <i>skyldighet</i> att odla. Enligt Norges lag av 1687
voro landbor <i>(leiländinger)</i> skyldiga att odla den därtill lämpliga mark de
innehade, och fullgörandet härav skulle övervakas av sorenskriveren eller
lensmannen, vilka skulle hålla en årlig syn tillsammans med 2 nämndemän,
varvid ett lämpligt stycke skulle anvisas till odling. Försummelse härav
kunde medföra förlust av upplåtelsen eller böter. I betesmark och hagar
fick odlingen ske »på norskt manér», d. v. s. så att stubbarna först
småningom avlägsnades. Landbogården skulle såsom förut vara fri från
höjning av skatten under brukarens livstid, och nya gårdar, som uppodlades
på allmänningen eller annorstädes, fria från landskyld och leding i 6 år.
Alltjämt synes dock odlingsarbetet hava hållits tillbaka av fruktan för
höjning av skatten, och först sedan genom en förordning den 29 april 1752
bestämts, att nyodling på egen mark skulle vara fri från ny taxering och
sådan på utmark och allmänning skulle belönas med nedsättning i
kronskatten och befrielse från tionde i 10—15 år, fick nyodlingen ökad fart.
Härtill bidrogo också de lättnader, som vidtogos för styckning av egendomar.
Nyodlingarna skedde huvudsakligen inom den redan befintliga bygdens ägor.
dock naturligtvis så, att nya gårdar anlades företrädesvis i de högre, från
den äldre bygden avlägsnare marker. Även igångsatte regeringen större
odlingsföretag, varigenom ny bygd skapades, under senare delen av 1700-talet,
så t. ex. i Telemarken och Hardanger samt i synnerhet av sörländska
kolonister i vissa nordländska fjordområden.

ODELSRÄTTEN (se sid. 190) jämkades flera gånger i avseende på sina
villkor. I <sp>Christian V</sp>:s lag (1687) minskades den tid, under vilken
egendom skulle hava varit i ättens ägo, för att odelsrätt till densamma skulle
gälla, till 20 år, och lösningsrätten skulle begagnas inom år och dag, sedan
egendomen utbjudits å tinget, dock med rätt för bördeman, som haft
förfall, att lösa den t. o. m. ännu efter 20 år. Då stor osäkerhet härigenom
uppkom för en icke bördsberättig¾d köpare av odaljord, ändrades
bestämmelserna den 14 jan. 1771 så, att odelsrätt inträdde redan efter 10 år och
upphörde, sedan egendomen varit ur släktens ägo i 15 år, men redan år 1781
skedde ytterligare ändring, så att egendomens egenskap av odel blev
beroende av ägarens uttryckliga förklaring och lösningsrätten varade 5 år efter
pålysning av egendomens försäljning. Statsjord och beneficierade gods, som
såldes till enskild egendom, kunde dock ej göras till odelsjord.

<i>Åsätesrätten</i> utsträcktes i 1687 års lag till all jordegendom utan hänsyn
till odelsrätt men bibehölls i övrigt oförändrad.   (Sid. 191.)

JORDLEGA. Upplåtelse av jord till brukning skedde sedan gammalt i
regel genom bygsel (sid. 194), mot erläggande vid legoavtalets början av en
större bygselavgift (»förstetage») samt därefter årligen landskyld (avgäld)
bestämd i åtskilliga varor (jfr sid. 192). Genom landslagen år 1687 infördes
delvis ändrade bestämmelser om dylika upplåtelser. Bygsel skulle vara den
enda upplåtelseformen, men senare medgavs att vid adliga sätesgårdar,
verk och bruk även fick användas delbruk <i>(lotbruk),</i> vanligen hälftenbruk.
Överenskommelsen skulle vara skriftlig och upptaga alla åbon åliggande
avgifter. Upplåtelsen hade tidigare plägat vara på livstid, vilket genom 1604
års lag angavs som det normala, men även kortare upplåtelse (aaremaal)
medgavs och var då vanligen på 3 år. I 1687 års lag blev livstidsupplåtelse
den enda lagliga. Landskylden fick, såsom varit gammal hävd och år 1539
stadgats, icke höjas över sitt gamla belopp utan efter bestämmelse av en
ojävig nämnd, och fick efter landbondens fria val betalas i penningar eller
varor. Arbetsskyldighet fick icke åläggas andra, än den av gammalt ålegat,
och endast dem, som bodde inom 2 mil från huvudgården samt inskränktes
beträffande forsling till 4 gånger om året, högst 3 mil men var i övrigt
obestämd. Till följd av de strängare bestämmelserna till skydd för brukare av
annans jord, som inflöto i 1687 års lag, samt den däri också intagna
bestämmelsen, att dubbel skatt skulle utgå för den jord, en ägare hade utöver ett
hemman (upphävd först 1799), minskades fördelen att äga mer jord än man
själv kunde bruka, varför ock gårdarna ha allt mer försålts till brukarna.

SAMFÄLLIGHET i jordegendom och dess brukning bibehöll sig segt.
Ännu i början av 1800-talet förekom den i olika former. Allmännast var den
på Vestlandet, där bybebyggelse var vanlig. Dels förekom fullständig
ägogemenskap, då delägarna i tur och ordning, i <i>aarekast,</i> brukade de olika
tegarna, dels voro dessa fast delade mellan byamännen men lågo blandade
i varje åker utan inbördes hägnad. På Östlandet, där enstaka gårdar var
det vanliga och gårdarna mestadels voro större, hade bygemenskapen, där
den funnits, tidigt börjat att upplösas, och endast betesmarker och skog
brukades här gemensamt, varvid ingen fick släppa fler kreatur på sätern,
än hans gård kunde vinterföda. Även fisket i fjällälvarna var i regel oskiftat
och bedrevs vanligen gemensamt, varvid fångsten delades mellan gårdarna.

Olika grader av samfällighetens upplösning förekommo. Således kunde
den bästa åkern närmast bytomten, <i>akerlaugen,</i> vara delad till enskild
brukning, dock med gemensam höstbetning, men avlägsnare inägor vara
oskiftade, likasom man också skilde olika ägares tegar i åkern med tillfälliga
hägnader och delade hemmahagarna genom tillfälliga <i>mœrkesgaarde.</i> Varje
delägare ägde rätt att fordra ägoskifte. Om hägnadsskyldighet och vitsord
att fordra sådan mellan grannars ägor samt om ansvar för skada av
betesdjur   fanns   i   landslagen   bestämmelser   nära   liknande  de  i  Sverige
gällande.

JORDDELNING. För att hindra jordegendomens styckning under
besuttenhet hade år 1634 förbjudits att bortbygsla delar av en jordegendom till
flera leiländinger med mindre den var av minst 1 »skeppund tunge» (= 6
skylddaler). Denna bestämmelse kvarstod i Christian V:s lag, men år 1764
medgavs jordens utskiftning i mindre delar.<footnote><sp>Braun</sp>  Tvethe Norges Statistik.</footnote> Därefter tilltog delningen av
gårdarna, särdeles på Östlandet, där gårdarna voro större, under den senare
delen av 1700-talet, och regeringen, som tidigare sökt hindra delning av
hemmanen, befordrade nu densamma för att bereda den ökade
folkmängden plats vid jordbruket och för att främja nyodlingen.

<img>Fig. 81. Vestlandsgárd i tegblandning. De prickade linjerna visa belägenheten av
2 gårdars tegar. (Efter <sp>Skappel</sp>.)</img>
År 1754 förordnades en generallantmätare att med länsmannen och 4
nämndemän för hugade odlare uppmäta och anvisa plats för nya gårdar på
allmänning och på enskild mark, som låg avskild från den egentliga bygden.
Då emellertid de fördelar, som gåvos odlare, (se sid. 365) framkallade en
sådan tillströmning av odlingsvilliga, att odlingslägenheterna ej hunno
ordentligt utstakas och mätas, indrogs generallantmätarebefattningen, men då hade
redan en mängd nybyggen anlagts på platser, där folket kunde finna sitt
uppehälle endast genom hårt anlitande av skogen. Härigenom framkallades
en stor skogsförödelse genom planlös och överdriven timmerhuggning,
barkoch näverflängning samt svedjande. Sedan skogen förötts, övergåvos ofta
nybyggena.

För att undgå tvungen delning av sina utägor, avskilde många
bönder frivilligt av sin avlägset liggande jord till gårdar åt sina barn och
anhöriga. Regeringen sökte också att befordra frivillig ägostyckning genom
att år 1764 medgiva större frihet vid egendomars styckning och år 1769
stadga, att självägande finge dela sina gårdar mellan sina barn, så att
vardera av dessa fick odelsrätt till sin gård utan hinder av äldste sonens odels- 
och åsätesrätt.

BYGGNADSSKICKET bibehöll längre sina ålderdomliga former i Norge
än i grannländerna, och särdeles gäller detta Vest- och Nordlandet.


I Östlandets kustbygder hade den öppna härden på golvets mitt redan i
början av den nyare tiden ersatts av en spis (peis) med skorsten vid ena
kortväggen, liksom ljoren i taket av fönster på långväggarna. I Östlandets
fjällbygder och i Nordlandet genomfördes denna förändring senare; i
Sätersdalen skall rökstugan hava varit vanlig ännu i slutet av 1700-talet, om än
förmögnare folk därjämte byggde peise-stuga till vinterbostad.

<img l>Fig 82. Årder från Modum. Norsk Landbrugsmuseum.</img>
På Vestlandet ersattes
den öppna härden oftast
aven rökugn (sid. 200).
Dylika rökugnstugor voro de
vanligaste bostäderna ännu
i slutet av 1700-talet, och
»glasstuen» (stuga med
glasfönster) var vid
århundradets mitt ej vanlig ens
hos rika bönder.
Kakelugnar började först sent att
komma i stället för peisen
eller på Vestlandet att
ställas bredvid rökugnen.
Samtidigt började huset
uppdelas i flera rum, i Oplandene ofta med en övre våning med en svalgång på
sidorna.

Husens antal var fortfarande stort, vanligen fanns jämte stugan
bryggershus, en stabbur, lador, tröskloge, fähus, häststall, kvarn, såg, smedja samt
stundom kölna.

<img r>Fig. 83. Plog från Hallingdal.
Norsk Landbrugsmuseum.</img>
Fähusen voro ännu vid periodens slut små, mörka och låga, med kreaturen
bundna med huvudet mot väggen, varför denna höll sig fuktig och huset
ruttnade ned på 10—20 år. Man började
därför i slutet av 1700-talet att bygga
fähusen av sten, vilket de patriotiska
sällskapen uppmuntrade med
belöningar. Krubbor funnos ej, utan fodret
lades pä golvet.

Vanligen hade man särskilda hus för
de olika djurslagen, men i de sydöstra
landsdelarna ett hus för alla djuren.
Mångenstädes hade man en
sommarladugård utanför inägorna.

ÅKERBRUKET var ännu vid
periodens slut över allt mycket ofullkomligt
men olika i olika landsdelar. På Vest-, Nord- och Sorlandet och i
allmänhet i fjällbygderna, där åkerjorden bestod av små, oregelbundna lappar,
vilka på Vestlandet ytterligare voro delade i tegar tillhörande olika gårdar,
brukades jorden i regel med spade, hacka och kratta, vilket man ansåg gå
lika fort som med årder eller plog och giva finare såbädd. Utsädet myllades
med kratta eller harv, och på Sorlandet var även vanligt att handrensa vete-,
korn- och linåkrar. Då plogar mot 1700-talets slut började användas, var
vanligt att hacka upp fårans botten.

På Östlandet användes plog eller årder, där markens steniga beskaffenhet
gjorde detta fördelaktigare. Bearbetningen var i allmänhet knapphändig,
ofta kördes ej trädet förr än strax före sådden. I Oplanden kring Mjösen
och Randsfjord, landets bästa sädesbygder, var dock mot slutet av 1700-talet
vanligt att köra trädesåkern först på våren och sedan flera gånger under
sommaren.

<img>Fig. 84. Falkenstens plog 1770. Efter <sp>Skappel</sp>.</img>
I sydöstra Norges lertrakter brukades en tung plog, förspänd med ett par
hästar, i övriga landsdelar lättare plogar för enhet eller par. Plogen vilade
vanligen på 2 från ploghuvudet divergerande grova balkar, vilka bildade
sula den ena för landsidan, den andra för den på kant ställda planka, som
utgjorde vändskivan. Under 1700-talet började engelska plogar tjäna som
mönster och även användas vid
herrgårdar. En av dessa påverkad
norsk tillverkning, var
<sp>Falkenstens</sp> plog, vilken vann rätt stor
spridning på Östlandet.

<img r>Fig. 85. Länkharv fr. Söndmör.
Norsk Landbrugsmuseum.</img>
Plöjningen skedde vanligen
ständigt i samma riktning och åter i
tömning, men även med plogar,
vars vändskiva kunde omställas till
höger eller vänster, så att man kunde plöja oavbrutet och därvid ständigt
lägga tiltan åt samma håll.

Harvar användes egentligen blott för utsädets myllning men saknades
mångenstädes. Man använde dels länkharvar, (fig. 85), dels fyrkantharvar,
de senare, som mest brukades på Östlandet, användes dels enkla, dels
tvåkopplade. Under 1700-talets senare del hade harvarna mest järnpinnar. Vält
omtalas väl från början av århundradet som ett nödvändigt redskap, men
det säges också, att den användes föga.

För inkörningen av grödorna brukades, särdeles i fjällbygderna, dels
oskodda slädar, dels en hösläde, som framtill vilade på ett par små hjul.

AVDIKNING omtalas i äldre tid föga och var väl i allmänhet mindre
behövlig, då det var huvudsakligen den höglänta jorden, som brukades som
åker. I senare delen av 1700-talet omtalas väl åtskilliga dikningsföretag men
mera som berömvärda undantag. Dikningsarbetet var också föraktat och
överläts helst åt svenska ackordsarbetare. I vissa trakter skall dock
dikningen hava varit mera använd. I Sætersdalen skola t. o. m. täckdiken med
stenfyllnad hava varit allmänna (år 1771).

BEVATTNING av åkern användes åtminstone från början av 1700-talet
i de östländska dalarna, särdeles Vaage och Lom i övre Gudbrandsdalen.
Vattnet leddes från fjällsidorna genom trärännor och gravar ned till fälten
och över dessa i rännor, här och var försedda med fördjupningar, ur vilka
det för hand spreds över åkern medels skövlar.

GÖDSLINGEN var i allmänhet försummad på Östlandet. På Vest- och
Nordlandet, där kreatursantalet var stort, gödslades däremot varje år och
rikligt, vanligen som övergödsling <i>(Overtaae)</i> efter sådden eller på brodden.
På Jæderen blandades gödseln med ljung och vitmossa. I kusttrakterna
brukades även tång för gödsling.

VÄXTFÖLJD. I landslagarna av 1604 och 1687 hade Frostatingslagens
gamla bestämmelse om trädning bibehållits men torde föga hava iakttagits
i de flesta delar av landet. På Västlandet liksom i fjällbygderna, där
åkerarealen var liten och gödslingen riklig var oavbruten sädesodling utan
trädning fortfarande det vanliga (jfr sid. 207). I Tröndelagen och på Nordlandet
liksom här och var i Östlandets Opland odlades säd ett antal år, varefter
jorden lämnades att vila och gräsgå och fick sedan ligga till flerårig
gräsbörd, varigenom ett primitivt sädesvallbruk liknande det svenska
täktebruket (sid. 207) uppkom. I Östlandets bättre slättbygder användes trade vart 8:e,
6:e eller t. o. m. vart 4:e år, men i Smaalenene drevs en fortsatt havreodling,
tills jorden efter 10—12 år var så utsugen, att den måste läggas i trade, som
då utsträcktes till flera år. I Östlandets starkt kornodlande Opland
utbildades växtföljder med 1-årig bearbetat trade, omväxling av korn, blandsäd,
havre, ärter och även höstsäd. Bland herremannajordbrukarna avhandlades
frågan om införande av engelskt växelbruk livligt mot slutet av 1700-talet,
och här och var började insådda vallar av klöver och timotej att användas.

Utsädet var åtminstone mot periodens slut föremål för mycken omsorg.
Man skaffade gärna sådant från de bästa bygderna, särdeles från höglänta
sydsluttningar, och den noggrannhet varmed utsädet utvaldes och sorterades
genom kastning och handplockning anses hava bidragit till den goda
beskaffenhet, som utmärkte säden från landet kring Mjösen och Bandsfjord.
Det förbud mot införsel av säd annat än från Danmark, vilket gällde från
1735 till 1788 hade till följd, att den därifrån införda spannmålen mestadels
var dålig och därför ej gärna användes till utsäde.

SVEDJEBBUK spred sig under 1600-talet över hela Östlandet genom från
Värmland invandrande finnar och i Tröndelagen genom jämtar. På svederna
odlades mest höstråg, som föga odlades på den ständiga åkern, eller i stället
för råg skallöst korn (Thorebyg) samt rovor, lin och hampa. Här liksom
annorstädes framkallade den rika askgödslingen flerdubbelt större skördar
än på den svagt gödslade åkern, men då sveden behölls i odling blott 1—2 år,
vållade svedjebruket svår skogsförödelse, varför inskränkningar i dess
användning snart påbjödos. Under <sp>Fredrik III</sp> (1648—1670) förordnades,
att bränning på skog skulle få företagas blott på platser, som anvisats av
ortsmyndigheterna, och ej i juni och juli, vilken tid passade för odling av
svedjeråg, som borde sås i början av augusti på nybränd mark. Tillika
påbjöds, att svedjelandet skulle fullständigt uppodlas, dock så att efter »norskt
manér» med stubbarnas avlägsnande kunde få anstå i 6—8 år. Till följd av
dessa inskränkningar i svedjebruket avtog detta allt mera under senare
delen av 1700-talet, och finnarna blevo fasta jordbrukare dels som landbönder
dels som självägande.   .

I södra och västra landsdelarna användes bränning, dels på nyröjd åker
kyttande av torv, mossa m. m. på bål av stockar, enbuskar m. m., dels på
ängsmark bränning av högar och ris och buskar (»kasbränning») varefter
askan spreds och rovor odlades i brandfläckarna.

SÄDESSLAGEN. <i>Korn</i> var huvudsädet i större delen av landet, men
havre i de svagare jordbruksdistrikten i sydöstra Norge och i de kusttrakter,
där de nådde mognad. Redan år 1665 uppskattades den till <sup>2</sup>/<sub>3</sub> av rikets
utsäde. Dess framgång förklaras av halmens stora värde till foder och kärnans
som hästfoder, särdeles i såg- och bergverksdistrikten, jämte dess ringa
fodringar på jord och gödsling. Odlingen av <i>råg</i> och <i>vete</i> var jämförelsevis
obetydlig men i stark ökning. Höstråg odlades huvudsakligen på svedjeland, men
under 1700-talet alltmer även på åker, där dock vårråg var allmännare. Av
korn odlades jämte vanligt sexradigt även mycket stjärnkorn (valbyg), samt
i mindre mängd tvåradigt (fladbyg), risbyg (zeocriton) och naket Thorebyg,
vilket odlades blott på svedjeland men hade den betydelse, att det i 1687 års
landslag nämnes som tiondepliktig vara. Av havre omtalas norsk, dansk (i
de sydöstra landsdelarna) samt i senare delen av 1700-talet även engelsk och
polsk. Av vete, som odlades huvudsakligen i Kristianiatrakten, omtalas
brunaxigt borstvete och vitaxigt kavelvete, det senare allmännast och mest ansett.

Blandsäd av korn och havre kom utanför det speciella kornområdet i
Oplandene och i Nordlandet på 1600-talet i betydelse närmast efter havre
men intog senare allt mindre plats i sädesodlingen. Proportionerna av de
ingående sädesslagen växlade efter jordens godhet, och man talade om
»hæffret Byg» och »bjuget Havre». Tron, att korn i våta och kalla år
förvandlades till havre och havre till flyghavre var allmän och »kunde icke
förnekas av de förnämsta natur- och åkerbrukskunnige» men betvivlades av
<sp>E. Pontoppidan</sp> i Norges naturlige Historie (1752). På Vestlandet
odlades även blandsäd av havre, korn och råg (hæffret korn) och »kapsäd»
av havre, korn och höstråg, som första året gav skörd av vårsäd, det andra
av råg. <i>Ärter</i> och <i>bönor</i> odlades mest i Kristianiatrakten och gråärter i
Oplandene. <i>Bovete</i> förekom i Kristianiatrakten.


<i>Lin</i> ocb <i>hampa</i> odlades i hela landet men mest i Akershus amt, Toten i
Oplandene och Tröndelagen, hampa företrädesvis i de högläntare
dalbygderna, ofta flera år i följd. Lin var i de starkt sädesodlande trakterna
värderat som ogräsrensande gröda.

<i>Rovor</i> odlades huvudsakligen på svedjeland, antagligen endast små,
tidiga, grundrotade sorter.

<i>Potatisodlingen,</i> som vid mitten av 1700-talet ivrigt förordades av några
präster, hade ännu vid 1700-talets slut blivit något mer allmän blott i trakten
av en del hamnstäder, dit potatis införts från utlandet, särdeles från
England. Odlingen fick större omfattning först till följd av den livsmedelsbrist,
som framkallades av att .spannmålsinförseln från Danmark avbröts under
de sista 6 åren av föreningen med detta land, samt genom den tilltagande
användningen av potatis till brännvinsbränning.

TRÄDGÅRDSODLINGEN nådde en rätt hög ståndpunkt på proprietärers
(sid. 362) och ämbetsmäns gårdar, men var obetydlig hos bönderna, där den
i allmänhet var inskränkt till kål, kålrabi, morötter, timjam m. fl.
kryddväxter. Ett undantag utgjorde den sedan gammalt omfattande fruktodlingen
i Hardanger, vilken under 1700-talet lämnade ett avsevärt överskott,
huvudsakligen av äpplen, till utförsel. På Vestlandet odlades även mycket
krusbär, vinbär, aprikoser m. m., liksom körsbär vid Frosten nära Trondhjem.
Mot periodens slut blev fruktodling allmän även i vissa andra bygder såsom
kring Drammen, i Sogn och vid Nordfjord.

HUSDJURSSKÖTSELN kvarstod i allmänhet ännu vid slutet av
1700-talet på en ålderdomligare ståndpunkt och var desto mer försummad, ju
mer åkerbruket var hushållningens huvudsak. Den stod därför särdeles lågt
i Östlandets slättbygder men högst i såväl omfattning som djurens
beskaffenhet i Östlandets gräsrika dalar och Sätersdalen samt stod på Vestlandet,
i Tröndelagen och Nordlandet högre, ju längre man kom in i fjordarna.

Kreatursantalet torde, såsom vidstående tabell visar, hava ökats mindre
än folkmängden och antagligen uppväges icke denna relativa nedgång i
antalet av någon motsvarande ökning i djurens storlek och avkastning.
Vinterutfodringen förblev nämligen för övriga djur utom hästar över allt så svag,
att ett rikligt sommarbete ej kunde avhjälpa svältfodringens följder.
<table b>
<td v2><td 2 c>År 1665*)<td><td 2 c>År 1723*)<td><td 2 c>År 1809<td><td 2 c>År 1835

<td c>total<td c>pr 1,000<br>inb.<td><td c>total<td c>pr 1,000<br>inb.<td><td c>total<td c>pr 1,000<br>inb.<td><td c>total<td c>pr 1.000<br>inb.
<td>Hästar<td r>73,000<td r>160<td><td r>80,000<td c>—<td><td r>110,500<td c>—<td><td r>110,500<td r>93
<td>Nötboskap<td r>490,000<td r>1,120<td><td r>520,000<td c>—<td><td c>—<td c>—<td><td r>633,000<td r>600
<td>Får, getter, svin<tab><td r>560,000<td r>1,245<td><td r>660.000<td c>—<td><td c>—<td c>—<td><td r>1,210,000<td r>1,012
</table>
<tab><tab><tab><tab><tab><tab>*) Enligt Aschehoug, Statistiske Studier.

<i>Hästaveln</i><footnote><sp>Skappel</sp>, 1902.</footnote> omtalas ofta som underhaltig. Härvid utgick man dock från
fordringarna på kavallerihästar, varibland en höjd av 14 palmer (à 4 tum
= 142,5 cm.), vilken blott få norska hästar fyllde, varför remonteringen av
rytteriet delvis skedde genom inköp av danska hästar, liksom sådana även
redan på 1500-talet använts för hästslagets förbättring. Eljes ägnades så
gott som ingen omsorg åt aveln. I landet fanns blott ett egentligt stuteri, på
Östraat i norra Tröndelagen, vilket omtalas från senare delen av 1600-talet,
och där danska hingstar anses hava använts. Ett förslag av regeringen i
början av 1700-talet att organisera lanthästaveln efter samma grunder som
i Danmark (sid. 356) uppgavs på grund av den allmänna motviljan däremot
i landet, som skäl varför anfördes, dels förlusten av dagsverken under
stoets dräktighets- och fölningstid, dels svårigheten att skydda ston och
unghästar mot björnar och vargar. Denna senare omständighet anföres ock som
förklaring på förhållandet, att uppfödning av hästar ägde rum
huvudsakligen på Vestlandet, där vilddjur voro fåtaliga, under det att de flesta
östlandsdistrikt hade långt flera hingstar än ston, vilka nästan alldeles
saknades i vissa av dem. Från Vestlandet såldes så mycket hingstar, att där
rådde brist på dem, och dessa gingo härifrån till Sörlandets och
Östlandets marknader och även till Sverige, dit utförsel förekom redan på
1600-talet och tidtals förbjöds dels på grund av krig dels för att åt landet bevara
de bästa för kavalleriet användbara hästarna. Handeln till Sverige gick mest
från marknader i Grundset, Elverum och Levanger.

På Vestlandet var uppfödningen svag, på Karmöen i Stavanger amt skola
hästarna t. o. m. gått halvvilda intill mitten av 1700-talet. Om än
sommarbetet var gott, så fingo de svälta under vintern, då de »fingo gnaga den
frusna ljungen och mossan, och när de måste insättas på stall, undfägnades
med halm, strandråg, tång och t. o. m. fiskben». Hästarna voro därför här
små, ofta ej över 7 kvarter, i kustsocknen Opdal t. o. m. blott 5—5<sup>1</sup>/<sub>2</sub> kv.,
men de voro härdiga och sega.

Östlandets dölebönder fodrade sina hästar kraftigare, och här undantags
det bästa höet åt hästarna, under det att svältfodringen mest träffade kon.
Dölebönderna använde även kraftfoder, särskilt kornmalt för att preparera
hästarna för marknaden.

Gudbrandsdölerna voro de främsta både som uppfödare och
mellanhänder vid försäljningen av vestlandshästar. Deras egen uppfödning berömmes
för sin storlek, vilken av flera förf. uppgives bero på inblandning av danskt
blod.

I de sydöstra landsdelarna, södra Hedemarken, Akershus och
Smaa-lenene, där bönderna till stor del levde av körningsarbete, var hästantalet
stort men uppfödningen mycket obetydlig, och om än hästarna under den
strängare arbetstiden måste fodras rikare, så fingo de eljes ofta nöja sig med
nödfoder såsom barris, lav och skav av bark.

<i>Nötkreatursskötseln</i><footnote><sp>Skappel</sp>, 1903.</footnote> var fortfarande som förr lantbrukets förnämsta
inkomstkälla och lämnade lantbefolkningen, särdeles i fjord- och
fjällbygderna den mesta födan. Ännu under 1600-talet voro hudar, smör, talg och
salt kött viktiga utförselvaror från större delen av landet, men i den mån
städerna vuxo och skogs- och bergsbruk utvecklades, gick allt mer av 
överskottet till dem, särdeles på Östlandet, så att detta ej blott upphörde att
exportera ladugårdsprodukter utan även drog till sig en stor mängd
slaktboskap från Vestlandet. Redan före mitten av 1600-talet hade en avsevärd
införsel av ladugårdsprodukter till Kristiania börjat, och senare vidtog även
införsel av smör och ost från Danmark, England och Irland, så att Norge
vid slutet av 1700-talet var ett avgjort importland i avseende på
ladugårdsprodukter.

Denna utveckling avspeglar sig i å föregående sida anförda siffror för
antalet nötkreatur i förhållande till befolkningen, liksom däri att 1 nötkreatur
svarade mot 0,46 t:a utsäde i mitten på 1600-talet, 0,53 år 1723 och 0,6ö år 1835.
Kreatursantalet var dock mycket olika i skilda bygder. Kreatursrika voro
Trondhjemstrakten (vid 1700-talets slut i Strinden och Selbu t. o. m. 222
kreatur på 100 inb.), Vestlandets fjordtrakter (110—191) och flertalet
av-Östlandets dalbygder (150—160), varemot det relativa kreatursantalet var
lågt i Östlandets kusttrakter och på Sorlandet, delvis på grund av
betesmarkernas svaga beskaffenhet, delvis till följd av det stora antalet hästar, som
behövdes för skogs- och bergsbruket.

Vanligen hade man 2, stundom 3 sätrar <i>(staaler),</i> närmare bygden en
<i>vaarstaal,</i> som betades på försommaren och ofta fram på sommaren
lämnade skörd för lien, samt 1—2 ut- eller sommarsätrar längre från bygden.
Vid sätrarna funnos i vissa trakter, såsom Gudbrandsdalen, åtminstone från
1600-talet inhägnade <i>»sæterlökker» (»sœterkveer»),</i> vilka gödslades och
kunde lämna ett betydligt tillskott till vinterfodret.

Alla kor voro inställda till kalvning på våren, och sedan djuren hämtat
krafter vid bete hemma på åker och äng och vårbruket i huvudsak avslutats,
begav sig det mesta husfolket med alla kreaturen upp till vårsätern och
sedan vidare till sommarsätrar. Vissa bygder, som hade blott obetydliga
fjällbeten, förde sina kreatur till sådana i andra, stundom långt avlägsna trakter,
så t. ex. från Hedemarken till Valdres. Valdresborna brukade också att från
andra trakter köpa kreatur, som de under sommaren höllo i »fäläger», som
de icke behövde för sina mjölkkor, och drevo dem sedan på hösten söder
ut till andra bygder eller städer, där de sålde dem till slakt. Till hjälpfoder
under vintern brukades rätt allmänt lövfoder och renlav som samlats på
sommaren och hösten, och under hela vintern samlades björk-, tall- och
granris samt på våren rönnbark, å vilken kokades en styrkande lag åt
kreaturen. Även skav av bark av andra lövträd ansågs som en kraftig näring
och gavs i blandning med hö och halm, men blott mot våren, emedan nöden
då var störst och skavningen var så arbetsam, att man ej medhann att skaffa
sådant foder för någon längre tid. Hästgödsel hade gott anseende som foder
för nötkreaturen. I Väst- och Nordlandens kusttrakter fingo kreaturen jämte
litet hö huvudsakligen kokt fiskavfall och småfisk, tång och ljung.

Vinterfodret beräknades i Trondhjemstrakten i slutet av 1700-talet till
i medeltal 6 lass hö (om 10 voger = 180 kg.) och 15 voger (270 kg.) halm
till kreatur, som vägde 6—8 voger (108—144 kg.), och mjölkmängden till
6 liter i medeltal i 30 veckor = 1,260 l. per år. För kusttrakterna uppgives
vinterfodret lägre, ända ned till 2 lass hö och 1 lass halm. Avkastningen 
beräknades för sätertiden till 17—36 kg. smör och lika mycket ost,
motsvarande 250—550 I. mjölk; mjölken under hemmafodringen ansågs ej' värd att
räknas.

Kreatursslaget var självfallet det i varje ort hemmahörande. Även
utländska raser såsom holländska i de södra landskapen och isländska i
Tröndelagen hade införts men icke vunnit någon spridning bland allmogen.

<i>Får</i> höllos överallt i stort antal men synnerligen i de bergiga västra
kusttrakterna. Getterna voro långt mindre talrika.

Fåren voro av den lilla, kortsvansade lantfåret med raggblandad ull. Ett
bättre slag, <i>Tautrfår,</i> i trakten kring klostret Tautra i Trondhjemsfjorden,
utgjorde en korsning med merinofår, vilka under medeltiden införts till
detta kloster.

<i>Svinavel</i> förekom i större omfattning i Gudbrandsdalen och i
kusttrakterna. Svinen gingo fritt större delen av à»et, följde med till såters och levde
mest av avfall, i kusttrakterna till stor del av fisk.

MJÖLKHUSHÅLLNINGEN var av enklaste beskaffenhet. Gräddsättning
och kärning av den självsura grädden skedde på samma sätt som i de övriga
nordiska länderna. Mjölkåtgången till 1 ¾ smör räknades till 2 kannor
om sommaren, 2<sup>1</sup>/<sub>2</sub> på vintern (12—14,5 liter per kg.), d. v. s. ungefär som
i Sverige (sid. 414).

Av den sura skum- och kärnmjölken gjordes <i>pultost,</i> i vars massa
inknådades (varav namnet <i>knaost)</i> salt och kummin, och av skummjölken enbart
<i>gammelost,</i> båda delarna ännu vanliga norska ostslag. Endast undantagsvis
ystades söt mjölk.

Vassle användes dels till inkokning till <i>missost</i> och <i>miss-smör (prim)</i> dels
syrnad som dryck. Surmjölk bevarades från sommaren för
vinterförbrukning på det sätt, att den efter kokning förvarades på ett svalt ställe i ett kar,
som invändigt smorts med täta. Ostmassan hårdnade och skulle alltid vara
täckt av några tum vatten, som varje vecka förnyades. Den förvarades
vanligen i källaren och kallades därför källarost.

Mjölkkärlen borde helst vara av enträ och skurades med lag av enris och
enbär.

KREATURSSJUKDOMAR förorsakade stora förluster. Av hästsjukdomar
omtalas mest <i>kvœrsild</i> (kvarka) men även koppor och skabb, som så gott
som uteslutande angrep hingstar och ansågs vara införd med utländska
djur. Hos nötkreatur voro s. k. <i>finnskott</i> vanliga. I djurens mage bildades
s. k. <i>bustenar,</i> som bestodo av hårdnade bollar, uppkomna av hår, som
djuren slickade i sig från sig själva och granndjuren. De voro således en följd
av försummad rykt i de kvava och varma fähusen, men troddes uppstå till
följd av trollskott, som i synnerhet finnarna kunde skicka djuren.
Bustenarna användes som medel mot allehanda sjukdomar. Även omtalas <i>vattsot,</i>
som mest förekom i kusttrakterna, och <i>rödsot</i> (blodpinkning), som djuren
fingo på skogs- och fjällbeten.

För övrigt rådde mycken vidskepelse rörande sjukdomarna och deras
botande.

Det mest använda skyddsmedlet mot sjukdomar hos hästar var 
åderlåtning, som användes mot alla slags sjukdomar. Dessutom användes tjära,
enbär och allehanda örter. År 1780 började man att till kavalleriets tjänst
låta utbilda lärlingar vid veterinärskolan i Köpenhamn (sid. 357). Dessa
gingo sedan under benämningen <i>kurssmeder.</i> År 1792 påbjöds, att för varje
stift skulle utbildas en lärling, vilken skulle förbinda sig att verka i det
stift, som bekostat hans utbildning.

Hästar, som angrepos av rots, skabb och andra smittosamma sjukdomar,
skulle nedslaktas och ersättning för dem skulle uttaxeras på amtet eller
stiftet (1788). Noggranna rapporter om sjukdomar hos hästar och nötkreatur
skulle insändas till regeringen. (Plakat den 21 okt. 1785.)

SKOG.<footnote><sp>Th. Kjær</sp>, i Tidskr. Skogen 1923, s. 271.</footnote> Den utförsel av mastträd, bjälkar och andra skogsprodukter,
vilken börjat under medeltiden, huvudsakligen av hanseaterna, fick ökad
omfattning på 1500-talet genom holländska köpmän. Från 1520-talet
uppkommo vattensågar för exportvirke vid älvarna i kustlanden, och denna
rörelse ökades så, att skogarna i detta i slutet av 1600-talet voro hårt
medtagna. Särskilt ekskogarna voro till större delen förödda. Förbud
utfärdades därför år 1688 mot aft i Oplandene till bjälkar eller sågtimmer avverka
träd, som 2 fot från marken höll mindre än 15 palmer (1,05 m.), vilket
visar att anspråken på virkesdimensioner ännu ej voro små. Bergverkens
stora förbrukning av gruvvirke och kolved, betning å hyggena samt
svedning och därav framkallade skogseldar hade gjort stora vidder i kust- och
bergverkstrakterna skoglösa. Farhågan för skogsbrist föranledde de å sid.
371 nämnda åtgärderna mot svedjande samt de å sid. 361 omtalade
inskränkningarna i rätten att såga för export, vilka senare upphävdes först år
1795 och 1818. Bortsett från dessa områden och trakten kring
utskeppningsplatserna, voro skogarna ännu i början av 1800-talet till större delen
tämligen orörda, emedan brist på flottleder samt för höga omkostnader i
förhållande till virkesprisen hindrat avverkning för export.

Den avverkning, som ägde rum, skedde genom oordnad blädning, i det
att man tog de träd, som passade, utan tanke på skogens vidmakthållande.
På 1730-talet inkallades tysken <sp>J. G. v. Langen</sp> för organisation av
ledningen av skogsväsendet, vilket ledde till bildandet år 1739 av ett
general-forstamt, vilket dock redan 1746 åter upphävdes, utan att lämna synnerliga
spår efter sig av de tyska skogsbruksidéerna.

I avseende på rätten till skogens nyttjande gällde, att jordägare ägde fritt
hugga på sin mark men delägare i samfällighet på dennas skog blott i
förhållande till sin lott i denna och landbonde till husbehov och därutöver så
mycket virke, som i värde motsvarade halva hans landskyld.
Husbehovsavverkningen fick icke utan jordägarens samtycke överstiga 3 lass bränsle
och 2 lass skav till kreaturen. (1687 års lag.)

JAKT. De gamla lagarnas bestämmelser om jakträtt bibehöllos i
huvudsak i 1604 och 1687 års lagar. Efter ett försök att införa de stränga danska
jaktlagarna återinfördes genom förordning den 5 febr. 1744 de norska
stadgandena. Jakt utan hund eller giller var sålunda fri men annan jakt 
förbehållen jordägaren. Björn och varg ägde var och en jaga var de påträffades,
men björn i ide tillhörde jordägaren. Jakt fick fullföljas på annans mark,
men det skjutna tillföll jordägaren med undantag av en bog, som blev
jägarens.

Fridlysning av vilt gällde blott beträffande älg och hjort, vilka fingo jagas
blott 14 dagar före och efter Bartholomæi (24 aug.), och varje jordägare fick
då skjuta blott 2 vuxna djur.
</chapter>

<chapter name="Sverige">
<h1>SVERIGE.</h1>

<table>
<td c><i>Litteratur.</i>
<td>Anteckningar och upplysningar hörande till historien om Sveriges jordbruk, handel och näringar från äldsta tid till närvarande tid. 1825.
<td>Brev av <sp>Gustav Vasa</sp>. Ett urval av Nils Edén. Stockh. 1917.
<td><sp>Brahe, Gamble greve Peer</sp>. Æconomia eller huuszholdzbook. Visingsborg 1627.
<td><sp>Broocman, R. R.</sp> En fullständig svensk hushåldsbok. Norrköping 1736.
<td><sp>Forssell, H.</sp> Sverige 1571. Försök till en administrativ-statistisk beskrifning öfver det egentliga Sverige. Bihang till Statist. Tidskr. 1872 och 1873.
<td>— Anteckningar om Sveriges Jordbruksnäring i 16:e seklet. Stockh. 1884.
<td><sp>Gadd, P. A.</sp> Försök till systematisk inledning i swenska landt-skötseln 1773—77.
<td><sp>Hellström, P.</sp> Norrlands jordbruk. Uppsala 1917.
<td>Hushållningsjournal 1776—1789 och Ny journal för hushållningen 1790—1813, utg. av Patriotiska Sällskapet.
<td><sp>Mentzer, Magn.</sp> Swenska åkermannen. Det är en wälment beskrifning om landtgods. Stockh. 1727.
<td><sp>v. Möller, P.</sp> Strödda utkast rörande svenska jordbrukets historia. Stockh. 1881.
<td><sp>Risingh, Johan</sp>. En Land-book eller Land-bruuk och Land-lefwerne. Västerås 1671.
<td><sp>Rålamb, Åke Classon</sp>. Adelig öfning I. 1690—94.
<td><sp>Salander, Eric</sp>. Utförlig gårdzfogde instruction. Stockh. 1725. 3:e ed. 1758.
<td><sp>Schütz, E. J.</sp> Om skifte af jord i Sverige. Stockh. 1890.
<td><sp>af Sillén, A. W.</sp> Svenska handelns och näringarnas historia till år 1809. Upps. 1851—1886.
<td>Svenska Reddejan eller wälöfwade hushållerskan af K. D. Västerås 1772.
<td>Uppland. Skildring av land och folk. Utg. av K. Humanistiska Vetenskapssamfundet i Uppsala II. Uppsala 1908.
<td><sp>Åkerblom, Fr.</sp> Historiska anteckningar om Sveriges nötkreatursavel. Göteb. 1891.
</table>

<b>I</b> Sverige blev mer än i något annat land övergången från medeltiden till
den nyare tiden en tidsgräns i avseende på lantmannens ställning och
jordbruksförhållandena. Med upprättandet av en stark konungamakt följde
stävjandet av stormännens övermakt och godtyckliga behandling av
bönderna samt befästandet av den självständighet, som de tillkämpat sig under
striderna för landets oberoende. Allmogen, vartill räknades ej blott
skattebönderna utan även landbönder, kallades alltifrån riksmötet i Arboga 1435
till riksmötena, och genom riksdagsordningen 1617 blev detta lagligt fastställt. 



För den store rikshushållaren <sp>Gustaf Vasa</sp> var rikels nytta den
främsta ledande synpunkten, vilken gjordes gällande gent emot alla stånd. Denna
anfördes som skäl till den i samband med reformationen genomförda
indragningen av kyrkans och klostrens gods. Gent emot adeln var konungens
ståndpunkt, att grunden för dess förläningar och skattefrihet var den nytta,
de därför gjorde riket, och han utkrävde strängt den tjänst, som motsvarade
förläningen.

<i>Gustaf I</i> gjorde också kronans äganderätt gällande till sådan mark,
vartill annan ägare ej fanns. Detta anspråk framställdes i det ryktbara
brevet den 20 april 1542 till menige man i Ångermanland, Hälsingland och
Gästrikland, vari han förklarade, att emedan från äldre tider ett stort missbruk
inträtt på de orter, där stora skogar funnos, »sådana egor som obyggda
ligga, höra Gud, oss och Sveriges krona till», och förbjöd byalagen att lägga
under sig allt för stora områden, »utan skulle det stå alle fattige män fritt
att på skogarna göra sig hemman och besittning, där de senare kunde göra
konungen och kronan tjänst av». Härigenom lades grund till det s. k.
<i>skogsregalet,</i> vilket konungamakten senare sökte ytterligare utvidga.

Även över böndernas enskilda jordegendom sökte han göra gällande den
konungens överhöghet, vilken redan under medeltiden börjat införas. Han
befallde sina fogdar att förehålla bönderna, att så länge de för sina
skattehemman gjorde konungen rätt, själv brukade dem och höllo dem vid makt
med byggnader och andra nödtorfter, så hörde hemmanen dem till, men om
så ej skedde eller de satte landbo på sitt hemman för att taga stort landgille
av honom, så att han ej kunde utgöra skatt och andra skyldigheter till
kronan, utan hemmanet vansköttes, så tillhörde det ej bonden utan K. Maj:t
och kronan (k. br. 15 april 1541), och skulle fogdarna i sådant fall »sätta
andra bönder på samma jord -- -- -- även med förbigående av dem, som
till samma jord hava börd och ätteleva»  (k. br. 4 febr. 1553).

Sträng hushållare som <sp>Gustaf I</sp> var, sökte han på samma sätt som på
sin tid Carl den store ej blott att införa ett givande jordbruk och noggrann
hushållning vid kronans gårdar utan även att framtvinga en sådan hos de
enskilda jordbrukarna. Genom påbud och maningar samt kontroll över
deras efterlevnad tillhöll han sina fogdar deras skyldigheter i detta avseende
och meddelade dem i de minsta enskildheter gående befallningar rörande
lantbruket och den övriga hushållningen vid konungens och kronans gods.
Vid möten och i talrika brev förmanade han bönderna att med omsorg bruka
åker och äng, inskränka svedning av skogsmark, i rätt tid bärga skörden;
bortlägga otillbörligt helgdagsfirande, inskränka gästabuden o. s. v., allt för
att hemmanen ej skulle genom van vård »förlamas» och deras skatteförmåga
äventyras. Där ej förmaningar hjälpte, utsatte han böter för
försummelser vid jordbruket. (Se t. ex. k. brev till allmogen på Öland den 27 aug. 1541.)
Han riktade också upprepade gånger förmaningar och förbud mot att
bönder skaffade sig mera jord, än de förmådde rätt sköta, under det att på andra
håll flera bönder trängdes på ett hemman eller sådana styckades i alltför
små delar att kunna föda sina innehavare och giva dem möjlighet att utgöra
sina utskylder.


Även till länsherrarna ställde han, om ock i mer allmänna ordalag,
förmaningar och råd angående de dem förlänade egendomarnas skötsel.

Kungsgårdarna sökte han göra till mönsterjordbruk, dit han anskaffade
avelsdjur av utländska slag, och började mot slutet av sin regering att som
föredöme för bönderna i varje socken inrätta en avelsgård, som sköttes för
kronans räkning.

I enlighet med den rådande ekonomiska uppfattningen utfärdade
<sp>Gustaf I</sp> titt och ofta förbud mot utförsel av vissa varor för att
förekomma brist inom landet och skärpte det gamla förbudet mot landsköp,
d. v. s. handel ute på landet, år 1746 vid höga böter och för överträdelse
tredje gången livsstraff. Bonden fick ej ens efter gammal sed betala sina
tröskare med spannmål. Ytterligare bestämdes år 1555, i vilka städer
lantmännen i varje ort finge handla samt prisen å varorna. Även hantverkarna
skulle vara bundna vid städerna, dock med undantag för »menige mans
behövliga gerningsmän på bygden». Denna näringspolitik följdes ända fram
på 1700-talet.<footnote>Anteckningar och upplysningar s. 84—89.</footnote>

Tack vare <sp>Gustaf Vasas</sp> outtröttliga omsorger och hans kraft att
göra sin vilja gällande inträdde en stor förbättring i rikets finanser och det
allmänna välståndet. Även om enskilda år svaga skördar medförde nöd i
enskilda landsdelar, så räckte avkastningen av jorden och kreaturen i regel
väl till för folkets behov, och en betydlig utförsel både av spannmål och av
andra produkter blev vanlig.

Om jordbruket och särskilt om godsförvaltningen under denna tid finnes
en utförlig redogörelse i Gamble greve <sp>Peer Brahes</sp> Æconomia eller
Huusholdzbook, för ungt adelsfolk, förf. 1581, tryckt 1627.

Slöseri och oordning i statsförvaltningen och därmed följande behov av
extra gärder började åter efter den store rikshushållarens bortgång,
frälsemännen gynnades med nya förmåner, och deras försummelser av mot
privilegierna svarande skyldigheter lämnades obeivrade. Därtill kommo
upprepade härjningar av pesten (1579 och 1588), svaga skördar (15 år under
tiden 1560—1600) och krigen under <sp>Sigismund</sp> och <sp>Carl IX</sp>.
Allmogen förmådde, enligt rådets yttrande, ej fullgöra sina skyldigheter, åker och
äng överväxtes med skog och fordom rika bönder lupo kring landet med
käppen och säcken.

<sp>Gustaf II Adolfs</sp> regering blev en reformperiod genom införande
av ordning i förvaltning och rättskipning, ny skattläggning av jorden (sid.
392), rättvis skatteuppbörd samt strängt efterhållande av all godtycklighet,
utpressningar och förtryck. Genom 1617 års riksdagsordning blev
böndernas deltagande i riksdagarna lagligt fastställd, och senare bestämdes genom
1634 års regeringsform, att ett ombud skulle utses för varje härad.

Men de ständiga krigen nödvändiggjorde många extra gärder, och skatter
lades på snart sagt allt vad bonden ägde eller gjorde, på varje kreatur, på
bak och brygd o. s. v. För Älvsborgs lösen utkrävdes t. ex. omkring en
tiondel av all lösegendoms värde. Av adeln krävdes väl fullgörandet av dess
mot privilegier och förläningar svarande skyldigheter, men förläning
av krono- och skattejord fortgick, och frälseköp, eller försäljning av kronans
gods och räntor till frälsemän, vidtogo. Försäljning av äganderätten till
kronojord till skatte hade börjats under <sp>Johan III</sp> genom överlåtelse
av <i>bördsrätter,</i> d. v. s. försäljning till bonde av äganderätt till kronohemman
med rätt för kronan att återköpa hemmanet, en försäljning, som under
<sp>Carl IX</sp> skett blott för regentens livstid. Denna avyttring återupptogs
under <sp>Gustaf II Adolf</sp>.

Dennes näringspolitik gick främst ut på att främja handel och industri,
och städerna gynnades på landsbygdens bekostnad. Förbudet mot landsköp
skärptes och bönderna betungades med arbeten och forsling för bergsbruket.
Husbehovskvarnar förbjödos år 1625, och sträng kontroll infördes över att
all malning skulle ske vid tullkvarnar, vilka betalade skatt till staten. År
1629 påbjöds, att alla skvaltkvarnar, för vilka ägaren ej ville betala skatt,
skulle utrivas, men då detta vållade stora svårigheter, där avståndet var stort
till tullkvarn, medgavs år 1630 att hava skvaltkvarn för husbehovsmäkl.

Det ekonomiska betrycket bars dock tåligt under <sp>Gustaf Adolfs</sp> tid
till följd av den rättvisa, varmed gärderna utkrävdes, och den noggrannhet,
varmed de användes för rikets nytta, samt ej minst genom inverkan av
konungens och hans främste medhjälpares personligheter. Efter hans död
upphörde dessa bärande krafter att verka hos folket, och krigströttheten och
armodet kändes desto svårare, som redbarheten i förvaltningen slappades.
Adeln begagnade sig av rikets trångmål till att öka sina privilegier och
förläningar. Frälseköpen togo ökad omfattning, och då de skattdragandes antal
därigenom minskades, ökades de återståendes skattebelastning. Aven de till
frälse sålda gårdarnas avgifter ökades ofta därigenom, att tillfälliga gärder,
som vid tiden för frälseköpet ålågo gårdarna, kommo att kvarstå som å dem
vilande evärdliga bördor. Mot adelsmannen, som köpt kronans ränterätt,
hade också bonden svårt att hävda sin äganderätt till gården, och skillnaden
mellan självägande bondgårdar å förläningar och landbogårdar blev allt mer
osäker.

I de förra danska provinserna bibehöll adeln enligt Malmö recess 1662
sina rättigheter över sina bönder, men detta upphörde år 1683, då den
svenska landslagen infördes i dessa landskap, och de försök, som senare
gjordes att tillämpa det danska vornedskabet och binda bönderna vid
godset, blevo avvisade.<footnote><sp>v. Möller</sp>, s. 233.</footnote>

Böndernas beroende av och arbetsskyldighet till de adliga godsherrarna
ökades rätt allmänt. Även de självägande böndernas frihet inskränktes allt
mer. Deras rätt att utarrendera sin jord inskränktes, och de fingo icke rätt
att för dennas brukning hava så mycket folk, som de ansågo nödigt. För'
övrigt drogs den arbetsföra ungdomen till godsen av hoppet att där undgå
utskrivning till krigstjänst.

Klyftan mellan bönder och frälsemän vidgades också genom den lyx och
det överdåd i levnadssätt och byggnader, som adeln utvecklade under
inverkan av vanor från kriget. Från denna tid härröra många av de ståtliga 
slotten, särdeles i mellersta Sverige, dit hovlivet och tjänstgöringen i rådet och
kollegierna drog adeln.

Ett tecken till den tillbakasatta ställning, bönderna under denna
stor-mannaväldets tid intogo i politiskt avseende, var, att deras representanter i
regel ej kallades till de s. k. utskottsriksdagar, som under 1600-talet i stor
utsträckning trädde i de allmänna riksdagarnas ställe. Den maktställning,
högadeln nått, grundade sig väsentligen på dess stora jordbesittningar. År
1652 beräknas 40 proc. av rikets mantal hava legat under frälset, och den
jord, det innehade såsom förläning, hava utgjort ungefär lika mycket.

REDUKTIONEN. Redan vid 1644 års riksdag hade yrkande framställts
om reduktion av de kronan avhända godsen och räntorna, och vid riksdagen
1655 beslöts på kunglig proposition, att alla olaga fång av kronojord skulle
återgå, alla kronan avhända gods på omistande orter återtagas eller återlösas
samt sådana gods, som givits med vidsträcktare arvsrätt än Norrköpings
riksdags beslut 1604, skulle förvandlas till <i>»Norrköpings besluts gods»,</i> d. v. s.
innehavaren skulle söka ny stadfästelse av donationen av varje
nytillträdande konung, kronan äga företrädesrätt till återförvärv vid
ifrågakommande försäljning eller förpantning, samt godset ärvas blott på manslinjen
och vid dennas utslocknande återfalla till kronan. Tillika beslöts den s. k.
<i>fjärdepartsräfsten</i> eller att <sup>1</sup>/<sub>4</sub> av övriga efter <sp>Gustaf II Adolfs</sp> död
kronan frånhända gods skulle återgå till kronan, vilket dock för tillfället
jämkades så, att <sup>1</sup>/<sub>4</sub> av godsens ränta skulle betalas som kontribution intill
nästa riksdag, då saken borde slutligt avgöras. Den sålunda beslutade
reduktionens genomförande av <sp>Carl XI</sp>:s förmyndareregering blev allt mer
slapp, men efter nya och längre gående riksdagsbeslut åren 1680, 1683 och
1686 verkställdes den, som väl bekant är, av <sp>Carl XI</sp> med obillig stränghet.
Vid den sistnämnda riksdagen förnyade också konungen den av <sp>Gustaf I</sp>
gjorda förklaringen om kronans äganderätt till obyggda områden.

Genom reduktionen och införandet av konungens envälde bröts adelns
övermakt och räddades ägande- eller besittningsrätten till sin jord åt ett
stort antal skatte- och kronobönder. <sp>Carl XI</sp> upphävde också adelns
doms- och straffrätt mot sina godsunderhavande.

För jordbruket medförde dock reduktionen även mindre gynnsamma
verkningar, i det att den ruin, som därigenom träffade flertalet av de större
jordägarna, förlamade de strävanden till jordbrukets höjande, som i dessa haft
sina förnämsta målsmän, och detta under en tid, då den rådande
merkantilistiska uppfattningen om handelns och manufakturernas övervägande
betydelse gjorde landets regering föga benägen att verka för jordbrukets
förbättring.

Under <sp>Carl XI</sp>:s senare år var välmågan i landet i fortgående ökning,
tills från år 1695 en följd av år med dålig skörd inträffade, vilka under
1697—1698 medförde svår hungersnöd, särdeles i Norrland.

Det ekonomiska elände, vari riket råkade under <sp>Carl XII</sp>:s krigstid,
blev så mycket svårare, som till den stora förlusten av folk, som berövade
jordbruket större delen av dess kraftigaste arbetare, och de oerhörda gärder,
som medtogo folkets yttersta tillgångar, kommo stora förluster av kreatur
och hungersnöd, som föranleddes av de stränga vintrarna 1705, 1708 och
1709. Utförseln av spannmål, som vid mitten av 1600-talet nådde sin
höjdpunkt med över 100,000 t:or om året, efterträddes nu av ett ständigt behov
av införsel. År 1720 var nöden så stor, att rådet såg sig föranlåtet att
kungöra allmän tillåtelse att å kronans skogar skava bark till inblandning i
brödet. En mängd hemman lågo nu öde även i rikets bördigaste delar.
Många sådana lades under kronan, och andra fingo indragas under godsen
mot skyldighet att för dem utgöra skatt till kronan. Därjämte sökte man
genom löfte om flera års skattefrihet locka folk att taga sådana hemman i
bruk.

Regeringens omsorg om näringarna var även under denna tid av yttersta
nöd för jordbruket främst riktad på bergsbrukets och manufakturernas
förkovran. Sålunda, då statens finansnöd tvang till ökad försäljning av
kronojord till skatte, tillerkändes väl förmånsrätt till skatteköp åt åbon å
hemmanet, men om åbon icke ville eller förmådde begagna sig härav, så skulle i
ort, där bergsbruk bedrevs, denna rätt tillkomma ägare av bergsbruk som
förut betjänat sig av hemmanets skog. Senare (år 1723) förordnades, att i
ort, där något »ädlare» verk eller manufakturverk funnes, intet
kronohemman fick säljas till skatte, förr än det visats, att det ej var behövligt för
verkets underhåll och förkovran. År 1731 tillerkändes vittgående rättigheter
åt bruken gent emot bönderna, men stadgades dock, att åbo ej fick drivas
från hemman, som. skatteköpts, så länge han fullgjorde sina skyldigheter.
Redan under föregående århundraden hade rätt till skogsfång å ej blott
kronoskogar och oavvittrade marker utan även å angränsande allmänningar
under namn av <i>bergslags-</i> och <i>bruksallmänningar</i> upplåtits till bergverkens
stöd. Genom k. brev den 14 mars 1689 infördes regeln, att bestämda
områden upplätos mot en låg rekognitionsavgift (avgift till erinran om
äganderätten) , dock så att brukens rätt icke fick inkräkta på hemmanens
nyttjanderätt och avverkningen icke bedrivas så, att den lände till förfång för
skogens bestånd. Genom k. brev den 7 nov. 1690 och den 11 dec. 1696
befriades »ädlare» verk från denna avgift, men för övriga verk tredubblades
avgiften den 24 nov. 1747, varvid tillika stadgades, att upplåtelsen gällde blott
så länge bruksrörelsen hölls uppe och skogen ej anlitades utöver verkets
behov.    Under sådana förhållanden skulle upplåtelserna ej kunna återkallas.

Då efter slutet av krigstiden under <sp>Carl XII</sp> de styrande började ivra
för upprättandet av »landskulturen» genom anläggande av nybyggen i
Norrland, var tillgodogörandet av därvarande malmtillgångar ett lika
framträdande syfte som landets uppodling. De härom utfärdade bestämmelserna
finnas nedan (sid. 386) omnämnda i ett sammanhang.

Ett i ögonen springande bevis på det företräde, som gavs industrien
framför jordbruket, var, att rätten att hava arbetare vid jordbruket inskränktes,
för att öka tillgången på arbetskraft för bergsbruk och manufakturer. I
1686 års tjänstehjonsstadga begränsades det antal arbetare, som en bonde
skulle äga att använda (se sid. 380).

Förbudet mot landsköp (sid. 379) bibehölls, och det gick så långt, att
förbud utfärdades den 17 dec. 1748 mot »husvävnad» annat än av 
hemmaalstrat spånadsmaterial för husbehov, ett förbud som dock snart förklarades
vilande och upphävdes 1771, sedan en friare ekonomisk uppfattning börjat
göra sig gällande. Är 1765 erhöll också lantmannen rätt att avyttra sina
varor varhelst han ville inom riket.

Statens förmynderskap över jordbruket under »frihetstiden» fick också
ett uttryck däri, att krono- och skattehemman enligt 1734 års lag blevo
underkastade uppsikt av länsstyrelsen, en bestämmelse, som hade sin grund
i omsorgen om bibehållandet av deras
skatteförmåga, varför ock den skattefria
frälsejorden lämnades fri från denna
kontroll. Är 1789 avskaffades denna
bestämmelse.

<img r>Fig. 86. Jonas Alströmer.</img>
Sådana grenar av lantbruket, som
gagnade industrien t. ex. genom att lämna
denna råmaterial, eller som alstrade
varor, som gjorde införsel obehövlig, kunde
däremot få kraftigt understöd. Det
viktigaste exemplet härpå är regeringens
omsorger om schäferier, som skulle lämna
ull åt yllemanufakturerna (sid. 416). De
verk av denna art, som anlagts i Alingsås
av <sp>Jonas Alströmer</sp>, höllos trots
stora förluster uppe genom betydliga
understöd och nedlades först år 1767 efter
<sp>Alströmers</sp> död. Han inrättade även
tobaksspinneri, färgeri m. m. och
igångsatte odling av tobak och färgväxter
samt verkade ivrigt för odling av potatis, varmed de industriarbetare, som
han infört, voro förtrogna. För att befordra odlingen av handels- och
industriväxter såsom tobak, krydd- och färgväxter samt mullbärsbuskar till föda
för silkesmaskar förbjöds odling av egentliga åkerväxter på stadsjord.

De strävanden, som sålunda ägnades befordrandet av industrien och
jordbruket som dennas tjänarinna, rönte livlig anslutning från vetenskapen,
vilkens första blomstringstid inföll under 1700-talet. Den år 1739 stiftade <i>K.
Vetenskapsakademien</i> borde enligt sina grundregler välja även »hushållare»
till ledamöter, och till de ämnen, som akademien borde avhandla, hörde även
ekonomi. Akademien skulle delgiva allmänheten av henne prövade och
gillade »anmärkningar, påfund, rön och försök». Då akademien delades i
klasser, blev en av dessa ägnad åt hushållning och lantskötsel. Akademiens
Handlingar blevo också det huvudsakliga organet för lantbruksämnens
behandling, tills det år 1767 stiftade <i>K. Patriotiska sällskapet</i> år 1776 började
utgiva sin Hushållningsjournal (1790—1813 kallad Ny journal för
hushållningen). Även vid rikets universitet började man liksom ungefär samtidigt
i Tyskland (sid. 272) sysselsätta sig med ekonomien. Professurer häri
inrättades vid Uppsala akademi år 1741 och 1759 (Borgströmianska), vid Lunds
akademi 1750 och vid Åbo akademi 1747. Av dessa lärostolars innehavare
författade prof. <sp>Anders Berch</sp> ett par avhandlingar av
nationalekonomiskt innehåll och en matematisk beräkning av plogskivans lämpliga
konstruktion, men i övrigt lämnade denna undervisning vid de båda
universiteten spår efter sig i ett stort antal disputationsavhandlingar rörande
ekonomiska ämnen. Vid Åbo akademi fick däremot den lärda världens sysslande
med jordbruksämnen en mer praktisk riktning.

Bland denna tids vetenskapsmän, som ägnade uppmärksamhet åt
lantbruket märkes främst <sp>C. v. Linné</sp>, vilken verkade för åtskilliga vilda
växtarters, såsom alsikeklövers och svensk lucerns odling till foder, samt
kemie och farmacie professorn i Uppsala <sp>Johan Gottschalk Wallerius</sp>,
vilkens berömda arbete Åkerbrukets kemiska grunder (1761) ovan
omtalats.  (Sid. 222.)

Jämte de talrika avhandlingarna av mer vetenskaplig karaktär utkommo
under denna tid ett flertal lantbruksböcker av mer populärt, tekniskt och
ekonomiskt innehåll. En sådan var <sp>Åke Classon Rålambs</sp> Adelig
öfning (år 1690—94), ett encyklopedisk arbete, varav år 1729 utgavs ett
utdrag, En liten och kort Handbok utaf adelig öfning, vilken blev en verklig
folkbok, utgiven i många upplagor.

Bland mer bemärkta arbeten av denna art märkas vidare:

<sp>Johan Risingh</sp>, En Land-Book eller Landbruuk och Land-Lefwerne
(1671).

<sp>Erik Salander</sp>, Utförlig gårdzfogde instruction, grundad i nödigt
mål på lag och K. Förordning (1727).

<sp>Magnus Mentzer</sp>, Svenske Åkermannen, det är en wälment
beskrivning om lantgods, år 1725 samt Appendix eller bihang till Svenske
Åkermannen, år 1732. Den förra är en redogörelse för olika jordnatur samt en
framställning rörande jordbrukets skötsel, den senare den första svenska
alfabetiskt ordnade lantbruksordboken.

<sp>Reiner Broocman</sp>, En fulständig swensk Hushåldsbok (1736), en
utförlig framställning av lantbrukets alla grenar och av då gällande
administrativa och ekonomiska lagstiftning.

Svenska Reddejan eller välöfwade hushållerskan af K. D. (1772).

Tägtejordsskötsel eller om sättet at bruka åker och äng vid kopparberget
och omkring Fahlu stad. A. S. S. (1747).

Den vid denna tid i utlandet framträdande tanken att inrätta sällskap som
officiell representation för strävandena att förbättra »landsculturen» fick
uttryck i eft av 1741 års riksdag framställt, genom k. cirkulär den 20 febr. 1742
landshövdingarna meddelat förslag, att i varje socken skulle väljas en eller
flera »förnuftiga och beprövade hushållare, som skulle verka på sina
sockenmän till landtbrukets förbättrande och hos K. Befde genom valde
representanter göra framställning om nyttiga åtgärder». År 1756 framställdes
förslag om bildande av en <i>lantbrukssocietet,</i> vilken borde inrätta »seminarier
och experimentalgardar i landsorten», en tanke som ett halvt århundrade
senare förverkligades genom bildandet av Lantbruksakademien.

Från tiden omkring mitten av århundradet började en vändning i den
ekonomiska uppfattningen till större frihet att göra sig gällande och visade
sig genom åtskilliga för jordbruket viktiga reformer. Främst bland dessa
står storskiftet, vilket undanröjde de hinder för jordbrukets framsteg, som
ägosplittringen medförde. (Se sid. 394.) Rätten till hemmansklyvning
utvidgades (sid. 396). Den ovan nämnda begränsningen av det antal
personer, som fick användas för hemmanets skötsel, upphävdes. Under år 1766,
som betecknats som ett frigörelsens år för allmogen, genomdrev det till
makten komna mösspartiet, som hyllade en mer frisinnad ekonomisk
uppfattning, tjänstefolkets frihet att söka arbete utom hemorten, frigivandet av
fisket och seglationsfrihet inom riket samt i huvudsak upphävandet av det
gamla förbudet mot landsköp (sid. 379). Under <sp>Gustaf III</sp> fortgick den
ekonomiska utvecklingen i samma riktning, insikten om den fria
konkurrensens fördelar blev allt mer ledande för regeringens ekonomiska politik,
och den fysiokratiska uppfattningen om jordbrukets betydelse (sid. 221) vann
allt mer insteg.

År 1775 blev handeln med spannmål fri i vissa landsdelar och 1780 i hela
landet. För att utjämna tillgången på spannmål hade redan på drottning
<sp>Kristinas</sp> tid börjat att inrättas kornhas för lagring av kronans
räntespannmål, och från dessa förråd plägade efter missväxtår utlämnas lån åt
allmogen särskilt till utsäde. Dylika kronoinagasin inrättades i alla län, och
år 1748 förordnades, att allmogen icke längre skulle få lösa skattesäden i
penningar utan avleverera den vid dessa magasin. För deras förvaltning
inrättades år 1786 <i>Allmänna magasinsinrättningen,</i> som år 1798 ställdes under
ett ämbetsverk <i>Allmänna magasinsdirektionen,</i> vilket även fick övertaga
kronobagerier och statens brännvinsaffärer, som under denna tid fingo en
oerhörd omfattning och betydelse.

Med den friare näringslagstiftningen följde ock frigivandet av
husbehovsbränningen. Brännvinsbränningen var sedan år 1638 en kontrollerad och
beskattad' hantering, vilken fått allt större betydelse som binäring för
jordbruket. För att inskränka den stigande förbrukningen av spannmål till
bränning och minska det tilltagande superiet förbjöds bränningen år 1718 men
medgavs åter år 1731 så till vida, att den fick ske till husbehov mot en årlig
avgift av 1 daler silvermynt för varje hemman och panna. År 1747 blev
husbehovsbränningen fri för alla hemmansbrukare, och en konsumtionsskatt
pålades i stället jordbruket, oavsett om bränning ägde rum eller ej. För att
reglera den starkt ökade bränningen, som hårt medtog rikets
spannmålstillgång och kanske än mer för att skaffa staten ökade inkomster, gjordes
bränningen år 1774 till ett regale, vars utövande skulle utlämnas mot
arrendeavgift men följande år förlades till kronobrännerier. Tillverkningen ökades
starkt, och därjämte blev lönnbränning allmän. Missnöjet med det
tilltagande superiet och från allmogens sida med förbudet mot hembränning
föranledde år 1787 beslut om kronobränningens upphörande och frigivande av
husbehovsbränning, varjämte oinskränkt bränning medgavs jordägare mot
avgift i spannmål, s. k. <i>arrendebränning.</i> Bränningen och superiet ökades
emellertid ytterligare och därigenom sädesskördarnas otillräcklighet.
Spannmålsinförseln ökades, så att den Omkring år 1760 uppgick till <sup>1</sup>/<sub>2</sub> miljoner
t:or och under missväxtåren 1780—89 steg till över 700,000 tror om året.


Åtgärderna för jordbrukets främjande gingo under århundradets senare
del i främsta rummet ut på ökning av sädesodlingen. Den gamla satsen om
ängen som »åkerns moder» drevs t. o. m. därhän, att i en tävlingsskrift
inlämnad till patriotiska sällskapet föreslogs att föra matjorden från ängar ut
på åkern för att förbättra dennas jord.

Följden blev emellertid minskning av både hö och gödsel samt
tillbakagång av både åkerbruk och boskapsskötsel. Mot århundradets slut bidrog
insikten om faran av denna utveckling till att bana väg för uppfattningen,
att foderodling och förbättrad kreatursskötsel borde vara vägen till
lantbrukets framåtskridande.

Den fredliga delen av <sp>Gustaf IV Adolfs</sp> regeringstid blev, i
väsentlig mån genom statssekreteraren <sp>Mathias Rosenblads</sp> förtjänst en
tid av nyttiga reformer för lantbruket. Sålunda ökades längsta arrendetiden:
för kungsgårdar år 1799 från 15 till 30 år samt följande år för avlingejord till
50 år och för arvejord till 5 år efter ägarens död. År 1800 förkortades tiden
för bördande av jord och lagfart av förvärv av sådan. År 1802 utfärdades
ny förordning om hägnadsskyldighet. Rätt till avsöndring under full
äganderätt blev tillåten genom enskiftesförfattningarna (sid. 395). År 1793 började
hushållningssällskap bildas. Främst förtjänar dock erinras om enskiftets
införande.

NYODLING. Bebyggelsens utbredning genom nyodling å skogarna
fortgick naturligtvis alltjämt. Tid efter annan förekommo även särskilda
åtgärder från styrelsens sida för att uppmuntra därtill. Sålunda torde
<sp>Gustaf Vasas</sp> ovan (sid. 378) omnämnda förklaring om obyggt land som
kronans tillhörighet och i flera hans brev förekommande uttalanden mot att
bönderna trängas på de gamla hemmanen, hava varit riktade mot böndernas
motstånd mot nybyggesanläggningar, och likaså förklaringen år 1546 om
våld mot nybyggare som edsörebrott.

Hertig <sp>Carl</sp> sökte uppmuntra nybyggen genom att år 1582 medgiva
odlare besittningsrätt med 6 års skattefrihet till den mark han röjde.
Likaledes gynnades inflyttningen av nybyggare från Finland, vilken börjat redan
under <sp>Gustaf I</sp> och sedan under <sp>Carl IX</sp> och <sp>Gustaf II Adolf</sp>
tog större omfattning. Boplatser upplätos åt dem på statens skogar med
flera års skattefrihet. Vid mitten av 1600-talet hade finska nybyggen spritt
sig över stora områden, som därav fått namnet finnmarker, framför allt i
Värmland och Dalarna men även i övriga skogstrakter från Närke och
Södermanland, upp till Ångermanland. Då finnarna enligt sitt hemlands sed
företrädesvis ägnade sig åt svedjebruk, uppstodo klagomål över den
skogsförödelse de åstadkommo, utfärdades år 1637 ett kungl, plakat mot de s. k.
lösfinnarna, som flyttade från trakt till trakt för att svedja nya vidder, och
intogs i 1647 och 1664 års skogsordningar bestämmelser om att endast de
finnbyar, som kunde bestå utan skada för bergsbruket, skulle få förbliva men
skulle övergå till ordnat gårdsbruk med fasta åkrar och röjda ängar.
Torpare, d. v. s. lägenhetsinnehavare på skogen, skulle få sitta kvar, om de ville
betjäna bergsbruket, men de torp och backstugor, som ej hade åker och äng
motsvarande <sup>1</sup>/<sub>2</sub> hemman, skulle utrivas. Vid denna tid hade den finska
inflyttningen småningom upphört.<footnote>Om finnarnas invandring och jordbruk se Tidskr. Ymer 1902.</footnote>

I strävandet för rikets ekonomiska upprättande efter <sp>Carl XII</sp>:s
krigstid ingick även uppmuntran av nybyggen, varvid uppmärksamheten särskilt
fästes på kärr och mossar, men alltid med villkor, att skogen ej föröddes.
Sålunda medgavs i 1734 års skogsordning för skattemän att göra röjningar
och anlägga torp å skogen, och i förklaring till samma skogsordning den 5
april 1739 fingo landshövdingarna rätt att efter noggrann undersökning
medgiva uppodling på lands- och häradsallmänningar av till skogsbörd otjänliga
kärr och mossar mot skälig frihet. (Jfr sid. 421.) Ytterligare förklarades i
en förordning om »landskulturen» den 25 nov. 1740, att all den jord, som
frälsemän på frälsehemmans samt åbor på skattehemmans skog uppodlade
och väl hävdade, skulle åtnjuta evärdelig skattefrihet, utan att hemmanets
ränta därigenom skulle höjas, så länge det förbleve i deras och deras
arvingars ägo. Enligt ett tillägg till denna förordning av samma år skulle alla
till skogsväxt odugliga kärr och mossar på härads- och sockenallmänningar
indelas på hemmanen till dessas förbättring genom hötäkten från dessa
marker. För dessa slåtterängar, som skulle förbliva förenade med hemmanet,
skulle 50 frihetsår medgivas och ytterligare 30 år, om de höllos hägnade;
den skatt, som sedan åsattes dem, skulle för framtiden bibehållas
oförändrad.

Då någon ville odla å sådan mark, skulle han anmäla det för
landshövdingen, vilken genom kungörelse skulle erbjuda andra att däri deltaga.
Marken skulle då skiftas mellan alla deltagarna, så att de erhölle lika del av
såväl den sidlänta som den bergaktiga; om marken ej kunde i förväg skiftas
borde odlingen göras gemensamt. Dylika odlingar skulle åtnjuta evärdelig
skattefrihet.

I skogsordningarna den 10 dec. 1793 och 1 aug. 1805 uppmuntrades
fortfarande nyodlingar å allmänningar och kronans skogar och hedar genom
frihetsår och evärdlig äganderätt, men odlingen skulle av länsstyrelsen
medgivas blott å kärr och mossar. Uppodlingen i övre Norrlands ödebygder
uppmuntrades med större förmåner.

Genom k. förordn, den 20 nov. 1741 angående ödeslands upptagande i
Västerbotten beviljades åt odlare frälsefrihet för alla nyodlingar och
säterifrihet för <sup>1</sup>/<sub>10</sub> av sådana, som utförts av adelsmän. Den märkligaste av på
grund av denna förordning gjorda upplåtelser var den, som år 1753 <sp>Jonas
Meldercreutz</sp> erhöll, innefattande rätt att uppodla ödeslanden mellan
Luleå och Kalix älvar som stöd för järnverk i Råneå och malmbrytning i
Gellivare. Inom detta väldiga område anlade han 67 nybyggen och inköpte
ytterligare 65 gårdar.

Malmfyndigheterna i Lappland, vilka upptäckts och börjat bearbetas på
1600-talet, föranledde snart anläggande av nybyggen för att skaffa uppehälle
åt arbetarna och dragare för forsling av malm och förnödenheter. För att
befordra dylika nybyggesanläggningar utfärdades den 27 sept. 1673 och 3
sept. 1695 förordningar, de s. k. <i>lappmarksplakaten,</i> enligt vilka nybyggare
skulle erhålla 15 frihetsår och sedan vara fria från mantalspenningar och
knektutskrivning men vara skyldiga att bebygga nybygget och uppodla åker.
Bebyggandet gick dock långsamt men fick större fart, sedan det s. k.
<i>lappmarksreglementet</i> av den 24 nov. 1749 beviljat fördelaktigare villkor, i det att
vid den efter 15 eller 30 frihetsår följande skattläggningen ett nybygge om
1 häst och 8 kor skulle räknas som <sup>1</sup>/<sub>4</sub> hemman, för vilket skulle erläggas
endast hemmansränta, som sattes till 10 rdr för helt hemman. År 1792 hade
nybyggenas antal ökats till 1,095.<footnote>S. G. <sp>Hermelin</sp> i K. Vet. Ak. Handl. 1774 och P. <sp>Hellström</sp>, anf. arb. s. 91.</footnote> Till odlingens utbredning i Norrland
medverkade i hög grad avvittringen av enskildas mark från kronans (sid. 396).
Odlingen i övre Norrland visade god framgång. Kornodlingen lyckades
väl, potatis odlades över allt, och ännu uppe i Lycksele lappmark odlades med
framgång både höst- och vårråg, ehuru naturligtvis boskapsskötsel var
huvudsak. Nybyggarna hade också renar, som sköttes av lappar mot
betalning, vanligen 1 rdr för 10 vajor.

JORDNATUR. Med reformationen och indragningen av de kyrkliga
godsen försvann det andliga frälset, varemot det världsliga allt mer utvecklades,
så till omfattning som innebörd. Då vid <sp>Erik XIV</sp>:s kröning år 1561
greve- och friherrevärdigheterna instiftades, medgavs full skattefrihet samt
frihet från rotering, rustning och kronotionde åt adelsman för 1, friherre
för 2 och greve för 3 sätesgårdar. Tillika medgavs år 1562 åt adeln
<i>ladugårdsfrihet,</i> eller skattefrihet även för den närmast sätesgården liggande
landbogården samt enahanda frihet även för de redan under medeltiden till
säteriet räknade <i>rå-</i> och <i>rörs-hemman,</i> d. v. s. de till säteriet hörande hemman,
som lågo inom den bys rågång, där själva sätesgården var belägen. Dessa
kallades i de erövrade danska landskapen <i>insocknehemman.</i> I 1659 års
adelsprivilegier ingick även den s. k. <i>frihetsmilen</i> eller frihet för adelns
landbönder inom en mils omkrets från säteriet från utskrivning, och 1617 erhöllo
de även frihet från gärder<footnote>Rättelse i Boken: 'frihet från gärder' istället för 'frigärder'.</footnote>, skjutsning och gästning, — ett privilegium som dock ej
tillämpades efter år 1620.

Till skillnad från alla dessa slag av ypperligt frälse innebar allmänt frälse
ännu blott frihet från de gamla stående skatterna <i>(jordeboksräntan),</i> men
år 1644 befriades det även från större delen av de pålagor, som härrörde från
senare tid och övergått till fasta kronoskatter (mantalsränta, se sid. 391).
Vissa besvär, som ålågo det allmänna frälset, utgjordes av detta med blott
hälften mot vad som ålåg krono- och skattejord. Enligt 1719 års
riksdagsbeslut skulle alla adelns från kronan köpta hemman räknas som frälse.

Jämte det adliga frälset fanns sedan medeltiden även <i>bergsfrälse</i> eller
frihet för bergsmännens landbor från alla utskylder och bördor till kronan
samt från tionde åt prästen.

Genom frälsemäns förvärv av kronans  rätt till ränta  av skattehemman
uppkom <i>skattefrälse,</i> under det att sådana frälsehemman, vartill frälseman,
avhänt  sig   äganderätten  men   förbehållit   sig  räntan, kallades <i>frälseskatte.</i>
Kronohemman voro kronans egendom upplåtna mot städja och avgäld och

innehades sedan gammalt i regel av son efter fader. Genom k. förordningar
den 5 jan. 1684 och 7 nov. 1795 fingo innehavare av kronorusthåll ärftlig
besittningsrätt till sina hemman. Därjämte blev vanligt, att de som
upptagit öde- eller skogsmark på kronans jord, efter vissa frihetsårs slut fingo
ärftlig besittningsrätt till hemmanet mot viss ränta och skyldighet att hålla
gården vid makt. Brusto de häri voro de skyldiga att avstå från hemmanet
men erhöllo ersättning för husen. Dylika hemman betecknades tidigare som
<i>sämjestadge-</i> eller <i>stubberättighetshemman.</i><footnote><sp>Mentzer</sp>, anf. arb. s. 6.</footnote> Genom förenings- och
säkerhetsakten antagen den 21 febr. 1789 fingo alla åbor å kronohemman ärftlig
besittningsrätt i viss, särskilt stadgad ordning till sitt hemman, så länge de
hävdade det försvarligen. Samtidigt erhöllo även ofrälse rätt att förvärva
och besitta frälsejord utom säterier och år 1809 blev även denna
inskränkning borttagen.

JORDLEGA. För upplåtelser åt landbor gällde i huvudsak samma
lagbestämmelser som under medeltiden och ingingo även i 1734 års lag. Arrende
på hälftenbruk förekom alltjämt men var på 1700-talet mindre vanligt. I
nämnda lag bibehölls ej den gamla bestämmelsen om 6 års legostämma, utan
överenskommelsen om upplåtelsetiden blev fri. Däremot infördes en
bestämmelse, att försäljning av egendomar bryter legostämma. Avgälden i
penningar och produkter angavs i landbokontraktet (i Skåne <i>stedsmålsedeln),</i>
som ock plägade innehålla bestämmelse om arbetsskyldighet vid
huvudgården. Denna var i allmänhet avpassad efter landbogårdens hemmantal, men
ökades, som redan nämnts, särdeles under adelns stormaktstid, så att den
kunde vara mycket betungande. Särdeles gällde detta forslingar (i Skåne
»äckor»), som kunde utsträckas till stora avstånd (exempelvis från Hässelby
vid Stockholm till godsägarens huvudgård i Skåne).<footnote>Upland II, s. 44.</footnote> Landbogårdarnas
pliktarbete fyllde oftast större delen av huvudgårdens arbetsbehov, och
vanligen uppdelades dennas åker och äng i lotter, som fördelades på
landbönderna till brukning och skörd. Jämte gården lämnade jordägaren i
somliga trakter inventarier — kor, av vilka årligen skulle lämnas 1 lisp.
smör.<footnote><sp>Salander</sp>, s. 415, 440.</footnote>

JORDEGENDOM. Tack vare den i lagstiftningen vidhållna grundsatsen,
att hemman ej borde förminskas genom delning, varigenom deras
skatteförmåga kunde äventyras, var antalet av »halva bönder» och torpare ännu
vid början av den nyare tiden obetydligt. Är 1566 funnos på något över
70,000 mantal och ungefär lika många brukningsdelar blott 4,200
bondgårdar på mindre än 1 mantal och ungefär 3,000 torp. Adelns sätes- och
avelsgårdar, vilka <sp>H. Forsell</sp> uppskattat till högst 400 på 1500-talet, voro
till stor del små »knapegårdar» föga större än vanliga bondgårdar. De stora
jordbesittningar, vilka en del adelssläkter ägde, och av vilka de största
omfattade ända till 500—600 hemman, bestodo till stor del av vitt kringspridda
<i>strögods.</i> Från 1600-talet tog väl ansamlingen av dessa smågårdar genom köp
och byte större omfattning, men de gårdar, varav sålunda samlade gods
bildats, fingo dock mestadels bestå som särskilda brukningsdelar. Enstaka
större herrgårdar funnos väl redan vid den nyare tidens början, och deras
antal ökades sedan alltjämt genom indragning av landbogårdar och inköp
av hemman, men antalet hann dock ej bliva synnerligen stort under nu
avhandlade tidsskede.

Förvaltningeen å såväl kungsgårdar som adelsgods handhades vanligen
av en fogde eller befallningsman, på större egendomar på 1700-talet även
kallad <i>inspektor.</i> Hans åligganden, som utförligt skildras i <sp>Peer Brahes</sp>
Hushållsbok, <sp>Salanders</sp> Gårdsfogdeinstruktion och <sp>Broocmans</sp>
Hushållningsbok, voro dels att öva tillsyn över godsbönder, torpare och brukare
av strögodsen, så att de i rätt tid betalade avråd och fullgjorde sina övriga
skyldigheter, dels att förestå skötseln av huvudgården. Denna senare befattning
omfattade såväl åker, husdjursskötsel, trädgårds- och skogsskötsel samt fiske
som de inre hushållsgöromålen, och dessutom övervakandet av de
underhavandes och tjänarnas leverne samt bestraffning av förekommande
förseelser.

TJÄNSTEFOLK. Närmast under fogden stodo skrivaren eller
underfogden och <i>fateburshustrun,</i> på 1700-talet kallad <i>reddejan.</i> Den förre trädde i
fogdens frånvaro i hans ställe och skulle hålla register över mantal,
uppbörd och utgifter, hålla tillsyn över jordbruk, hästar och dragare. Han hade
under sig <i>drängefogden</i> (från 1700-talet <i>rättaren),</i> som har närmsta tillsyn
över arbetare, inventarier och förråd, samt fiskaren. Fateburshustrun, som
hade tillsyn över den inre hushållningen, ladugården och smådjuren, hade
till sin hjälp <i>nyckelpigan,</i> som hade tillsyn över utlämnade matvaror och
pigorna i hus och ladugård.

Om tjänares skyldigheter och rättigheter förblevo de gamla lagarnas
bestämmelser i huvudsak gällande. Styrelsens ännu under 1600- och 1700-talet
fortfarande stränga förmynderskap över det enskilda näringslivet yttrade sig
i upprepade stadgar och förordningar över löst folks skyldighet att taga
tjänst och den arbetshjälp, bonden fick hava. Sålunda befalldes i en
kungörelse år 1612, att alla löskarlar och överflödiga drängar skulle tagas till
krigstjänst, emedan bönder funnos som hade 2—4 drängar. Liknande
bestämmelser fastställdes i åtskilliga kungörelser liksom i tjänstehjonsstadgar
åren 1664, 1684, 1686, 1723 och 1738. Det antal arbetare, som fick finnas,
bestämdes i 1686 års stadga till 2 fullvuxna och 1 halvvuxen dräng på ett
helt hemman, 1 hel- och 1 halvvuxen dräng och 1 piga på <sup>1</sup>/<sub>2</sub> och 1
halvvuxen dräng och 1 piga på <sup>1</sup>/<sub>4</sub> hemman. Denna bestämmelse kvarstod till
år 1789. Vid mantalsskrivningarna övervakades, att ingen hade övertaliga
tjänare, i vilkas antal även bondens barn inräknades, dock så att bonden
ägde hava 1 son och 1 dotter över den tillåtna arbetsstyrkan.

Tjänsteåret började vid Michaëli och för sommartjänst den 24 april.
Uppsägning av avtalet skulle ske minst 2 månader före dess slut och ansågs eljes
vara förlängt på 1 år.

Avlöningen, som var lämnad till fri överenskommelse, utgick i städsel,
kontant lön och kost eller stat. Följande exempel på stat må anföras:
<table b>
<td v2><td 2 c>Enl. Peer Brahe<br>omkr. 1600<td><td 2 c>Enl. Broocman 1723
<td c>för fogde<td c>sven<td><td c>fogde<td c>dräng
<td>Råg<td c>26 spann<td c>21  spann<td><td c>3 t:or<td c>2 t:or
<td>Korn<td c>—<td c>—<td><td c>3 t:or<td c>2 t:or
<td>Ärter<td c>6 fat<td c>6<sup>1</sup>/<sub>2</sub> kappe<td><td c><sup>1</sup>/<sub>2</sub> t:or<td c><sup>1</sup>/<sub>2</sub> t:or
<td>Mjöl och gryn<td c>6 fat<td c>12 fat<td><td c>—<td c>—
<td>Malt<td c>8<sup>1</sup>/<sub>4</sub> t:a<td c>12 spann<td><td c>—<td c>—
<td>Humle<td c>29 skålp.<td c>32<sup>1</sup>/<sub>2</sub> skålp.<td><td c>6 skålp.<td c>4 skålp.
<td>Smör<td c>39 skålp.<td c>26 skålp.<td><td c>20 skålp.<td c>—
<td>Ost<td c>39 skålp.<td c>13 skålp.<td><td c>—<td c>—
<td>Salt<td c>39 skålp.<td c>39 skålp.<td><td c>20 skålp.<td c>20 skålp.
<td>Kött och fläsk<tab><tab><tab><td c>260 skålp.<td c>234 <td><td c>100 skålp.<td c>72 Skålp.
<td>Torr fisk<td c>78 skålp.<td c>78 skålp.<td><td c>—<td c>—
<td>Salt fisk<td c>260 skålp.<td c>234 skålp.<td><td c>2 fjärd.<td c>1<sup>1</sup>/<sub>2</sub> fjärd.
</table>

Enligt andra uppgifter brukade dessutom dräng få 2 klädningar, 4 par
skor, 2 skålpund ull och 2 skjortor.

För »hus-disciplinen» sökte adeln att få tillämpa den <i>gårdsrätt,</i> som gällde
för konungens hov och lyckades år 1671 även få en särskild gårdsrätt
utfärdad, vilken gav adeln rätt att straffa sitt tjänstfolk med fängelse vid
vatten och bröd, aga och böter, men denna gårdsrätt upphävdes åter år 1675.
Aven den hand- och halsrätt, d. v. s. domsrätt i livssaker, vilken tillerkänts
grevar och friherrar samt ägare av vissa gods, upphävdes, för de förra vid
indragningen av deras förläningar, för de senare år 1692. I 1719 och 1723
års adliga privilegier medgavs för adelsmän att näpsa sina tjänare och
bönder för smärre förseelser.

SKATTER och ONERA. Den å jordegendom vilande kronoskatten
(åtminstone från Gustaf I:s tid kallad <i>ränta)</i> samt tionden hade redan före
medeltidens slut blivit fasta utskylder.

Vid reformationen fick prästen behålla sin del av tionden (<sup>1</sup>/<sub>3</sub> av
sädestionden och hela den övriga tionden), vilken betecknades som <i>tertialtionde,</i>
under det att de övriga <sup>2</sup>/<sub>3</sub> av sädestionden, som förut delats mellan biskopen,
kyrkan och de fattiga, indrogs till kronan och benämndes kronotionde. I
de senare tillkomna, förut danska och norska landskapen bibehölls
kyrkotionden.

Uppgift å skattehemman samt krono- och frälselandboar och dem
åliggande såväl ränta som kronotionde infördes i det enligt herredagens i
Vadstena beslut (år 1524) upprättade register, som kallades <i>jordebok,</i> varför den
i densamma införda räntan betecknades som jordeboksränta. Övriga, senare
tillkomna skatter, som utgingo efter mantal, sammanfördes senare i
jordeböckerna under benämningen <i>mantalsränta</i> eller, till skillnad från den
ordinarie jordeboksräntan, <i>extraordinarie räntan.</i>

För att åstadkomma en rättvis utjämning av de å jordegendomen vilande
skatterna, vilka först utgått efter mantal, så att alla fullsuttne bönder
betalat lika, lät <sp>Gustaf I</sp> från år 1528 efter jordeböekernas uppläggande
utföra en allmän skattläggning av landets jordegendomar, vilken dock ej blev
fullständig för hela landet och därjämte opålitlig, då den ej grundade sig
på uppmätning av jorden. Härvid togs egendomens särskilda ägoslag och
vissa förmåner (såsom fiske, vattenfall m. m.) i beräkning vid
uppskattningen av egendomens jordetal, som infördes i jordeboken som enhet för
egendomens skattskyldighet. <i>Mantalet</i> kallades först <i>sjätting,</i> emedan 6 fullt
besuttna bönder bildade ett <i>gärdetal.</i>

För att avhjälpa de ojämnheter, som vidlådde denna skattläggning påbjöds
en ny sådan åren 1582 och 1595, men förordningarna härom torde icke hava
fått allmän tillämpning. Däremot ledde 1624 års riksdags beslut till en
jordrevning över hela riket, och i samband därmed skedde taxering, på grund
varav en ny jordebok upplades. Inrättandet av indelningsverket föranledde
ny skattläggning av de boställen, lönings- och rustningshemman, vilka togos
i anspråk för densamma, varmed följde förmedling (= nedsättning) av en
del hemmans mantal eller jordeboksränta eller bådadera. Under
frihetstiden förklarades upprepade gånger, och likaså i säkerhetsakten år 1789, den
jorden redan åsatta räntan och tionden orubbliga, och i den nämnda akten
tillika, att odlingar å kärr, mossar och oländig mark skulle i evärdliga tider
vara fria från skattläggning. (Jfr sid. 387.)

Såväl ränta som tionde utgingo antingen i naturapersedlar eller (från
1620-talet) i penningar efter <i>markegång,</i> med rätt för såväl den, som upptog
skatten, som för den skattskyldige att fordra dess utgörande in natura.
Markegångssättningen uppdrogs år 1675 åt landshövdingarna men överflyttades år
1731 åt av riksdagen valda <i>markegångsdeputerade.</i>

Full ränta utgjordes av skattejord och under stadgad åborätt upplåten
kronojord, en del av mantalsräntan även av allmänt frälse, under det att
ypperligt frälse var fritt från alla grundskatter.

Skattläggningen av jordegendom hade av gammalt skett blott genom
uppmätning av ägorna. (Se nedan sid. 397.) Vid de skattläggningar, som skedde
under 1600-talet och följande tid, uppskattades egendomens olika slag av
ägor efter godhet och avkastning efter för varje ort gällande taxeringsmetod.
Därefter beräknades så stor del av avkastningen, som metoden föreskrev,
som skatt, och summan härav blev egendomens grundränta, varefter
mantalet uträknades.

KRIGSTJÄNSTSKYLDIGHET. Frälsets rusttjänst fastställdes genom
rust-tjänststadgan 1562 i förhållande till godsens avkastningsförmåga, dock så
att varje frälseman skulle göra tjänst till häst, även om hans inkomst ej
uppgick till det belopp, som fastställts som enhet för skyldigheten att uppställa
en häst och karl. Från denna skyldighet befriades säterier och vissa deras
underlydande gårdar. (Se sid. 388.) Då indelningsverket införts, ersattes
rusttjänstens effektiva utgörande i mitten av 1700-talet av
rusttjänstbevillning, som ålåg den rusttjänstskyldiga frälsejorden.

GÄSTGIVERI. Den under medeltiden påbjudna gästgiveriinrättningen
hade vid den nyare tidens början fallit i glömska, och <sp>Erik XIV</sp> påbjöd
därför ånyo i ett plakat den 31 aug. 1560 hållandet av taverner vid
huvudvägarna. Det allmänna skjutsningsbesväret ordnades ånyo genom 1636 års
gästgiveriförordning, enligt vilken gästgivaregårdar borde finnas på varje 2
mils avstånd samt den som höll sådan skulle åtnjuta 6 års frihet från 
inkvartering och grundränta jämte ensamrätt att sälja öl, vin och brännvin. År
1584 förändrades gengärdens förändring till en fast skatt,
<i>skjutsfärdspenningar.</i> I en ny gästgivarestadga år 1651 stadgades, att gästgivare skulle få
ett litet hemman, en hage eller äng från allmänningen samt frihet från all
tunga och utlagor till kronan. I 1734 års lag stadgades, att grannhemman
till gästgiveriet var skyldigt att hålla reservskjuts, som skulle utgöras efter
kallelse, samt bemyndigades häradsrätten att vid större farvägar inrätta
hållskjuts, d. v. s. skyldighet för vissa hemman att i tur hålla skjuts i beredskap
på gästgivaregården.

BYORDNING. Styrelsen inom bysamhällena och övervakandet av
verkställigheten av delägarnas skyldigheter torde tidigare hava fortgått enligt
gammal hävd, som väl ock här och var funnits avfattad i en byordning.
Genom en k. resolution den 1 sept. 1741 på bondeståndets allmänna besvär
förklarade K. Maj:t, att de byordningar, som redan funnes eller kunde komma
att inrättas, finge fastställas av häradsrätten att gälla som lag i byskråen. I
ett k. brev den 20 febr. 1742 till landshövdingarna angående landskulturen
fanns bilagt ett av Rikets ständer ingivet förslag till byordning, vilket skulle
få jämkas efter varje orts särskilda förhållanden och överenskommelse
mellan byamännen. I denna ordning funnos bestämmelser om val av ålderman
och 2 bisittare, vilka jämte honom skulle utgöra byrätten, om bystämman,
om övervakande av hägnader vid 2 årliga gärdesgårdssyner eller oftare, om
dikessyner och det sätt, på vilket dikningsskyldigheten borde fullgöras, om
vilka gärden skulle höstsås, om betningen och vallningen, om delningen av
slåttermarken, om väghållningen m. fl. gemensamma angelägenheter.

Om någon av byamännen uppfann något, som han ansåg tjänligt till byns
eller hemmanens förbättring, skulle byamännen överlägga, om förslaget vore
förtjänt att utföras. Nekade de därtill, ägde förslagsställaren låta utbyamän
och grannar göra undersökning, och om de finna saken nyttig för byn, kunde
de som satt sig däremot ådömas böter. Detta förslag till byordning antogs
av allmogen i d. v. Västernorrlands (= nuvarande Gävleborgs och
Västernorrlands) län och stadfästes av K. Maj:t den 8 aug. 1758. Den förnyades
1842, varvid en del ändringar och tillägg gjordes.

ÄGOSKIFTE. Det gamla solskiftet (sid. 197) kvarstod ännu i 1734 års
lag som den önskvärda formen för fördelningen av en samfällighets åker, i
det att där stadgas, att om by var lagd i rätt solskifte, kunde detta icke rubbas
utan alla delägarnas samtycke, dock så, att domaren skulle äga jämka, om
någon klagade, att han ej fått vad honom rätteligen tillkomme. Att emellertid
bestående delning av gemensam jordegendom ej överallt var genomförd,
framgår av K. Maj:ts resolution på allmogens besvär den 10 sept. 1743,
varest säges, att där allmogen ännu hade årsskiften på sin jord (d. v. s. årlig
delning förekom), skulle den, som begär en faststående delning, njuta sådan
till godo, på sätt k. förordningen den 30 aug. 1731 om oskift marks
upptagande innehåller.

Det intresse för »landskulturens» höjande, som vid denna tid framträdde,
hade berett marken för en reform åsyftande att undanröja olägenheterna
av ägosplittringen och tegblandningen. Då denna sak med energi och 
sakkunskap upptogs av den nyutnämnde överdirektören för lantmäteriet <sp>Jacob
Faggot</sp>, lyckades det också snart att vinna statsmakterna för reformen.
<sp>Faggot</sp> hade år 1746 i en skrift, Svenska Landtbrukets hinder och hjälp,
samt 2 år senare i ett memorial framlagt grunderna för den önskvärda
reformen, och i en den 1 mars 1749 utfärdad kungl, förordning »om
landtmätare och deras förrättningar» intogs stadgandet, att lantmätare, särdeles där
jorden genom tegskiften var mycket sönderdelad »till remsor och spjäll», borde
föreställa byamännen den skada, som dem
därigenom förorsakas och i fall alla
delägarna därtill samtycka, då efter
jordmånens skillnad i art och godhet jämka
ägorna för varje gård, så att var kunde få
sina ägor på ett ställe eller, om alla
delägarna därmed vore nöjda, tillse, att de
mindre skiftena kunde förändras till så
få storskiften som möjligt.
Landshövdingen fick ej befalla lantmätare att utföra
skifte, förr än delägarna voro ense om
grunden för delningen, öre- eller
stångtalet.

<img l>Fig. 87. Jacob Faggot.</img>
Här fordrades sålunda enighet av alla
delägarna om det nya skiftet för att det
skulle komma till stånd, men sådan
kunde på grund av allmogens sega
fasthållande vid gammal ordning och farhåga att
förlora på en ny delning samt fruktan
för med denna förenade kostnader,
sällan ernås. Ett steg till att undanröja detta hinder togs genom ett k. brev den
15 juli 1752, varigenom vitsord att få sina ägor delade i storskiften
tillerkändes den, som visade, att hans jord i åker och äng var jämngod i hävd
med grannarnas.

Sedan <sp>Faggot</sp> ytterligare i en skrift: Om allmänna tillståndets sjukdom
och bot (1755) utvecklat de rådande missförhållandena och framhållit ett
storskifte som medel att bota dem, utfärdades den 5 april 1757 en
kungörelse, som utan villkor tillerkände varje delägare rätt att få storskifte
genomfört. Skifteskostnaderna skulle fördelas på alla delägare, var efter hans
hemmans storlek. Skiftet skulle prövas och fastställas vid häradsrätten och vara
orubbligt, där ej någon delägare visade, att fel i uträkningen skett till hans
skada, i vilket fall jämkning kunde göras, utan att skiftet i övrigt behövde
rubbas. Skiftet behövde ej omfatta samtliga ägoslag, utan åker, äng och
skog kunde delas var för sig.

Skiftet var dock ännu behäftat med den bristen, att varje delägares
särskilda ägoslag kunde komma att bestå av flera stycken, och detta fel
avhjälptes blott delvis genom nya förordningar den 17 aug. 1762 och 12 maj
1783, av vilka den förra stadgade, att lotternas antal i åker och i äng skulle
få vara högst. 4 för varje delägare, under det att intet visst antal lotter 


bestämdes för betes- och skogsmark, samt den senare fastställde sättet för
graderingen av åker och äng i 6 grader. Den gradering, som skedde för
utjämnande av de särskilda lotternas olika godhet skedde i regel separat för
åker, äng och skogsmark.

De allmänna storskiftesförfattningarna skulle ej tillämpas i Kopparbergs
län och bergslagerna annat än för byalag, som enhälligt så önskade. För
Finland, Åland, Blekinge och Skaraborgs län utfärdades särskilda författningar.

<img r>Fig. 88. Rutger Maclean.</img>
Storskiftet fortskred rätt långsamt och
undanröjde blott delvis ägosplittringen,
vartill bidrog att utflyttning av gårdarna
ej var föreskriven. Där det skedde,
väckte det dock i allmänhet ökad håg för
förbättringar särskilt för avdikning, som
planlades i samband med skiftenas
utläggning.

Fördelarna av ett fullt genomfört skifte
ådagalades framför allt genom de
skiften av hela ägovidden i ett sammanhang,
som utfördes av några klarsynta
godsägare, främst bland dem frih. <sp>Rutger
Maclean</sp>, ägare till Svaneholms gods.
Detta gods led svårt av ägornas splittrade
och delvis avlägsna läge,
arbetsskyldigheten tryckte godsbönderna hårt och dock
lågo ej blott dessa gårdar utan även
sätesgården i svår vanhävd. Bondgårdarna
i de 4 byar, som tillhörde godset, delades
nu i 73 halva hemman om 40 tunnland, för vardera i ett stycke, och 8—12
tunnland äng samt varje gårds byggnader på dess lott. Av de gamla
bytom-terna gjordes husmanslotter på 1 tunnland. All arbetsplikt utbyttes mot
kontant avgäld. Företaget var avslutat år 1796 och krönt av avgjord framgång,
trots böndernas motstånd. En allmän välmåga blev snart rådande bland
bönderna och godsets arrendeinkomst flerdubblades.

Den framgång friherre <sp>Maclean</sp> och några andra skånska godsägare,
som följde hans exempel, hade, gjorde starkt intryck på den allmänna
meningen om enskiftets fördelar, och den 31 mars 1803 utfärdades
enskiftesförordning för Skåne och därefter liknande förordningar för Skaraborgs län den
25 juli 1804 samt för det övriga riket utom Dalarna, Norrland och Finland
den 2 febr. 1807. Genom dessa förordningar tillerkändes varje delägare i
samfällighet vitsord att få nytt skifte av samfällighetens ägor, så att sökanden
fick sina ägor i ett sammanhang utan hinder av tidigare delningar men med
rätt för de delägare, som så önskade att behålla sina gamla ägolotter, i den
mån det ej hindrade enskiftet för de sökande. Enskiftet skulle enligt
Skåneförordningen omfatta alla ägoslag, men enligt de båda andra förordningarna
skulle inrösningsjorden ovillkorligt ingå däri, men avrösningsjorden kunna
lämnas utanför. Då hela byalaget begärt skifte, skulle de, som hade de bästa

husen och större trädgård, ha företrädesrätt att bo kvar; men eljes skulle
den eller de sökande främst vara skyldiga att utflytta. För att underlätta
utflyttningen i Skåne och Skaraborgs län erhölls bidrag av statsmedel.
Enskiftets införande innebar ej ett upphävande av storskiftesförfattningen utan
valet stod fritt mellan de båda skiftesformerna, och om den efter ansökan om
enskif te av K. Befde förordnade lantmätaren fann, att dylikt skifte ej kunde
genomföras utan någons skada, skulle ansökan därom avslås.

AVVITTRING. Redan genom k. förordning den 15 mars 1535 om
nybyggen likasom genom 1647 års och följande skogsordningar hade bestämts, att
enskildas områden skulle avskiljas från kronans skog. Enligt föreskrifterna
angående avvittringen i förordning den 19 dec. 1683 skulle förefintliga
rågångar äga vitsord även i de fall då, såsom i stor utsträckning skett i
Norrland, oavvittrad mark utan laglig rätt tagits i besittning. Saknades rågångar,
så borde hemmanet få så stort anslag av skog, som det behövde för att vara
fullsuttet. Kunde härad eller socken bevisa sin rätt till skog som allmänning,
skulle denna rätt lämnas okränkt. Det återstående området skulle vara
kronans. På denna grundval har avvittringen sedan byggts.

Under det tidigare styrelsen snarast förhållit sig avvärjande gent emot
enskildas besittningstagande av skogsmark, vilken ansågs tillhöra staten,
framträdde, som redan omtalats, fram emot mitten på 1700-talet ett livligt
intresse att befordra bebyggelsen av Norrland. Avvittring anbefalldes i
Ångermanland genom k. brev den 2 okt. 1742, i Jämtland den 9 juli 1754,
varjämte utfärdades instruktion för avvittringen i Västerbotten den 23 maj
1780 och k. brev om densamma den 11 sept. 1787 och därvid föreskrevs
jämte nyss nämnda grunder, att hänsyn skulle tagas även till blivande
nybyggesanläggningar på kronans allmänningar och överloppsmarker.
Avvittringen fick dock ingen större omfattning förr än under följande århundrade.

JORDDELNING. Enligt den gamla uppfattningen, att hemman borde
bibehållas oförminskade, för att deras skatteförmåga ej måtte nedsättas, fick
skattehemman ej delas utan borde, när skattebonden dog, Kisas av närmaste
bördeman, som ej ägde hemman, eller, om sådan ej fanns, säljas odelat.
Denna grundsats vidhölls i flera under 1500- och 1600-talet utfärdade
författningar, och därjämte fastställdes, att den som mest ägde i ett skattehemman
och var bäst fallen att besitta det, ägde rätt att utlösa de övriga delägarna.
Genom en resolution den 17 febr. 1652 medgavs dock rätt för delägare i ett
hemman att behålla var sin lott däri, om hemmanet vore så gott, att flera
därå kunde finna sin bärgning, och genom en resolution den 10 juni 1684
sattes <sup>1</sup>/<sub>4</sub> mantal som den gräns, utöver vilken klyvningen ej fick ske, dock
med undantag från denna regel för vissa landsdelar. Genom ett k. brev den
26 mars 1718 medgavs obegränsad rätt till hemmansklyvning, men detta
medgivande återtogs redan 1721, då det förra förbudet mot klyvning till mindre
än <sup>1</sup>/<sub>4</sub> mantal åter infördes, och detsamma blev också gällande enligt 1734
års lag. I samma års skogsordning föreskrevs, att landshövding och
häradsrätt skulle pådriva byskogarnas delning. Redan genom en förordning den 30
juni 1747 medgavs dock rätt att klyva skatte- och kronohemman i 6—8 eller
mindre delar, allt efter som hemmanen prövades kunna tåla, och genom 
förordningen den 18 maj 1767 berättigades hemmansägare att avlåta t. o. m.
tiondelen av hemmanets ägovidd att besittas med full äganderätt.

<i>Avsöndring</i> av vissa till läge och gränser bestämda jordområden var icke
tillåten enligt de gamla lagarna, och genom k. plakat den 2 maj 1673
förbjöds uttryckligen avsöndring från skattehemman och påbjöds, att redan
av söndrade delar skulle återförenas med stamhemmanet. Först genom
en-skiftesförfattningarna (se föreg, sid.) blev avsöndring tillåten. Enligt
författningen 1807 fick ouppodlad jord intill <sup>1</sup>/<sub>10</sub> av hemmanet avsöndras med full
äganderätt, dock att ingen lägenhet fick göras mindre än 4 tld och att å
lägenheten skulle läggas årlig avgäld i spannmål till siamhemmanet.

LANTMÄTERI.<footnote><sp>J. Faggot</sp>, Historien om sv. landtmäteriet oeh geographien. I. K. Sv. Vet. Ak. Handl. 1749.</footnote> Uppmätning av ägor i och för ägodelning mellan
grannar och för avmätning av egendoms skattskyldighet skedde av gammalt
genom revning (uppmätning med ett rep eller en mätslång, pertica, av 9 alnars
längd), vilket utfördes av särskilda förtroendemän, revkarlar. År 1603
förordnades <sp>Andreas Bureus</sp> till styresman över lantmäteriet, som skulle
handhava såväl den geografiska kartläggningen av riket som avfattning av
hemmans och byars åker och äng, för vars utförande skulle finnas en
lantmätare i varje landsort. Instruktioner för lantmäteriet utfärdades åren 1628,
1635 och 1643, det sistnämnda året en särskilt för bymäfningen. År 1642
inrättades ett lantmäterikontor i kammarkollegium. Enligt en ny instruktion
år 1688 skulle lånt mäteriför rättningar för ägoskillnad, byte o. dyl. ske i
närvaro av de intresserade parterna. År 1696 inrättades i varje län ett
lantmäterikontor, i vilket lantmätarnas konceptkartor skulle samlas, under det
alt s. k. publika renovationer skulle insändas till det centrala kontoret i
Stockholm.

Intill är 1725 arbetade lantmätarna endast för statens räkning, så att
uppmätning och gradering av ägor skedde blott som grund för skattläggningen,
men enskilda förrättningar utfördes dock med landshövdingens medgivande.
Sagda år ålades lantmätarna att utföra ägodelningar och skiften, vilket sedan
blivit deras huvudsakliga sysselsättning.

Byarna uppmättes till åker och äng med angivande av jordens art och
beskaffenhet, urfjäll och utägor, skog och fiskevatten. Härvid graderades
jorden i 4 grader: 1. stark lermylla och klapper jord; 2. hård lera, svartmylla
och god lätt jord; 3. sandmylla och stenig jord; samt 4. mojord.<footnote><sp>Broocman</sp> anf. arb. II, cap. 2.</footnote>

BYGGNADSSKICKET<footnote><sp>Sig. Erixon</sp>. Tidskr. Rig 1919.</footnote> var i huvudsak fortfarande det för varje
landsdel sedan gammalt (sid. 199) hävdvunna: I de forna danska provinserna och
angränsande delar av Småland och Västergötland lågo husen kring en sluten,
4-sidig gård, i det övriga Götaland bildade de särskild man- och fägård, vilka
vanligen lågo intill varandra men enligt 1734 års lag skulle byggas skilda.
I Svealand bildade oftast man- och fägård skilda gårdar. På herr-, präst- och
bergslagsgårdar bestod mangården ofta av en huvudbyggnad och två flyglar,
eljes lågo man- och fägård mest i ett sammanhang, kringbyggda och skilda
genom en tvärgående länga av portlider med stall å ena och bod å andra
sidan. I Norrland, Värmlands samt Västmanlands skogsbygder var en enkel
gård med byggnader på alla 4 sidorna det vanligaste. I de nordliga
landsdelarna var oftast gårdsplanen så rymlig, att husen ej utfyllde sidorna. I bruten
terräng, där fyrkanten ej bekvämligen kunde användas, lades byggnaderna
mest i längor tvärs för sluttningen. Stundom byggdes, utom bastu och
bagarstuga, även loge, lador och härbre utanför fyrkanten. I fähuset fanns ofta
eldstad, och folket använde då detta även som tvättstuga. Vid prästgårdar,
och än mer vid herrgårdar, lades vanligen fägården mera avskild från
mangårdsbyggnaderna, och även ofta de särskilda husen mer i sär. Under
1600—1700-talen ökades husens antal vid såväl bond- som i synnerhet präst- och
herrgårdar. I de skogrikare delarna av mellersta Sverige blev vanligt, att det
fanns 2—3 boningshus, varav ofta ett var »fördelsstuga», d. v. s. bostad för
de gamla, som åtnjöto fördel (undantag). Vanligen fanns där även stolpbod
(»härbärge, härbre»), särdeles i norra Sverige. Enligt Carls XI:s
husesynsförordning liksom i 1734 års lag, kap. 2 av byggningabalken uppräknas
de hus och lokaler i dessa, som borde finnas, näml. a. i mangården: stuga
med förstuga och kammare, så ock gäststuga, där gården så stor är, källare,
visthus och sädesbod, redskapshus, hemlighus, port och lider; b. i
ladugården: stall, fähus, fårhus, svinhus med nödiga foderrum, så ock loge och lador,
efter som gården är stor till. Badstuga eller mäHehus samt ria, där skog
finnes, skola sättas avsides.

Boningshusen på präst- och större bondgårdar hade på 1500-talet jämte
de av gammalt vanliga rummen (förstuga, kåve och stuga) även en gäststuga
på motsatt sida mot stugan, och på 1600-talet hade ofta tillkommit en
»fram-kammare» innanför gäststugan eller 2 kammare innanför stugan. I
Västmanlands och Dalarnas bondgårdar skedde utvidgningen även så, att två enkla
gavelsvalehus sammanbyggdes till en parstuga med ingång och förstuga mitt
på och ett rum åt vardera gaveln.<footnote><sp>Sig. Erixon</sp>. Skultuna bruks historia. 1921.</footnote> Byggnaderna i södra Sveriges skogfattiga
bygder voro vanligen korsvirkes- eller klenhus men eljes mest av timmer
med korsknutar. Taken voro merendels täckta med torv eller takved å såväl
bond- som prästgårdar; på slätterna användes i vissa trakter halmtak mest, i
skogstrakterna spåntak innan vattensågar funnos,<footnote><sp>Polhem. K</sp>. Vet. Ak. Handl. 1739.</footnote> varefter brädtak blevo
vanliga. Rödfärgning av husen förekom åtminstone på 1700-talet, möjligen
tidigare. Särskilda sommarstugor, såsom ännu brukas i Norrland, förekommo
litet varstädes i landet.

<i>Fäbodar</i> brukades ej blott i norra Sveriges skogrika trakter utan även
i mellersta Sverige, och liksom i Norge dels avlägsna utfäbodar, dels
närmare bygden belägna byfäbodar, vid vilka vanligen åker uppodlades, och
vilka därför ofta utvuxo till nya byar. Även hade man halvfäbodar, belägna
så nära bygden, att mjölken kunde dagligen hemföras.

LANTBRUKETS UTVECKLING visas av en jämförelse mellan äldre och
nyare arbeten av den anförda litteraturen, men har även statistiskt påvisats
genom av H. Forssell<footnote><sp>H. Forssell</sp>. Anteckningar.</footnote> offentliggjorda och bearbetade tiondeuppgifter för
åren 1539—76, taxeringsuppgifter för år 1571 och räkenskaper för de
kungliga avelsgårdarna, allt jämfört med de av prästerskapet upprättade
statistiska s. k. rikstabellerna för 1805. För att giva ett helhetsuttryck för denna
utveckling må här meddelas följande från <sp>Forssell</sp> hämtade siffror för
en medelmåttig skörd år 1555 samt för 1805 i de gamla svenska landsdelarna,
således oberäknat de från Danmark erövrade.
<table b>
<td v2><td 2 c>Skörd 1555<td><td 2 c>Skörd 1805
<td c>tunnor<td c>% av hela<br>skörden<td><td c>tunnor<td c>% av hela<br>skörden
<td>Vete<td r>7,549<td r>0.6<td><td r>95,287<td r>2.6
<td>Råg<td r>435,067<td r>35.0<td><td r>1,059,309<td r>28.8
<td>Korn<td r>785,247<td r>63.1<td><td r>910,712<td r>24.8
<td>Havre<td r>16,529<td r>1.3<td><td r>1,006,954<td r>27.4
<td>Blandsäd<td c>—<td c>—<td><td r>485,526<td r>13.2
<td>Ärter<td r>8<td c>—<td><td r>116,845<td r>3.2
<td r>S:a spannmål<td r><footnote>Under det siffrorna för de särskilda sädesslagen år 1555 angiva tiondepliktig säd ingå i totalsummorna den beräknade ej tiondepliktiga säden.</footnote>1,344,000<td r>100.0<td><td r>3,675,000<td r>100.0
<td>Rågvärde<footnote>1 t:a rågvärde = 0.7 t:a vete, 0.8 ärter, 1.1 korn, 1.4 blandsäd, 1.7 havre, 4 t:or potatis.</footnote><td r><footnote>Under det siffrorna för de särskilda sädesslagen år 1555 angiva tiondepliktig säd ingå i totalsummorna den beräknade ej tiondepliktiga säden.</footnote>1,447,000<td c>—<td><td r>3,108,000<td r>—
<td r>T:or rågvärde pr 100 inb.<tab><tab><td r>272<td c>—<td><td c>—<td r>168
</table>

Härav framgår, att spannmålsskördens tillväxt ej varit på långt när så
stark som folkmängdens. Anmärkningsvärd är den starka ökningen av
havreodlingen under samtidig nedgång för korn och om än i mindre mån för råg.

Om den odlade jordviddens storlek på 1500-talet finnas inga direkta
uppgifter, men då det är antagligt att skördemängd i förhållande till utsäde
stigit, från ett medelkorntal av 3—4 på 1500-talet till 5—6 omkring år 1800,
så har troligen ökningen av åkerarealen än mindre än av sädesskörden
motsvarat folkökningen. Utvecklingen skulle sålunda under de 300 åren snarare
hava varit en tillbakagång än ett framåtskridande i avseende på jordbrukets
förmåga att giva befolkningen uppehälle, vilket också visas därav, att den
i början av perioden vanliga exporten av spannmål avlösts av en starkt
tilltagande införsel.

Skördemängderna växlade mycket, under vardera av de tre århundradena
gav ungefär vart tionde år missväxt, och blott ett fåtal år angivas hava
lämnat medelmåttig skörd eller däröver. Magasinering av en spannmålsreserv
var därför en viktig angelägenhet, som tillgodosågs genom kronans kornhus
och sockenmagasin. Som det stora flertalet av landets innebyggare idkade
jordbruk och detta var inriktat på självförsörjning, var handeln med
jordbruksprodukter obetydlig, men en avsevärd avsättning av spannmål från
de starkare sädesodlande landsdelarna till bergslagerna ägde rum, med
Västerås som huvudmarknad.

En jämförelse mellan skrifter rörande lantbruk från periodens början och
dess senare del tyder ej heller på synnerliga framsteg inom åkerbruket. Efter
<sp>Gustaf Vasas</sp> brev och <sp>Per Brahes</sp> hushållsbok att döma intogo
1500-talets bildade jordbrukare vid jordens skötsel en lika långt framskriden
ståndpunkt som de främsta i andra länder, men så var knappt förhållandet
vid 1700-talets slut. I råden och anvisningarna för arbetena vid jordbruket
rådde mycken vidskepelse, särdeles i avseende på månskiftenas, vindens och
helgondagars betydelse. I ny borde sålunda virke fällas för att bliva
varaktigt och slakt utföras, för att köttet skulle bliva drygt, men sådden ske i nedan,
och olika växters sådd helst på vissa helgons dagar. Ärter borde sås mellan
kl. 9 och 12, ej vid sunnan- eller nordanväder, emedan de då bliva mycket
maskstungna, men vårråg i sunnanväder o. s. v. Tron på en arts förvandling
till en annan var allmän, såsom att vete i mager jord förvandlas till råg, råg
till korn, korn till havre samt råg och havre till losla och flyghavre var
allmän. Redan <sp>Per Brahe</sp> framhöll oförnuftet häri lika kraftigt som
<sp>Linné</sp>. Sveriges framstående naturvetenskapsmän sysslade väl även med
jordbruksfrågor, men deras studier fingo ännu ringa eller ingen praktisk
tillämpning.

ÅKERNS BEARBETNING. Redan i <sp>Per Brahes</sp> hushållsbok och sedan
i <sp>Salanders</sp> gårdsfogdeinstruktion inskärpas de ännu i vår tid gällande
grunderna för en sådan jordbehandling, att en önskvärd luckerhet vinnes
och jordens fuktighet bevaras, nämligen höstplöjning, en i rätt tid företagen
harvning av den plöjda åkern på våren, finharvning efter sådden och, om
så behövdes, broddharvning samt upprepade bearbetningar av trädesåkern.
<sp>Rålamb</sp> förordar därutöver att täcka den plöjda åkern med ris, som
hindrar dess uttorkning på våren och håller jorden luckrad i ytan och gödslar
den, då riset sedan på försommaren brännes.

Dessa regler för jordbehandlingen följdes dock säkert rätt sällan, ty ännu
i slutet av 1700-talet klagas över det vanliga bruket att köra upp såväl
vårland som trade först på våren och att sedan lämna trädesåkern orörd till
strax före sådden. Jorden sammanplöjdes i allmänhet i land, vars bredd
berodde av tegblandningen i den tegskiftade åkern och dessutom på jordens art
och ortens sed. Genom fortsatt sammanplöjning samlades matjorden mot
landets mitt, under det älven blottades invid slutfårorna.

Även i avseende på <i>dikning</i> gåvos goda anvisningar men klagades över
allmän försumlighet, som enligt <sp>Broocman</sp> (anf. arb. II. 15) var större i
Skåne än i Östergötland. Endast öppna diken omtalas, och för dessa
föreskrives stor bottenbredd (1 aln) i förhållande till djupet, vilket visar att man
tänkte blott på ett hastigt avledande av ytvattnet. Denna bestämmelse
återfinnes även i 1734 års lag. Ännu i slutet av perioden utgjordes dikena mest
av djupare plöjda fåror, och dikesplogar som omtalas, voro avsedda för att
upptaga sådana.<footnote>Ny journal för hushållningen, 1798.</footnote>

REDSKAPEN, som var i praktiskt bruk, voro av de gamla modellerna
(sid. 209), men under senare delen av 1700-talet framkommo talrika förslag
till förbättrade eller helt nya konstruktioner. Patriotiska sällskapet anordnade
en modellkammare för dylika nyheter, och offentliggjorde förteckningar
över dem i Hushållningsjournalen 1788 och 1798.


Det huvudsakliga redskapet var plogen eller årdret, vilka hade olika form i
de olika landsdelarna.<footnote><sp>Berch</sp>, i Vet. Ak. Handl. 1759. s. 205.</footnote> I Skåne och (enl. Mentzer) även i Västergötlands
slättbygd användes den germanska grova käVrplogen (fig. 79), som
förspändes med 3, stundom ända till 5 par dragare. I Bohuslän, Värmland, Dalarna
och Norrland hade man" en lättare tass- eller fot-plog, så kallad, emedan dess
korta ås var understödd av en tass eller fot, genom vars inställning plogdjupet
reglerades. I Värmland körde man vid vallbrott före plogen med en särskild
rist. I Mälarprovinsernas samt
Öster- och Västergötlands slättbygder
brukades stångplog, med en lång ås
vilande på oket (vid körning med
hästar bukok). Jämte plogen hade
man för luckring av öppen jord
årder, som i avseende på åsens form
och understödjande överensstämde
med ortens plogtyp. I södra
Sveriges kuperade trakter, där jordens stenighet försvårade bruket av plog,
brukades vanligen blott årder. I Finland liksom i de svenska
finnmarkerna var gaffelplogen (se under Finland sid. 432) det vanliga
åkerredskapet. Av årder omtalas <i>trädesbill,</i> som i 1500-talets inventarielistor
ofta var det enda åkerredskapet, <i>trädesstock, ärjkrok, trädes-, vår-</i> och
<i>myllesårder.</i> Antagligen betecknade trädesstock och krok årder med lutande
kropp, under det att de övriga namnen beteckna årder med vågrät sula.
Myllesårder hade en tvärställd mullfjöl eller en dylik åt vardera sidan.

<img l>Fig. 90. Dala plog. Efter <sp>Tägte</sp> jordsskötsel, 1747.</img><img r>Fig. 89. <sp>Brauners</sp> dikesplog.
Landtbr. akad. museum.</img>
Vändskivan eller mullfjölen på plogen bestod ännu av en på kant ställd
bräda, men under 1700-talet började man giva denna en svängd form, för att
den skulle vända tiltan. Järn till de i jorden arbetande delarna började först
användas av frih. <sp>J. Brauner</sp>, vilken tillverkade en dylik plog som (år
1750) uppgavs hava
fått rätt stor spridning.
Prof. <sp>And. Berch</sp>
avhandlade de
teoretiska grunderna för
plogens rätta
konstruktion.<footnote>Vet. Ak. Handl. 1759.</footnote>

<i>Harvar</i> och <i>sladdar</i>
finnas blott i en del
inventarielistor från 1500-talet. Av harvar var den rektangulära rätpinn- den
vanligaste; dess pinnar började först på 1700-talet att göras av järn. I
Smålands steniga åkrar användes åtminstone mot periodens slut en länkharv
liksom en liknande i Norge använd (fig. 85) bestående av klossar uppträdda
på stänger, så att harven kunde följa ytans ojämnheter.

Den ännu förekommande tuvkniven konstruerades av frih. <sp>Brauner</sp>.



Av såningsmaskiner framkommo flera förslag,<footnote>K. Vet. Ak. Handl. 1741, 1742, 1749, 1765.</footnote> såsom <sp>Chr.
Polhems</sp>, som utsatte kornen ett för ett, <sp>Zacharias Westbecks</sp> och
<sp>Lotta Triewens</sp>, i vilka utsädet blandat med mylla från ett skakande
spridningsplan nedföll på marken, där det enligt den senares förslag
myllades med en mullfösa, samt <sp>Daniel Thunbergs</sp>, i vilken säden
utmatades medels en med knaggar försedd vals och genom rör och rörformiga
billar fördes ned i jorden.
Ingen av dessa kom till
någon vidare praktisk
användning.

<img l>Fig. 91. Uppländsk stångplog med bukok.</img>
Myllningen skedde ofta
så, att utsädet spreds på den
i öppen fåra liggande åkern,
varefter kördes med årder
och pinnsladd eller harv.<footnote>Ny Journal f. hushålln. 1799, s. 56.</footnote>

Tröskningen skedde i allmänhet så, att sädeskärvarna först slogos mot
logbalken (skriftades, pasades) för att avskilja de största och bäst mogna
kornen och därefter uttröskades med slaga (prägel). I Norrland brukades
också att köra över den utbredda säden med trösksläde (jfr sid. 41) eller
tröskvält (bult), som fanns dels rektangulär för att köra fram och åter i en
rak logbana, dels rundad med något koniska valsar för körning i rundloge.<footnote>K. Vet. Ak. Handl. 1754, s. 268</footnote>
Av tröskvagnen föreslogos flera ändrade konstruktioner. <sp>C. B. Trozelius</sp>
fäste flera dylika rundvältar vid armar på en stående vals, som kringdrevs
med vattenkraft. <sp>Chr. Polhem</sp> konstruerade också tröskverk för häst-
och för vattenkraft.<footnote>K. Vet. Ak. 1740.</footnote>

För rensning av den tröskade säden konstruerade frih. <sp>Brauner</sp> ett
cylindriskt trådnätsåll,<footnote>K. Vet. Ak. Handl. 1752, s. 304.</footnote> och <sp>Sv. Ljungqvist</sp> en trattformig
centrifugalsorterare, enligt samma idé, som hundra år senare tillämpades av
liffländaren greve <sp>Berg</sp>.

GÖDSLING. Om de olika gödselslagens egenskaper och lämplighet för
olika växtarter och jordslag meddela de olika lantbruksförfattarna de i
litteraturen vanliga meningarna. Den börjande kemiska riktningen hos
1700-talets författare visar sig i yttranden om brinningens betydelse. Den är en
»koncentration av gödselns saltaktiga och nitrosiska partiklar»
(<sp>Broocman</sp>). Under det att <sp>Per Brahe</sp> (omkr. 1600) förordat att lämna den i
juli utkörda gödseln utbredd på åkern för att bevara jordens must, så rådde
100 år senare den meningen, att den utspridda gödseln borde genast
nedmyllas (<sp>Mentzer, Salander, Broocman</sp>), emedan den eljes »förlorar
sitt gödslande salt» (<sp>Rålamb</sp>).

I praktiken följdes errfellertid vanligen ingendera rådet, utan det vanliga
var, att gödseln fick ligga på åkern i småhögar, varigenom den förfares och
liggsäd uppkommer, där högarna legat. (<sp>Mentzer</sp>.)



Gödseltillgángen var i allmänhet knapp, så att den ej räckte till hela
trädesskiftet, utan det förekom, att en åker ej fick gödsel på 40 år.<footnote><sp>Broocman</sp> II, s. 16.</footnote> Man
förordade därför att öka dess mängd med de för detta ändamål i alla länder
vanligen förordade avfallsämnena (se t. ex. 68), samt takhalm, ljung,
löv, ormbunkar m. m.<footnote><sp>Rising</sp>, s. 19—23. <sp>Faggot</sp> i K. Vet. Ak. Handl. 1739, 1741.</footnote> Som en fullständig ersättning för kreatursgödsel
förordar <sp>Salander</sp> hornspån, 10 t:or per tld. Allehanda dylikt avfall
jämte mull, kalk och fårdynga borde läggas i hög att brinna, d. v. s.
komposteras.<footnote><sp>Broocman</sp> II, s. 162.</footnote> Märgel hade varma förespråkare i <sp>Rålamb</sp> och i <sp>Sten
Björnson</sp>, vilka avhandlade den i en skrift benämnd Jordmärg. Om den vikt, som
tillmättes inblandning av andra jordarter, vittnar Vetenskapsakademiens
inbjudan år 1778 till besvarande av frågan därom. Svaren offentliggjordes i
Samling av rön och avhandlingar.

Även <i>frögödsling</i> hade sina förespråkare. Således förordar <sp>Zacharias
Westbeck</sp> (Vet. Ak. Handl. 1739, sid. 469), att baka in utsädet i
gödselblandad lera eller blanda det med mull, <sp>Rålamb</sp> att stöpa det i en lut
urlakad ur fårgödsel och försatt med salpeter, andra urin som stöpningsvätska.
<sp>Salander</sp> förordar en sådan beredd genom kokning av vatten med
inblandning av salpeter, hornrasp, skorstenssot, får- och duvgödsel samt vitlök,
den sistnämnda antagligen mot rotmask.

VÄXTFÖLJD. Den ständiga åkern brukades i största delen av landet så
gott som uteslutande till sädesodling, med undantag blott för att rovor, lin
och hampa togs på mindre stycken.

Ensäde, d. v. s. oavbruten sädesodling bibehöll sig segt i södra Sveriges
skogsbygder, men eljes var redan i början av den nyare tiden regel att säd
omväxlade med trade.

Tvåskifte med höstsäd eller korn i årlig växling med trade förhärskade
i Mälare- och Hjälmaredalen, östergötland och södra Norrlands slättbygder,
liksom på sandjord på Öland och Gotland. Om trädet var försummat, så att
det ej kunde rågsås, togs vanligen korn på detsamma.

Treskiftesbruk med trade, höstsäd, vårsäd var del vanliga i hela Götaland
med redan nämnda undantag samt i Väster- och Österbotten. Fyrskifte av
trade, höstsäd, vårråg och havre brukades på sandjord i Falutrakten.<footnote>K. Vet. Ak. Handl. 1742.</footnote> Vid
dessa sädesbruk intogs vårsädesskiftet eljes vanligen av korn, under det att
havre mest odlades på omplöjd äng, som efter några års sädesskördar åter
fick gräsgå, men på den ständiga åkern enbär eller som blandsäd med
korn huvudsakligen, då jorden av sin natur eller till följd av vanskötsel var
för svag för korn. I Värmland ökades odlingen av havre, så att skörden av
detta sädesslag från 10—25 proc. av länets hela skörd i slutet av 1500-talet
stigit till över 70 proc. vid 1800-talets början. Havren odlades år efter år,
ända tills jorden var utsugen och måste läggas i trade för 1 eller ofta flera
år. I Gästrikland och Hälsingland var på 1700-talet bruk att plöja upp
gräsvallen (»svaljorden») och taga 2—3 grödor av havre eller av havre och lin.

Likaså brukades i övre Norrland att låta gräsvall bära säd några år och
därefter åter gräs gå.

En regelbunden omväxling av 3—4 års säd och 4—5 års insådd vall
omtalas först i Sverige från trakten kring Falun, Säter och Hedemora. Vid
denna <i>täktejordsskötsel</i> eller <i>lindjordsbruk</i><footnote>Läsn. i blandade ämnen 1801, s. 206; K. Vet. Ak. Handl. 1742; Tägtejordsskötsel vid
St. Kopparberget. 1747.</footnote> upplöjdes gräsvallen, gödslades
och besåddes med vårsäd, varefter togs en andra sädesskörd på »torvsyran»
(den multnade valltiltan) och tredje året efter gödslingen korn enbart eller
blandat med tuvråg, vari brukade insås höfrö,<footnote>K. Vet. Ak. Handl. 1741, 1742.</footnote> väl mest urfallet på
ladbotten men även mer eller mindre rent frö av ängskampe (timotej), varav frö
skall ha införts från Amerika<footnote><sp>Bergius</sp>, Tal om svenska ängsskötseln och dess främjande genom lönande grässlag. 1769.</footnote> första gången år 1765, men redan tidigare
ha skördats i Sverige. Dylik sädesvallbruk, vilket särdeles passade denna ort,
som hade stort behov av hö åt de talrika hästarna, säges först hava brukats
av bergsmannen <sp>Johan Andersson</sp> å Stora Klingsbo i Skedvi s:n,
vilken från tvåskifte skall hava övergått till ett 7-skiftesbruk: 1. träde, 2. råg,
3.—5. gräs, 6.—7. havre, vilket senare blev förhärskande i hela mellersta
Sverige.

Ett verkligt växelbruk förordades redan år 1739 av <sp>Jacob Faggot</sp>
men torde icke hava lett till någon efterföljd. Omkring sekelskiftet
framträdde den på kontinenten rådande ivern att efter engelskt mönster införa
ett växelbruk med rotfruktsodling, som skulle göra trädesskiftet obehövligt,
i ett livligt tankeutbyte. Patriotiska sällskapet utlyste en pristävlan om detta
ämne, vilket framkallade ett flertal tävlingsskrifter. En av
tävlingsskrifterna, <sp>Jan Erik Gerss</sp>, »Avhandling om trädesåkerjord och dess
förmånligare användning än hittills», i vilken övergång till ett intensivare växelbruk
förordades, trycktes av sällskapet år 1802 och blev på K. Maj:ts befallning
spridd bland rikets jordbrukare. En annan av de prisbelönade skrifterna, av
den för sina polemiska skrifter bekante överdirektören <sp>C. A.
Grewesmöhlen</sp>, framkallade åtskilliga följdskrifter.

SVEDJEBRUK förekom vid den nyare tidens början allmänt i
skogstrakter, och mångenstädes besåddes då mera svedjeland än åker. Hos finska
nybyggare i skogarna var det det enda åkerbruket. Skogen fälldes å senhösten
eller tidigt på våren och fick ligga utbredd att torka, tills i juli allt ris och
virke, som ej tillvaratogs, brändes. Därefter kringgärdades svedjelandet,
askan spreds och inblandades i ytjorden med rishackor, risharv och
gaffelplog, och råg, vanligen tuvråg, såddes. I stället för råg såddes ofta rovor,
antagligen av de små, snabbvuxna sorter, som pläga benämnas svedjerovor,
stundom även hampa, lin, korn eller havre. Vanligen togs blott 1, stundom
2 sädesgrödor, varefter marken fick gräsgrb och användes som betesmark,
tills skogen åter hunnit uppväxa. Omsorgen om skogen föranledde redan
<sp>Gustav Vasa</sp> till maningar mot överdrivet svedjande, och sedermera
inskränktes rätten därtill genom skogsordningarna och särskilda förordningar,
med den verkan, att det vid slutet av 1700-talet i Sverige förekom
huvudsakligen i Dalarna (»kasbränning») och Norrland.<footnote>K. Vet. Ak. Handl. 1750, s. 138.</footnote>

SÄDESSLAGEN. <i>Råg</i> var den huvudsakliga höstsäden men odlades föga
norr om Gästrikland och södra Dalarna. Huru rågens odling var stadd i
relativ tillbakagång i förhållande till hela sädesodlingen, är visat å sid. 399. Man
skilde mellan olika sorter efter såningstiden. Mest odlades larsmässràg, som
såddes omkring larsmässa (10 aug.), mellan olsmässan (29 juli) och
larsmässan, om gammalt utsäde användes men eljes mellan lärs- och
bartelsmässa (24 aug.). Midsommar- eller Johanneråg, på grund av sitt växtsätt
även kallad tuv- eller rotråg, såddes strax efter midsommar, sen-, svin- eller
latmansråg först sent på hösten. Den finska rågen stod högt i anseende till
utsäde, beroende på att den fick stå ute att eftermogna i skyl, innan den
riades, under det att den svenska vanligen riades omedelbart efter
skärningen (enl. <sp>Rålamb</sp>). Sämst ansågs »laduråg», vilken fick ligga oriad i
ladan. Även podolsk råg omtalas på 1700-talet och sades fordra god och väl
gödslad jord för att lämna rik skörd. Vårråg odlades huvudsakligen i
Småland på sandjord samt i Norrland, där man föga använde träda, som
höstrågen fordrade. Skada av rotmask på rågbrodden var vanlig; dess
härjningar ansågos kunna förekommas genom utsädets stöpning i
vitlöksvatten.

<i>Vete</i> odlades på 1500-talet föga och huvudsakligen i Mälarelandskapen och
de danska provinserna, men odlingen ökades småningom (se tab. sid. 399) och
blev rätt omfattande även i Öster- och Västergötland. Såväl höst- som
vårvete odlades; av det förra omtalas »klubb-» och »långvete». I Östergötland
odlades även höstspelt, särskilt till malt.<footnote>Vet. Ak. Handl. 1762, s. 293.</footnote>

Mot kolax, vilka tilltogo om man länge använde eget utsäde, användes att
tvätta utsädet<footnote><sp>Broocman</sp>.</footnote> eller att låta det stå i säck i 3 dagar blandat med släckt kalk.<footnote>K. Vet. Ak. Handl. 1741, s. 236.</footnote>

Vetets skördeavkastning växlade mycket, varför det plägade kallas
ångersäd (<sp>Mentzer</sp>).

<i>Korn</i> undanträngdes under den nyare tiden som brödsäd av råg och som
kreatursfoder av havre (se sid. 399) med undantag för norra Sverige, där det
i allmänhet var enda säden. Hos 1700-talets författare omtalas sexradigt
grovkorn och småkorn, brådkorn, stjärnkorn, flättring eller tvåradigt
Ölandskorn, gumrik (med längre ax och korn än flättring) samt hos enstaka
jordbrukare himmelskorn<footnote>Vet. Ak. Handl. 1749, s. 50.</footnote> eller spjalt<footnote><sp>Mentzer</sp>, s. 59.</footnote>, vilka sistnämnda såddes i juni. under
det att Urbans dag (24 maj) eljes var rätt såningsdag för korn.

<i>Havre,</i> vars odling starkt tilltog under 1700-talet, särdeles i Värmland och
Västergötland (sid. 399), odlades på mager eller mindre väl brukad jord och
på upplöjd äng. På något bättre jord användes hellre blandsäd. Svart- och
vithavre torde väl hava fördelats på de olika landsdelarna så som på
1800-talet. <sp>Broocman</sp> uppgiver (1736), att turkisk havre, som 
odlades i Liffland, ej förekom i Sverige, men 1787 omtalas den som odlad i
landet.<footnote>Hushålln. Journalen.</footnote>

<i>Hirs</i> och <i>bovete</i> odlades föga. Sibiriskt bovete försöktes men utan
påföljd.<footnote>Vet. Akad. Handl. 1750, s. 114.</footnote>

Av <i>ärter</i> odlades gråärter på åker mest i Dalarna och Norrland upp till
Ångermanland, och i det övriga landet åtminstone på 1700-talet även stora och
små gula (bland sådana brådärter) samt stora holländska gråärter.

<i>Bönor</i> (åkerbönor) omtalas av <sp>Per Brahe</sp> som åkergröda men torde
hava odlats blott obetydligt. Linser omtalas blott från Gotland
(<sp>Broocman</sp>).

<i>Sjukdomar</i> och skador å säd omtalas utförligt i <sp>Gadds</sp> Landtskötsel, III,
kap. 30 huvudsakligen efter utländska källor.

Av rotfrukter odlades blott <i>rovor</i> på åker, men framför allt på svedjeland,
och även då de odlades på fast åker helst efter bränning. Efter sådden
(bredsådd) brukade landet täckas med gödsel. De såddes i flera omgångar, först
i april, sedan mellan Eskil och Botolf (12, 17 juni), vid midsommar och vid
persmässa (29 juni), för att så länge som möjligt tillgång på nvskördade rötter
skulle finnas. Små platta ansågos bäst. Utsäde tog varje odlare själv av
utvalda rötter.

<i>Potatis</i> torde först i Sverige ha odlats i Uppsala botaniska trädgård i slutet
på 1600-talet och spreds därifrån som en raritet ut till en del
herrgårdsträdgårdar. Dess odling på åker brukar tillskrivas den ovan nämnde <sp>Jonas
Alströmer</sp> (s. 383), vilken i en år 1733 utgiven skrift »Fåraherdens
hemliga konster upptäckta» beskrev potatisodlingen. Hans son <sp>Patrick</sp>
ivrade också för den nya växtens odling och författade en avhandling om
potatisodlingen vid Alingsås, vilken år 1747 utgavs av Vetenskapsakademien
på anmodan av ett rikets ständers utskott. I Västergötland kallades potatis
nolor efter Alströmers gård Nolhaga men eljes mest jordpäron. Även på
andra håll anställda utländska arbetare, såsom tyskt gruvfolk, bidrogo till
odlingens utbredning, men mest anses detta ha skett genom från det tyska
kriget hemvändande soldater, vilka under detta lärt känna potatisens nytta
och odling. Sedan dess användbarhet till brännvinsbränning blivit känd,
tilltog odlingen hastigt.

<i>Lin</i> och <i>hampa</i> odlades sedan gammalt allmänt av allmogen men föga
vid herrgårdarna, beroende på att dessa spånadsämnen ingingo i avraden
från landbönderna. Under frihetstiden uppmuntrade regeringen både odling
och spinning, utan att man dock nådde att göra den hittills stora införseln
från Ryssland onödig. Spinn- och vävskolor inrättades, vilka flyttades från
by till by, premiering av linnevävnad infördes år 1740 och år 1762 sådan
särskilt för Västernorrlands län, vars hövding <sp>P. A. Örnsköld</sp> gjort sig
särskilt berömd för sitt nit för linneslöjden.

Linfrö skaffades helst årligen från Riga. Sådden skedde tidigast vid
ersmässan (18 maj) och senast å Viti dag (15 juni), då sådden väl gav fint lin
men intet moget frö. Linet såddes helst på vallbrott omedelbart efter 
plöjningen, medan tiltan ännu behöll såmusten. Linåkern rensades noga, och
hampan gallrades i juli. Efter skörden och knoppens avrepning lades
stjälken i Norrland vanligen omedelbart till vattenrötning. I det övriga Sverige
användes mest vallrötning.

Av färgväxter odlades under den största ivern för manufakturerna
<i>krapp, vau</i> och <i>vejde</i> på stadsjordarna, men sedan hattarnas välde var förbi,
upphörde denna odling åter småningom.

<i>Kummin</i> odlades i Skåne, i synnerhet kring Lund, men huvudsakligen
för husbehov.<footnote>K. Vet. Ak. Handl. 1744, s. 233.</footnote>

<i>Tobaksodling</i> i något större skala går tillbaka till år 1725, då <sp>Jonas
Alström(er)</sp> anlade en plantage vid Alingsås, och ungefär samtidigt
började odlingen vid några andra städer. Genom plakat den 29 febr. 1724
anbefalldes odlingen, och då den gynnades genom frihet från accis, spred
den sig vid städerna ända upp till Sundsvall, men bedrevs föga utanför
stadsjordarna. År 1770 skola 16,000 ctr. inhemsk tobak hava förarbetats.

<i>Humle</i> var redan under medeltiden föremål för en för riket betungande
införsel. För att inskränka denna verkade <sp>Gustaf I</sp> genom maningar och
undervisning för den inhemska humleodlingens ökning och tillhöll särskilt
kungsgårdarnas förvaltning att vinnlägga sig om densamma. Genom ett
plakat den 11 febr. 1687 återupplivades det gamla stadgandet (sid. 212) om
humlegårdars anläggande, och då införseln av humle hotade att göra
odlingen avbräck, höjdes tullen år 1693 och gjordes införselförbud år 1699,
vilket förnyades 1731. I 1734 års lag intogs landslagens gamla bestämmelse
om skyldighet för landbo att odla humle.

Odling av humle var vid denna tid allmän i landet och mest omfattande
kring Stockholm och i Schedvi socken i Östergötland. Den svenska humlen
omtalas visserligen som jämngod med utländsk (<sp>Broocman, Risingh</sp>),
men humlerötter anskaffades dock från utlandet särskilt från Braunschweig.
Revorna fingo mest uppbäras av stänger, men även rishumlegårdar
förekommo. Om humlens skötsel meddelades utförliga beskrivningar hos olika
författare.<footnote>K. Vet. Akad. Handl. 1839, s. 174.</footnote>

<i>Foderodling</i> på åker torde knappt hava förekommit förr än på
1700-talet. Redan i dess förra del omtalas insådd av »gott hö- eller väpling-frö»<footnote><sp>R. Broocman</sp>. Hushåldsbok II, s. 210.</footnote>,
och särskilt av ängskampe för valläggning i Dalarna, och senare uppgiver
<sp>Linné</sp>, att frö av vit- och spansk (röd-)klöver brukade införskrivas, men
ansågs, att vi borde använda höfrö av egen skörd.<footnote>Ölands- och Gotlandsresa, 1775, s. 282.</footnote> Han förordade odling
av flera vilda arter, särskilt alsikeklöver och den vid Uppsala och i Skåne
förekommande gula smären (»svenskt höfrö»), likasom även blåsmäre borde
kunna odlas efter här skördat frö.<footnote>Vet. Ak. Handl. 1739, 1742.</footnote> »Den för sina verser och sina välmenta
förslag lika bekante» <sp>Haqvin Bager</sp> förordade att utvidga det vanliga
treskiftesbruket med 2 vångar för denna växt.

Vid <i>ängarna,</i> som ännu lämnade så gott som allt höet, fästes stor vikt,
men då huvudsakligen sanka marker användes till slåtter, var tillgången
på ängar mycket olika. Sålunda beräknar <sp>H. Forssell</sp> på grund av
granskade räkenskaper från senare delen av 1500-talet höavkastningen i
sommarlass (à 25 Lisp. = 213 kg.) till i medeltal 5—10, i Västmanland 15,
i Uppland 10, i Södermanland 8, i Småland 6, men i Östergötland blott 2.2
gånger tunnetalet utsäde. 1700-talets författare angiva 10 sommarlass hö
mot 1 tra utsäde som det normala.

Över ängens vanvård klagades dock allmänt. I 1734 års lag, kap. 6 i
byggningabalken stadgas skyldigheten att rödja och vårda ängar, och
århundradets lantbruksförfattare mana ock därtill: röjning på hösten, utspridning av
riset för att gödsla marken, tuvhackning vid fastlagstid, medan tjälen sitter
i marken, bränning av förnan på våren samt avdikning (dock ej djup) av
moss- och kärrängar. Den tid efter annan återkommande upplöjningen av
ängen för att under 2—3 år bära säd, som ovan (sid. 404) omtalats, borde lika
mycket avse ängens föryngring som sädesskörd.

TRÄDGÅRDSODLING förekom ej under den förra delen av den nyare
tiden vid bondgårdarna, annat än så till vida, att där kanske odlades några
land med ärter, bönor, rovor, morötter, kål och senap. Genom
reformationens genomförande förlorade trädgårdsskötseln i Sverige till stor del det
hägn, den haft vid klostren och vid kyrkans mäns gårdar och slott, men i
regel torde väl trädgården bibehållits vid dem av dessa gårdar, som
innehades av präster eller blivit kungliga eller adliga avelsgårdar eller säterier.

<sp>Gustaf I</sp> ägnade uppmärksamhet även åt trädgårdsskötseln. Vid hans
hov förbrukades stora massor av trädgårdsalster, som hämtades från de till
Stockholms slott hörande1 trädgårdarna, till vilkas skötsel han inkallade en
tysk örtagårdsmästare, och från trädgårdar vid kungl, slott i landsorten. I
de av <sp>H. Forssell</sp> granskade räkenskaperna för större gårdar under
1500-talet saknades i regel ej trädgård.

Det var dock först under adelns storhetstid på 1600-talet, som
trädgårdsanläggningskonst och trädgårdsodling fick en utveckling, svarande mot dess
ståndpunkt i andra länder. Adelsgodsens ägare hade i utlandet lärt känna
och fått smak för en högt stående trädgårdsodling, och i de ståtliga
slottsanläggningar, som under denna tid utfördes, voro park och trädgård viktiga delar.

Det livliga intresse för botanik och för odling inom landet av utländska,
»grannlaga» örter, som rådde under 1700-talet, medförde en ny
uppblomstring av trädgårdsodlingen, men fortfarande uteslutande vid herr- och
prästgårdar. <sp>Linné</sp> nämner i sina beskrivningar över resor i svenska bygder så
gott som intet om trädgårdsodling vid bondgårdar. Dock omtalar han i sin
Dalaresa, att i Älvdalen allmänt odlades »den rätta Johannislöken», vilken
såldes i kringliggande socknar och användes att tugga i kyrkan.

För skötseln av de olika avdelningarna av trädgården (lustgård, trädgård,
kål-, krydd- eller köksträdgård, örtagård) redogöres i de olika
hushållsböckerna (såsom <sp>Co1eri</sp> 1683, <sp>Broocmans</sp> 1736, m. fl.).

<i>Trädgårdsanläggningskonsten</i> ställdes i Sverige liksom i övriga
kulturländer i Europa under 1600- och 1700-talen i nära samband med
slottsarkitekturen, varvid man så nära, som klimatförhållandena det tilläto, följde
italienska och franska mönster, varom <sp>Dahlbergs</sp> Suecia antiqva lämnar
talrika bevis. Det var den av drottning <sp>Kristina</sp> inkallade arkitekten
<sp>André Mollet</sp>, som först i Sverige tillämpade den moderna
smakriktningen. I sitt arbete Le jardin de plaisir, Stockh. 1651, utvecklar han
grunderna för renässans- och barockstilen. I samma riktning och i nära
anslutning till <sp>Lenôtres</sp> franska trädgårdsstil verkade efter honom den från
Holland inflyttade trädgårdsmästaren vid den kungl, trädgården i
Stockholm <sp>Christian Horleman</sp> och hans son överintendenten frih.
<sp>Carl Hårleman</sp>, känd som fullbordare av Stockholms slotts byggnad och
genom en mängd efter hans ritningar utförda slott, kyrkor och andra byggnader.

Av <i>köks-</i> och <i>kryddväxter,</i> vilka senare, utom till föda, användes i
allehanda hus^ och »sympatikurer», omtalas hos 1600-talets författare (såsom
<sp>Johan Risinghs</sp> Landbok) blott rovor, (kål-?)rötter, kål, ärter, senap,
anis, koriander, kummin, fänkål, dill och pepparrot.

Hos 1700-talets författare har antalet hithörande växter, som odlas i
landet, betydligt tilltagit. Som sådana omtalas i <sp>Rålambs</sp> Adlige öfning:
sockerärt, morot, jordskocka, rättika, pepparrot, huvud-, savoj-, blom- och
rosenkål, jordgubbar, melon, gurkor, kurbits, sparris, romersk och
huvudsallat, endivia, lactuca, spenat, mangold, syra, selleri, mynta, dill, anis,
fänkål, körvel, krasse, isop, salvia, cikoria, portlak, pimpinell, sockerrot,
persilja, timjam, haverrot, ålandsrot, libsticka, alstringzrot, åbrodd, basilica,
mejram, vinruta, dragon, madra, polleja <i>(Pulegium?).</i>

På 1700-talet omtalas drivbänkar uppvärmda med murade kanaler, som
uppvärmdes med eldstadsrök eller ånga såsom en uppfinning av <sp>Mårten
Triewald</sp>. Drivbänkar med ströbädd omtalas i motsats därtill som »vanliga»<footnote>Vetensk. Akad. Handl. 1739, s. 25.</footnote>.

Av <i>blomsterväxter</i> omtalas en stor mängd arter och sorter, såsom av
fortfarande odlade: akleja, ringblomma, klätterkrasse <i>(Tropœolum),</i>
tulpaner, hyacinter, narcisser, crocus, lövkojor, kejsarkronor, vita liljor,
remonterande rosor, anemone, nejlikor, stormhatt och ett stort antal, vilkas namn
äro svåra att identifiera.

Fruktodlingen led stort avbräck av de svåra vintrarna i början av
1700-talet, särskilt 1708—1709, då de flesta fruktträden i Sverige dödades av kölden.

Av fruktträd odlades på 1700-talet: äpple (Borsdorfer, Stettiner,
astrakan, pipping, calville, läder-, smör-, vet-, pingst-, jungfru-, söt-, vin- och
kantäpple), päron (bergamotter, bonchretien, olsmäss-, muskatell-, larsmäss-,
kanel-, beurré, augusti-päron), körsbär (sur-, amouretter, spanska, majkörs,
higarreau, m. fl.), plommon (franska, därnas-, mirabeller, röda äggplommon,
reine Claude, sviskon, krikon), samt i södra delarna av landet aprikos-,
persike-, kastanje- och valnötträd, mullbär, svarta och vita, kvitten och mandel.
Fruktträd importerades från Hamburg, Holland och Frankrike, och enstaka
herrgårdar hade stora sortiment av fruktsorter.<footnote><sp>Eneroth</sp>. Handbok i Sv. pomologi, s. 37.</footnote>

Av bärbuskar: röda, vita och svarta vinbär, krusbär (från slutet av
1600-talet) samt berberis, av vilken sistnämnda växt alla delar hade någon nyttig
användning, en olycksbringande skänk av 1700-talets nyttighetssträvande.<footnote>Vet. Ak. Handl. 1749, s. 61.</footnote>


Alla nu brukliga sätt för ympning och okulering voro i bruk, och de
förunderliga resultat, som omtalas av de gamla latinska författarna, gå igen som
svenska erfarenheter, således uppgivas al, alm, hägg, rönn, vide m. fl. vilda
träd som grundstammar för fruktträden.<footnote><sp>Broocman</sp> IV, s. 48.</footnote> Mot frostfjäriln började man
att efter <sp>Thorbern Bergmans</sp> förslag använda tjärade näverringar
kring träden.<footnote>K. Vet. Ak. Handl. 1770, s. 17.</footnote>

HUSDJURSSKÖTSEL. Likasom åkerbruket under den nyare tiden intill
1800 icke ökats i lika grad som folkmängden, så har också förhållandet med
kreatursskötseln. Kreatursantalet var enligt <sp>G. Sundbärgs</sp> beräkningar<footnote>Sv. Land och folk. Historisk statistisk handbok 1901, s. 494.</footnote>
för hela riket:
<table b>
<td v2><td 2 c>Hela antalet<td><td 2 c>På 1,000 inb.
<td c>1571<td c>1805<td><td c>1571<td c>1805
<td>Hästar<td r>168,000<td r>392,000<td><td r>187<td r>161
<td>Kor<td r>420,000<td r>803,000<td><td r>467<td r>330
<td>Andra nötkreatur<tab><tab><tab><td r>378,000<td r>649,000<td><td r>420<td r>267
<td>Får<td r>560.000<td r>1,216,000<td><td r>622<td r>500
<td>Getter<td r>155,000<td r>140,000<td><td r>172<td r>58
<td>Svin<td r>270,000<td r>400,000<td><td r>300<td r>165
</table>

Dessa tal visa en betydlig nedgång av de flesta kreatursslag i förhållande
till folkmängden, minst dock för hästarna, av vilkas antal dock en avsevärd
del ej direkt användes vid jordbruket. <sp>H. Forssell</sp> beräknade, att på
kungsgårdarna på 1500-talet fanns ungefär 2<sup>1</sup>/<sub>2</sub> kreatursenheter på varje
tunna utsäde, och detta överensstämmer rätt väl med det kreatursantal, som
enligt <sp>Salander</sp> på 1700-talet ansågs böra finnas på en egendom.
Kreatursantalet i förhållande till utsäde och skörd var dock mycket olika i olika
landsdelar, jämförelsevis stort och väl fyllande folkets behov i de kuperade
och skogiga trakterna, men mindre och knappt tillräckligt i mellersta
Sveriges slättbygder. Kreaturens beskaffenhet och avkastning gjorde ej heller
några avsevärda framsteg under denna tid.

Detta stillastående eller relativa tillbakagång förklaras delvis därav, att
intresset för lantbrukets framåtskridande huvudsakligen var riktat på
nyodling, och mindre på kreatursskötselns förbättring, men delvis även på de
svåra missväxter och härjningar av farsoter, som bortryckte stora mängder
av nötboskap och får.

Utfodringen förbättrades föga. Under 1700-talet ägnades väl mycket
intresse åt denna sak, men var huvudsakligen riktat på uppfinnandet av
beredningsmetoder och användning av nödfoder. Alla möjliga växtämnen,
som ej ansågos direkt giftiga, insamlades och bereddes genom häckning,
sörpning, jäsning, begjutning med saltlake eller urin. Sådana ämnen voro
gammal takhalm, lav, vitmossa, renlav, bärris, ljung, bark av lövträd, 
innerbarken (»skav») av barrtträd torkad och mald till mjöl, men kanske mest
granris hackat eller sönderstött och urlakat med vatten samt begjutet med
saltlake eller mänskourin.<footnote>K. Vet. Ak. Handl. 1740, s. 461;  1742, s. 153.</footnote> Hästgödsel var också en vanlig inblandning i
fodret åt nötkreatur och svin.

Utfodringen var i allmänhet knappast rikligare i senare delen av
1700-talet än vid den nyare tidens början, utom i det avseendet, att den tilltagande
brännvinsbränningen gjorde dränk till ett vanligt fodermedel och som
sådant fick så stor betydelse, att nötkreatur och svin knappt ansågos kunna
framfödas utan detta foder.

För avelns förbättring infördes då och då, och under 1700-talet i rätt stort
antal, utländska djur, framför allt får, vilka det rådande intresset för
manufakturerna ställde i främsta rummet bland husdjuren.

HÄSTARNAS antal tillväxte under de 3 nu avhandlade århundradena
något mindre än folkmängden men något mer än skördemängden och
åkerarealen. En jämförelse mellan antalet hästar och oxar under senare delen
av 16:e århundradet och år 1805 enligt <sp>H. Forssells</sp> siffror för det förra
århundradets Sverige, visar, att detta förhållande var ungefär oförändrat
(111,100; 60,000 och 259,602: 163,823), d. v. s. hästarna hade antagligen icke
under denna tid i någon avsevärd mån undanträngt oxarna som dragare.
Enligt <sp>Forssells</sp> uppgifter om hästarna vid kungsgårdarna bestod dessas
hästbesättning till ungefär hälften av <sp>frisstod</sp> (d. v. s. rid- och
vagnshästar av utländskt slag) och av verkhästar. Bönderna hade naturligtvis endast
verkhästar. —

Landets häststock motsvarade under hela ifrågavarande period behovet,
ty införseln av utländska djur var jämförelsevis obetydlig och utförsel, som
förekom under 16:e århundradet, antagligen likaså, och de upprepade förbud
mot densamma, som <sp>Gustaf I</sp> utfärdade, visa, att han ansåg att landets
häststock ej väl tålde denna åderlåtning.

Verkhästarna voro självfallet av det inhemska, småvuxna slaget, varom
såväl deras pris, ungefär detsamma som för en dragoxe, som deras foderstat
vittnar. Det fanns dock även något bättre inhemska hästar, ty den svenska
klipparen ansågs på 1500- och 1600-talen som en uthållig rytterihäst.<footnote><sp>Björnstjerna</sp>. System för Sveriges hästkultur, 1828.</footnote>

Kungs- och adelsgårdarnas rid- och vagnshästar voro, som deras
benämning frisstod antyder, i regel av utländskt, oftast frisiskt slag, d. v. s. tunga
låglandshästar, och till aveln av dessa infördes tid efter annan friskt blod.
Även införsel av andra hästslag förekom dock. Så införde <sp>Gustaf I</sp> år
1527 danska »hofmanshästar», antagligen av övervägande ädelt blod (se
sid. 355), och åtskilliga tillfällen äro kända, då engelska och spanska hästar
införts under 1600- och 1700-talen.

Denna förnämligare hästavel bedrevs å ett flertal kungsgårdar och adliga
sätesgårdar. Sålunda uppställde <sp>Gustaf I</sp> frisstod på ett flertal
kungs-och kungsladugårdar och dessa hade år 1581 ett sammanlagt antal av 41
hingstar, 292 avelsston och 260 unghästar.<footnote><sp>v. Möller</sp> anf. arb., s. 76.</footnote> <sp>Carl XI</sp> inrättade även
stodgångar av inhemskt slag.


Under det att dylika kungliga och adliga »stodh» närmast voro avsedda
för ägarens eget behov av rid- och vagnshästar, började på 1600-talet inrättas
stuterier till stöd för hästaveln i riket. Det första av dessa var den år 1621
inrättade »stallstaten» å Strömsholm. Då denna kungsgård år 1694 återtogs
av staten efter att under en tid ha varit utarrenderad, förstärktes
besättningen med 16 från Danmark införda hästar. Hästantalet, som då var 235,
minskades under <sp>Carl XII</sp>, men ökades sedan åter till den förra storleken.
Spanska hingstar tillfördes stuteriet upprepade gånger, och från dem
uppkom en på sin tid berömd stam, <i>Godsvensrasen.</i> 1785 fick stuteriet mottaga
av sultanen i Marocko som present sända hästar och 1789 en rysk hingst,
stamfader till <i>Vojvodstammen.</i>

Då Skåne år 1658 övergick till Sverige, bibehölls det stuteri, som
underhållits å Flyinge först av biskoparna i Lund och efter reformationen av
danska kronan. Flyinge med Dalby voro sedan tidtals utarrenderade med
skyldighet för arrendatorn att uppehålla stuteriet, vilket dock åtminstone
vid vissa tider haft ett mycket litet antal avelsdjur. Till detsamma infördes
tid efter annan utländska rashästar, såsom spanska, kalabresiska, halvblod
från Trakenen (1801) och engelskt fullblod.

På Ottenby inrättade <sp>Carl X Gustaf</sp> ett stuteri, som dock fick kort
varaktighet. En arrendator av gården general <sp>C. G. Roxendorff</sp>
inrättade där i senare delen av 1700-talet ett enskilt stuteri, vilket han enligt
arrendekontrakt år 1780 tillförbands att underhålla för att tillhandahålla
beskällare för allmogens ston.

<sp>Carl XI</sp>:s in i de minsta enskildheter gående omsorg om näringarna
och härväsendet visade sig även beträffande hästaveln. En av
generalguvernören <sp>Rutger von Ascheberg</sp> utarbetad <i>stoordning</i> för Skåne,
stadfäst av konungen år 1680, ålade socknarna, var för sig eller två tillhopa eller
sammansättningar av gårdar, efter som det syntes nödigt, att anskaffa och
underhålla goda och stora (minst 9 kvarter 4 tum höga) beskällare, som
icke finge brukas i skjuts eller arbete utan blott ridas. Dessa hingstar skulle
av vederbörande myndighet besiktigas för godkännande och registreras. De
hingstföl, som ej togos i anspråk härför, skulle kastreras före 2 års ålder,
och endast godkända ston finge användas till avel. Då utförseln av hästar
från Skåne hotade att medföra brist på arméhästar, förbjöds denna utförsel
år 1694. Den skånska stoordningen föll i glömska under <sp>Carl XII</sp>:s tid, då
landets tillgångar på goda hästar svårt medtogos, men återupplivades år
1735. Då dess förbud att släppa hingstföl över 2 års ålder på bete väckte
starkt missnöje hos allmogen, ändrades denna bestämmelse 1742 så, att
hingstar över 2 år fingo gå på bete, om de vid besiktning godkänts som
felfria.   Den skånska stoordningen förnyades ytterligare år 1777.

För rytteriets tillgång på remonter inrättades år 1776
<i>skvadronshingsthållningen,</i> utgörande ett åtagande av vissa rusthåll att mot befrielse från
rustningsskyldigheten (utom trosspassevolansen) hålla s. k. skvadronshingst
för betäckning av skvadronens ston (och därutöver även för betäckning av
enskilda personers ston mot avgift). Denna inrättning gällde först blott
livregementet till häst men utsträcktes senare vidare.


Under <sp>Gustaf III</sp>:s tid sökte regeringen att tillhålla
kronoarrendato-rerna att uppställa goda hingstar, och genom kungörelse år 1799 fingo de
kronoarrendatorer, som även mottogo inventarier, åliggande att hålla stuteri
eller åtminstone en målfyllig felfri hingst, men denna bestämmelse ledde till
ringa efterföljd och upphävdes 1810.

Om hästarnas utfodring finnas åtskilliga uppgifter. Vid kungsgårdarna
under Gustaf I:s och hans söners tid upptages i gårdsräkenskaperna för
månaden för 1 fris- eller stodhäst <sup>1</sup>/<sub>2</sub>—1, undantagsvis 1<sup>1</sup>/<sub>2</sub> sommarlass (à 25
L skålpund = 213 kg.) hö samt därutöver stundom 1 tra (omkr. 90 kg.) korn, d. v. s.
3,5—10 kg. hö och 3 kg. korn per dag. Utfodringen åt de smärre och
tarvligare klipparna var naturligtvis svagare.

I <sp>Salanders</sp> gårdsfogdeinstruktion (1727) upptages vinterfodret för 1
verkhäst till 6, för 1 verksto till 4 sommarlass hö samt för vardera 12 tjog
kärvar halm, vilket, under antagande av en vinterfodring av 30 veckor samt vikten
av 1 lass hö till 220 och kärven halm till 8,5 kg., motsvarar ungefär 4—6
kg. hö och 10 kg. halm om dagen.

NÖTBOSKAP. Nötkreaturens antal tilltog under den nyare tiden
betydligt mindre än folkmängden (se tab. sid. 410) men i ungefär samma mån
som skördarna, för riket som en helhet. Främst i avseende på
nötboskapsavelns betydelse för lanthushållningen stod Småland, varifrån en betydlig
försäljning av oxar ägde rum såväl uppåt landet som till utlandet. Denna
inkomstkällas betydelse för folket framstår genom det förhållandet, att ett
av <sp>Gustaf I</sp> utfärdat förbud mot utförsel av oxar var en av anledningarna
till det uppror, som fått namnet Dackefejden. Dylika utförselförbud
utfärdades upprepade gånger på grund av dyrtid, men varje gång förbudet
upphörde, vidtog åter en livlig utförsel av boskap. Ännu vid 1800-talets början
var uppfödningen till försäljning betydlig i Jönköpings län, under det att
Kronobergs län i detta avseende stod tillbaka. Pålägget minskades
småningom, så att ungkreaturens antal, som i 16:e århundradet i allmänhet (utom i
Norrland) uppgick till <sup>2</sup>/<sub>3</sub> av kornas antal eller mer, år 1805 hade sjunkit
till omkring hälften därav.

<sp>Gustaf I</sp> höll stora nötkreatursbesättningar på åtskilliga kungsgårdar,
— sådana på ända till 500—600 djur omtalas<footnote><sp>Åkerblom</sp> s. 44.</footnote> —, men eljes var och
förblev ända in på 1700-talet boskapsskötseln i allmänhet så fördelad, att
uppfödningen skedde hos bönderna, under det att kungs- och adelsgårdar samt
borgare gödde stalloxar och ej hade fler kor, än som behövdes för
husbehovet av mjölk. Böndernas gödning och försäljning av oxar var däremot
obetydlig och förbjöds t. o. m. uttryckligen.

Om kreatursslaget talas föga annat än så till vida, att de vita omtalas som
de sämsta, och röd färg ansågs fördelaktig, de mörkröda med stora vita
fläckar eller vitt huvud bäst. (<sp>Broocman</sp>.) Nötboskapen var i alla delar
av riket mycket småvuxen. De av <sp>H. Forssell</sp> bearbetade kungl,
gårdsräkenskaperna från 1500-talet visa, att slaktvikten (nötfall, rygg och talg)
av oxar i allmänhet var 9—14 lispund (77—120 kg.) och av kor 7—9 lisp.

(60—77 kg.). Om också slaktvikten räknas så lågt som 40 proc, skulle detta
motsvara en levande vikt av 200—300 kg. för oxe och 150—200 kg. för ko.
Uppgifterna om utfodringen och mjölkavkastningen svara häremot, då den
för en beräknad vinterfodring av i södra Sverige 22—30, i medeltal 28
veckor (200 dagar) uppgives till 2—5, i medeltal 3 men i Småland och
Västergötland blott 2 sommarlass hö eller lika många kg. per dag och oxe och
<sup>2</sup>/<sub>3</sub>—<sup>3</sup>/<sub>4</sub> så mycket till en ko. Därtill gavs även halm som foder, men
tillgången härpå var ringa, och då höet räckte till 10 skalp. (4.25 lig.) om dagen,
ansågs tillskott av halm onödigt. Avkastningen av en ko redovisades med
i medeltal 2<sup>1</sup>/<sub>2</sub>—3 lisp. (22—25 kg.) smör om året, vilket, då 60 kannor
mjölk uppgåvos åtgå för 1 lisp. smör, motsvarar en medelmjölkmängd av
150—180 kannor eller omkring 400—450 liter.<footnote>H. <sp>Forssell</sp>, Anteckningar s. 97.</footnote> Dessa låga tal
överensstämma tämligen väl även med uppgifter från de följande århundradena.
På 1700-talet angavs vikten av en gild skatteoxe till 15 lisp. (128 kg.) och av
skånska oxar 16—18 lisp. (136—153 kg.). I <sp>Rålambs</sp> Adliga Öfning
(1690) beräknas en kos medelavkastning till 3 lisp. smör och i Reddejan
(1772) till 2—3 lisp. av en ko av dugligt slag på gott bete.

Om avelns och rasens sèåndpunkt äro <sp>Rålambs</sp> uttalanden
betecknande. Tjurarna borde vara lätta, och därför ej brukas mer än 1—1<sup>1</sup>/<sub>2</sub> år
och därefter snöpas. Hans uppgift, att bönderna, som uppfödde djur åt
godsherren; borde uppföda kvigan till 4, stuten till 5 års ålder, liksom
<sp>Salanders</sp> och <sp>Broocmans</sp> maning att ej betäcka kvigan, förr än hon fyllt
3 år, vittna om djurens långsamma utveckling. Vid 16 års ålder hade kon
i regel nedgått så i mjölkning, att hon borde slaktas. Kalvar pålades helst
mellan jul och fastan. De dia då på våren, då kon går på kraftigt
bete, och hinna vänjas vid höfoder, innan de komma på bete, varigenom
deras magar härdas mot det späda gräsets lösande verkan. Jämte klöverhö
borde kalvarna få ljum mjöldryck, sur mjölk, vassle och enbärslag.
(<sp>Broocman</sp>.)

Under början av den nyare tiden omtalades upprepade gånger införsel
av utländska avelsdjur. Sålunda hade <sp>Gustaf I</sp> ett »holländeri» under vård
av en holländsk bonde vid Stockholms ladugård och lät även införa
jutsk boskap. Även <sp>Gustaf II Adolf</sp> lät införa holländsk boskap, och
den stam, som i senare tid varit känd under namn av Strömsholmsras har
trotts härstamma från de holländska djur, som <sp>Carl XI</sp> lät uppställa å
Strömsholms kungsgård, utan att dock bevis därför anförts.<footnote><sp>Åkerblom</sp> s. 62.</footnote> Under 16:e
och 17:e århundradena synes införseln hava omfattat endast holländska (däri
inbegripet holsteinska) och jutska djur, varjämte röda skånska djur fördes
upp till kungs- och herrgårdar i Göta- och Svealänens slättland, men på
1700-talet<footnote>Rättelse i Boken: '1700-talet' istället för '1870-talet'.</footnote> började jämte dessa, som alltjämt utgjorde flertalet av importerna, även
införas avelsboskap från England, — de första troligen av <sp>Jonas
Alströmer</sp> före år 1743. Något synnerligt intresse kunde dock ej under
denna tid påräknas för något som så litet som nötboskapsaveln var riktat på
att tjäna manufakturer.



MJÖLKHUSHÅLLNINGEN var i regel en del av hushållet, som på
herrgårdarna stod under tillsyn av reddejan, men på 1700-talet förekom även, att
en deja hade ladugården och mjölken på arrende.

Mjölken gräddsattes i träbunkar, som man brukade bestryka med vitlök för
att hålla mjölken »fri från ohyra» (<sp>Salander</sp>). Även förekom att koka
upp mjölken före gräddsättningen. Smöret kärnades vanligen av sur grädde
i stående stötkärna, men liggande tunnkärnor med 4 på kant ställda laggar
brukades även (<sp>Broocman</sp>). Smöret borde tvättas i flera vatten och
saltades hårt.

Ost bereddes under 1500-talet blott av får- och getmjölk, men senare även
av komjölk. Löpe bereddes av kalvmagar, som tvättades, delvis fylldes med
en blandning av mjölk, ett ägg och litet saffran samt torkades. En bit av
dylikt löpskinn urlakades i vatten för mjölkens löpläggning. Ostmassan
saltades, innan den lades i press, och kryddades stundom med kummin och
nejlikor. Även bereddes surmjölksost, vilken även kallades klädesost, emedan den
pressades i en duk, och brynost, då den före förtäringen bryntes på ett halster.

FÅR. Såsom plägar vara fallet, där jordbruket står på en låg ståndpunkt,
intog fårskötseln i Sverige under hela det nu avhandlade tidsskedet en
framstående plats i lanthushållningen. Antalet i förhållande till folkmängden
nedgick väl från 622 på 1500-talet till 500 per 1,000 inb. år 1805 (sid. 410), men
denna nedgång var obetydlig i jämförelse med minskningen av den
gräsbärande arealen genom uppodling, utan att någon avsevärd höodling kom
till stånd på åkern. Slaktvikten av en tacka var på 1500-talet enl.
kungsgårdarnas räkenskaper omkring 1 lispund (8,5 kg.) och avkastningen 1<sup>1</sup>/<sub>2</sub> skålpund
ull och 1 skålpund lödja (plockull) samt 5 skålpund ost. Enligt <sp>Rålamb</sp> och <sp>Broocman</sp>
var på 1700-talet ullavkastningen blott 2 skålpund, varjämte man räknade med en
ostmängd av 4 skålpund.

Fåren hämtade större delen av sitt underhåll från betet, på vilket de
gingo så länge som möjligt, och om innefodringen räknas till 160 dagar i
mellersta och södra Sverige, så räckte den hömängd, som i kungsgårdarna
beräknades för dem, 1 sommarlass (à 20—25 lisp.) per djur till föga över
1 skålpund (0,425 kg.) per dag. <sp>Broocman</sp> beräknade fortfarande samma mängd
hö jämte något löv.

Fårstocken var på 1500-talet jämförelsevis jämnt fördelad i de södra och
mellersta landsdelarna men mer fåtalig norr om Vänern och Dalälven. Den
hade vid början av 1800-talet ökats i dessa senare landsdelarna, så att den
där överträffade det övriga Sverige i förhållande till folkmängd och
åkerareal. Gotland var sedan gammalt och allt fortfarande berömt för sin
fåravel och utförde mycket både av kött och skinn.

Den omsorg, som allt ifrån <sp>Gustaf I</sp> ägnades manufakturerna, visade
sig i en strävan att förbättra den inhemska fåraveln som stöd för landets
väverier. Han underhöll stora fårhjordar på kungsgårdarna (Uppsala,
Ekolsund, Gripsholm, Linköping, Hov, Ottenby m. fl.). Han hade jämte svenska
även engelska får (vilka gåvo ända till 5 skålpund ull) och anskaffade även tyska
»rumpefár» (långsvansade, antagligen marskfår) till Ottenby. Vid de
importer, som förekommo under <sp>Carl IX</sp>, <sp>Gustaf II Adolf</sp> och  

<sp>Christina</sp>, synes det hava varit tyska får, som införskaffades. Av sådana
uppsattes år 1610 ett schäferi på Skarpsås i Vartofta härad i Västergötland. Vid
Mutseryd i Jönköpings län, där engelska får förut funnits, förstärktes
besättningen år 1616 med 373 tyska får. Likaså skaffades sådana till Ottenby,
Borgholm och Horn å Öland, och när dessa kungsgårdar utarrenderades,
bibehöllos schäferierna. Drottning <sp>Christina</sp> skall även hava försökt
spanska får men utan framgång.

Från <sp>Carl XI</sp>:s tid omtalas, att säterifrihet beviljades för 3 mtl Perstorp
i Halland för anläggande av ett schäferi efter utländskt mönster.<footnote><sp>v. Möller</sp> s. 27.</footnote>

Med frihetstiden inträdde fårskötselns lysande period i Sverige. I
konsuln <sp>Jonas Alströms</sp> (senare kommerserådet <sp>Alströmer</sp>)
industriella planer ingick även ökning och förbättring av den inhemska
ullproduktionen. Efter att först (1715) hava infört och utstationerat engelska
och eiderstädtska får, införde han år 1726 ett större antal spanska
merino-får, vilka uppställdes först på Berga nära Skara och därefter på Höjentorp,
en kungsgård i Skaraborgs län, vilken <sp>Alströmer</sp> år 1735 erhöll av
rikets ständer som ständigt arrende för sig och sina arvingar, så länge de
fullföljde den uppgjorda planen för gårdens brukning samt vidmakthöllo
schäferiet på densamma och faktoriet i Alingsås. Vid schäferiet, där får av
olika ras höllos, inrättades år 1736 en herdeskola för utbildande av
»provinsialschäfer», vilka skulle undervisa i fårskötsel i rikets olika delar, enligt
en utfärdad instruktion (förnyad år 1750). Efter att försök anställts med
allehanda raser, nämligen utom engelska och spanska även sådana från
Portugal, Sardinien, Texel, ja från Asien och Afrika, bestämde man sig för de
båda förstnämnda. K. Maj:t befallde år 1757 landshövdingarna att fortplanta
schäferier, och åtskilliga sådana inrättades å därför upplåtna kronohemman.
Betydliga understöd lämnades åt de av <sp>Alströmer</sp> igångsatta företagen,
men den ekonomiska framgången uteblev, och efter <sp>Alströmers</sp> död
år 1764 nedlades herdeskolsfn.

Belåtenheten med merinofåren var emellertid allmän,<footnote>K. Vet. Ak. Handl. 1743.</footnote> och aveln
fortsattes med den framgång, att antalet djur av ren merinoras i landet år 1766
beräknades till 89,532 och av blandad ras till 22,384.<footnote><sp>Agardh & Ljungberg</sp>, Statsekonom. statistik del 4, s. 68.</footnote> Även andra raser
anskaffades emellertid för avelns förbättring. Sålunda 1748 djur av
strelitzerras till Gotland.

År 1736 utf astes premier till sjöfarande och rederier för införsel av goda
fårslag.  Efter att hava indragits år 1763 utfästes åter dessa premier år 1765.

År 1741 började premier utdelas för får av engelsk eller spansk ras, i
hjordar av högst 20 tackor och 1 gumse.

Premiering av ull igångsattes enligt reglemente den 13 sept. 1746, först
med 25 proc. av ullens värde, vilket år 1780 nedsattes till 15 och år 1786
till 12 proc.

Den premierade ullen kunde genast avsättas genom hallrätten, sedan den
värderats av edsvurna betjänte.


För att befordra avsättningen av den svenska ullen stadgades samtidigt
med ullpremieringens anordnande, att endast svenska vävnader skulle få
användas till kläder. Förbud utfärdades även mot införsel av
spunnen ull.

År 1781 inrättades av den gamla manufakturfondens behållning en ny
diskontfond, den s. k. <i>ulldiskontfonden,</i> där yllefabrikanterna kunde få
belåna inköpt svensk ull av visst slag intill 75 proc. av dess enligt särskilda
värderingsmän åsatta värde. Fondens grundkapital utgjorde 20,000 rdr bko,
men höjdes sedermera till 50,000 rdr bko.

GETTER funnos i alla delar av riket, i största antal i Kronobergs,
Älvsborgs, Gävleborgs och Kopparbergs län. I de båda sistnämnda länen voro
de på 1500-talet flera än fåren, men eljes vanligen högst <sup>1</sup>/<sub>3</sub> mot dessa, minst
på slätterna. Vid några kungsgårdar funnos större hjordar på över 100 djur.
Till vinterfoder beräknades där <sup>1</sup>/<sub>4</sub>—<sup>1</sup>/<sub>2</sub> lass hö samt 2 tjog kärvar halm jämte
lövfoder.

Enligt räkenskaper från kungsgårdar på 1500-talet plägade 8—10 skålpund ost,
motsvarande ungefär 40 l. mjölk, redovisas per get. <sp>Rålamb</sp> uppgiver
(1691), att geten bör lämna 5 skålpund, <sp>Broocman</sp> (1723) åtminstone 1 lispund
ost.

Strävandet att inom landet alstra industriella råämnen föranledde under
frihetstiden införandet av <i>angoragetter.</i> 14—15 införda djur hade år 1765
förökats till omkring 700. Deras ull, s. k. <i>kamelull</i> förarbetades på 30
spinnmaskiner.

SVINSKÖTSELN bedrevs under det 16:e och 17:e århundradet i
allmänhet på det gamla, primitiva sättet, att djuren fingo ströva kring ute att söka
sin föda, så länge marken var otjälad. De funnos därför i största antal, där
de kunde gödas på ållonbete, och i den mån ek- och bokskogarna uthöggos
och odlingen vidgade sig, avtog deras antal där i förhållande till
folkmängden eller t. o. m. absolut räknat (i Skåne, Blekinge och Småland). På en del
kungs- och adelsgårdar höllos på 1500-talet flera hundra svin; på 1700-talet
torde antalet sällan hava överskridit husbehovet. Ännu under detta
århundrade räknades, att de under sommaren skulle kunna föda sig av bete i skog
och mark och på trädesåkern (»svinträda») samt det avfall de kunde leta
upp. Vinterfodret var drav, agnar, mäsk, slösäd och »allehanda
kraffserien»,<footnote>Sv. Reddejan s. 88.</footnote> men det omtalas också<footnote><sp>Salander</sp>, Gårdsfogdeinstr. s. 136.</footnote>, att svinen kunna födas med skav av
tallbark och därav lämna ett gott fläsk. På sädesgärdet kunde de vinna gott
hull av spillax, och därefter insattes gödsvinen till slutgödning, då de fingo
tillskott av säd, varav 1<sup>1</sup>/<sub>2</sub> tunna beräknades för varje stort svin.

Svinen voro mest av den korta, karpryggiga skogssvin-rasen (»svenska
svin»), men de »tyska, långlagda och högbenta, vita med spetsigt huvud»
(hussvintypen, sid. 9) ansågos bättre till följd av sin större
gödningsförmåga. Djuren borde helst användas till avel, först sedan de fyllt 2 år och kunde
sedan brukas därtill i 4 år. De galtgrisar, som ej skulle påläggas till
fargaltar, snöptes vid 4—5 veckors ålder. Svinen borde helst ej gödas förr än

vid 4 års ålder, ty först då blevo de fullstora och späckiga; vid två års -ålder
hade de föga späck och gåvo blott 3<sup>1</sup>/<sub>2</sub>—4 lisp. slakt.

Försök började på 1700-talet till stammens förbättring genom införsel av
utländska raser. <sp>Jonas Alströmer</sp> införde år 1745 kinesiska svin,
utmärkta för sina små öron, längre hals, korta ben och starka anlag för
fetma.<footnote><sp>Linnés</sp> Vestgöta resa.</footnote> Linné omtalar i sin skånska resa, att man genom korsning av det
inhemska slaget med dylika svin, som redan voro vanliga i Kristianstads län,
fått utmärkta gödsvin.

SMÅDJUR. <i>Kaniner</i> höllos på enstaka gårdar men saknade ekonomisk
betydelse.

<i>Höns</i> höllos allmänt vid såväl herr- som bondgårdar. Färgen växlade
mycket; svarta höns ansågos vara bästa värpare  (Reddejan).

<i>Kalkoner</i> (»karkuniska höns») omtalas på 16:e århundradet i räkenskaper
för Kronobergs kungsgård och voro väl då nyss införda. I 1700-talets
litteratur omtalas de såsom alltför »kostbara och frätande», varför de höllos
blott där man ej såg på lönsamheten.

<i>Gäss</i> voro också vanliga husfåglar i de södra landsdelarna och ansågos
kunna väl betala sig men göra skada genom sitt tramp och sin träck, som
»bränner» gräset. Enligt somligas åsikt voro vita bäst, enligt andras grå.
Under sommaren födde de sig väl på gräsbete, på hösten göddes de på
stubbåkern. Vinterfodret var huvudsakligen säd, mest slösäd till kyndelsmässan,
och därefter under parnings- och äggläggningstiden strid säd.

Gässen »röskades», d. v. s. fjäder och dun plockades, sedan djuren blivit
årsgamla, höst och vår eller ock blott 1 gång på året, i juni.

<i>Ankor</i> ansågos för glupska att vinterfödas, varför alla som ej behövdes
för aveln plägade slaktas på hösten.

<i>Påfåglar</i> höllos här och var på herrgårdar, likaså duvor, varav omtalas
kropp- (kräv-), kron-, påfågels- och vanliga duvor.

DJURLÄKEKONSTEN bestod huvudsakligen av huskurer, starkt
bemängda med vidskepelse, troligen härrörande från de gamla latinska
författarna. Under 1700-talet omtalas sådana dock mindre, och i stället dels
magstärkande medel (såsom avkok på loppgräs åt nötkreatur, sleke av salt,
tjära, salpeter, enbär och kryddor åt får, angelica åt svin, samt allehanda
kryddörter, terpentin, svavel och salpeter) som preservativ och mot inre
sjukdomar, dels ingnidning med saltlake eller urin, brännvin, svinister och
tjära mot utslag och svullnader samt bränning mot spatt.

Under senare delen av 1600-talet härjade en »giftig pestilentia», trol.
kreaturspest, upprepade gånger boskapen i vissa landsdelar, och under följande
århundrade förorsakade den svåra förluster i Sverige likasom i flertalet
andra europeiska länder. Sjukdomen uppträdde år 1711 i västra Sverige samt
sedan med stor häftighet år 1721 i Skåne, men synes åter hava upphört
före mitten av 1720-talet. År 1743 uppblossade den åter i Skåne, enligt
uppgift antagligen införd från Danmark, genom att i sjukdomen döda kreatur
kastats i vattnet vid Amager och drivit till skånska kusten, där man skall
hava tillvaratagit deras hudar. Denna gång höll sig sjukan kvar ända till
1786, upprepade gånger avsaktande och åter uppblossande, och härjade värst
i Skåne men spred sig vidare i kringliggande landskap. De åtgärder, som
av myndigheterna enligt K. förordn, av år 1722 och 1750 vidtogos, gingo
huvudsakligen ut på att hindra smittans spridande, i vilket syfte alla
marknader inom två mils avstånd från smittad ort förbjödos, likaså resor inom
och transport av kreatur och ladugårdsprodukter från sådan ort, dödande av
lösa kattor och hundar samt de stupade djurens nedgrävning på avlägsna
platser, ja år 1767 lät landshövdingen i Malmöhus län nedslakta alla
nötkreatur i ett par socknar, där sjukan härjade synnerligen våldsamt och
trakten avspärrades med militär.

En märklig följd fick denna pesthärjning därigenom att den föranledde
utsändande år 1763 till <sp>Bourgelats</sp> nyss öppnade veterinärskola i Lyon
av 3 studerande, av vilka en, <sp>Peter Hernqvist</sp>, själv öppnade den
första veterinärskolan i Sverige i Skara år 1784.

BISKÖTSELN förlorade väl genom reformationen en del av sin
betydelse genom att behovet av vax till kyrkorna minskades, liksom även
genom klostrens försvinnande sina flitigaste utövare. Honungens betydelse
som sötmedel och den starka förbrukningen av mjöd, vari honung ingick,
gjorde dock, att biskötsel fortfor att vara en viktig del av hushållningen.
<sp>Gustaf Vasa</sp> medgav år 1543 allmogen i Småland att betala sin skatt
i honung, och år 1560 uppgick uppbörden därav till 59 tunnor. Även Skåne
och Värmland voro rika på honung. Enligt räkenskaperna på kungsgårdarna
erhöll man i medeltal från varj« bisamhälle 2<sup>1</sup>/<sub>2</sub> kannor honung och 2
skålpund vax.

Under 1600-talet, då mjöd började ersättas av öl och socker började
införas, anses biodlingen hava avtagit. Från denna tid härrör den första
svenska biboken av <sp>Isaacus Erici</sp>.

Omsorgen om de näringar, som kunde minska införseln, riktades även på
biskötseln, varom en mängd skrifter offentliggjordes. Främst bland dessa
märkas kapten-mekanikus <sp>Mårten Triewalds</sp> Tractat om bij (1728)
samt <sp>Samuel Linnæus</sp>' Kort men tillförlitlig bijskjötsel (1768).

Vetenskapsakademien och Patriotiska sällskapet utläste belöningar för
framgångsrik biodling, och för denna inträdde nu en ny blomstringsperiod.
Som biboningar användes fortfarande trästockar men vanligen liggande, och
med lös bakbotten, så att man kunde skatta samhället. Man började nu också
använda »biaskar» av tunna bräder med glasfönster, genom vilka man kunde
iakttaga bien, liksom även att med bottnar med hål och skjutlock avdela
bistocken för att förändra biens utrymme efter behov och sålunda
förebygga icke önskad svärmning. Vid århundradets mitt började efter tyskt
mönster att användas halmkupor, varigenom utrymmet kunde ökas genom
underkransning.<footnote>Vet. Ak. Handl. 1773, 1774.</footnote>

SILKESODLING. Sedan erfarenheten visat, att svarta mullbärsbuskar
kunde uthärda vintern ända uppe vid Stockholm och vita i Skåne, spred sig
intresset för silkesodling även till Sverige. Den nyss nämnde <sp>M. Triewald</sp>
började försök därmed och skrev en utförlig avhandling om silkesodlingens
möjlighet i Sverige.<footnote>Vet. Ak. Handl. 1745.</footnote> Efter hans död (1747) blev d. v. kronprinsessan
<sp>Lovisa Ulrika</sp> centralpersonen i strävandena för denna sak, vari hon följde
sin faders <sp>Friedrich Wilhelm</sp> av Preussen exempel (sid. 283). Hon
lät på Drottningholm igångsätta plantering av mullbär och uppfödning av
silkesmaskar. Vid ungefär samma tid gjordes i enlighet med ett uttalande
av riksdagen en större mullbärsplantering i Lund, och tack vare' utfästa
belöningar spred sig denna odling i Skåne så, att antalet mullbärsträd där år
1760 skall hava uppgått till över 150,000. Med hattarnes fall följde
skärpning av villkoren för belöningarna, och ivern för denna sak dämpades
hastigt. Inom kort var flertalet av odlingarna försvunnet, och silkesodling
fortsattes blott av en och annan för saken intresserad.

SKOGEN var i Svea- och Göta-landskapen redan före den nyare tidens
början till stor del delad till by-, härads- och landsallmänningar, vartill
senare kommo sockenallmänningar, vilka omtalas först i 1647 års skogsordning.
Utanför dessa till allmänningar i besittning tagna områden funnos i vissa
trakter, särdeles i Norrland, stora skogsvidder, som närmast kunde
betecknas som ingens egendom. Det är redan (sid. 378) omnämnt, att <sp>Gustaf I</sp>
förklarade dessa herrelösa områden tillhöra kronan och därigenom lade
grund till skogsregalet.

I avseende på ägande- och nyttjanderätten till skog, som tillhörde
sam-fälligheter, gjorde varken <sp>Gustaf I</sp> eller hans efterträdare under de
följande 100 åren någon ändring i de av gammalt bestående förhållandena,
annat än så till vida, att genom förordning den 28 febr. 1558 »bärande träd»
(sid. 216) å krono- och skattejord förklarades vara förbehållna kronan och
icke få avverkas utan särskilt medgivande. Att redan <sp>Gustaf I</sp> hade
öppen blick även för barrskogens värde och vikten av att den ej förfors visas
därav, att han införskrev skickliga kolare och tjärbrännare från Finland
för att lära folket att sköta dessa hanteringar så, att ej onödigt mycket virke
åtgick.

Genom den tilltagande utförseln av sågat virke, masteträd, taksparrar,
rafter samt harts, terpentin och tjära hade skogen åtminstone i välbelägna
trakter fått ett beaktansvärt värde och började i vissa trakter bliva så
medtagen, att farhåga yppades, att den ej skulle räcka för ortens behov. Detta
var också vid denna tid högst betydligt. Sålunda beräknas,<footnote><sp>Mentzer</sp> s. 111.</footnote> att ett hushålls
behov av vedbrand och stängselvirke krävde en skog <sup>1</sup>/<sub>2</sub> mil lång och <sup>1</sup>/<sub>4</sub> mil
bred, vilken också, om den vore bördig, borde giva riklig tillgång till
timmer för gårdens byggnader.

Dessa förhållanden framkallade förordningar om hushållningen, särskilt
för att tillförsäkra bergsbruket tillräcklig och billig tillgång på virke. Hit
höra de ovan nämnda åtgärderna mot finnarnas svedjebruk och
bergsbrukets skogsanslag (sid. 386). För att trygga tillgången på ekvirke
utfärdades flera k. brev till ortsmyndigheterna om föranstaltande av
plantering och maningar till allmogen att så ekollon och freda plantorna. För
tillsyn över skogsvården tillsattes år 1638 en <i>riksjägmästare.</i> Tillika
utfärdades allmänna skogsordningar den 22 mars 1647 och 29 aug. 1664 med
bestämmelser om vården av skogsallmänningarna, nyttjandet av såväl
enskild som gemensam skog samt om nybyggen, om finnarna på skogarna
och odling på de stora skogarna i Norrland. I allmänhet bibehöllos de
gamla reglerna om nyttjanderätten till skog med endast smärre
ändringar. Sålunda fick landbonde taga virke endast till husbehov (jfr sid. 197),
och på samma sätt inskränktes avverkningen på prästgårdsskog. Svedning
förbjöds å mark, som ej kunde odlas till åker eller rödjas till äng, och stränga
straff fastställdes för den som vållat skogseld. Förbudet att utan särskilt
medgivande fälla bärande träd utsträcktes även till allmänningar, och då
sådan avverkning skedde, skulle 2 nya träd planteras för varje som fällts.

I en förordning av år 1674 meddelades bestämmelser om den
avverkningsmängd, som var tillåten från skattehemmans skogar, och genom
husesynsförordningen av år 1681 och K. Maj:ts resolution 1689 på klagomål över denna
utsträcktes förmynderskapet därhän, att avverkning för odling och
svedjande och av byggnadstimmer å krono- och skattehemman fick ske blott
efter utsyning. På detta sätt hade den på kontinenten sedan gammalt
gällande grundsatsen om länsherrens rätt över skogen så till vida införts, att
uppsikten över allmänningar tillhörde konungen, och den utsträcktes av
<sp>Carl XI</sp> än vidare genom k. instruktion den 14 maj 1694, vari säges, att
alla lands-, härads- och sockenallmänningar äro kronan förbehållna, en
synpunkt, som sedan fasthölls i följande skogsförordningar. Denna rätt
använde kronan genom att till bruk och bergverk upplåta sådana delar av
allmänningar, som icke ansågos behövliga för samfällighetens behov. Däremot
inskränktes sågverkens rätt till virke. Ar 1698 anbefallde K. Maj:t
landshövdingarna att undersöka, vilka sågverk kunde tålas utan skada för
bergverken och fara för skogens utödande; de övriga skulle avskaffas. Följande
år utdömdes en mängd sågkvarnar och varje såg fick rätt att såga blott ett
bestämt antal bräder.

I 1734 års lag för riket intogos i kap. 10—16 av byggningabalken i
huvudsak den gamla landslagens bestämmelser om nyttjanderätt till skog, och
därutöver utfärdades samma år en ny skogsordning, vilken dock på grund av
klagomål vid riksdagen över de stora förmåner, som däri beviljats bergs-
och bruksindustrien, jämkades genom en den 5 april 1739 utfärdad
förklaring. Enligt denna skogsordning hade allmogen fått rätt till avkastning av
allmänningarna endast till fyllande av sitt husbehov men icke till avsalu och
finge ej nyttja den så, att skogen därigenom komme att utödas. Därför
ställdes allmänningarnas vård och avverkning under tillsyn av skogsstaten
samt av häradshövding med nämnd, fogdar och länsmän.

Emedan många hemman, torp och backstugor byggts på allmänningarna
och nyttjade skogen mer, än som motsvarade den skatt, de betalade, skulle
undersökning göras av deras besittningsrätt, och endast de hemman och torp
som voro lagligt förvärvade, skattlagda och indelade, skulle bibehållas.
Dessa skulle rörläggas med sina rätta ägor och vad de inkräktat från
allmänningen åter läggas under denna. De torp, som olagligt byggts, skulle
utrivas och inga torp vidare få anläggas, alltid dock med undantag för
ryttare-, soldat- och båtsmanstorp samt för jägeristaten behövliga boställen.
I rätten att nyttja socken-, härads- och landsallmänning gjordes den
inskränkning, att delägarna i dem samt innehavare av hemman och torp å dem
till bränsle skulle först använda vindfällen, torra träd och ris men först då
sådant ej funnes, friska träd efter utsyning, och likaså av timmer och
byggnadsvirke endast vad genom häradsrättens besiktning enligt
husesynsordningen visats vara behövligt utöver vad hemmanets egen skog kunde lämna.
Förteckning över det som vid dylik utsyning stämplats, skulle ingivas till
landshövdingen. Storverksträn skulle vara kronan förbehållna. Till stör och
gärdsel skulle endast vuxna granar, gårtallar och andra mindervärdiga träd
tagas.

Till bergverken skulle efter Bergskollegiets anmälan och landshövdingens
beprövande anslås sådana allmänningar eller delar därav, som kunde
umbäras av landskapet, häradet eller socknen, och de anslagna skogarna nyttjas
endast till bergsbrukets gagn och under tillsyn av bergskollegium och
jägeristaten.

På kronpark skulle de, som bodde på eller invid densamma enligt
gammal hävd få beta sina djur och efter landshövdingens tillstånd och
jägmästarens order till bränsle taga torra och vindfällda träd och i brist därpå
efter utsyning oväxtliga eller odugliga.

På enskild skog fick landbo fortfarande avverka blott till husbehov;
likaså delägare i oskift skog. Delägare i dylik skog skulle äga vitsord till
dess skiftande, och byskogars skiftande borde befordras av landshövdingarna
och häradsnämnderna.

<i>Sågar</i> finge å allmänning anläggas endast efter laga tillstånd och
utsyning, och därå redan anlagda sågar förbjödos att hugga eller köpa virke
från allmänning. Å till bergsbruket upplåtna skogar finge bruken eller
bergverken såga endast till sitt eget behov med sådana sågar, som blivit tillåtna.
Där stora och ymniga skogar funnes, lämnades rätt till sågning utan annan
inskränkning, än att det skulle tillses, att skogen ej blev för mycket
medtagen, men där skogstillgången vore mindre riklig, skulle endast visst, av
kammarkollegiet godkänt antal stockar få sågas.

I rätten till <i>svedjande</i> gjordes betydliga inskränkningar. På allmänningar
finge svedjande och röjning ske endast efter laga tillstånd och utsyning.
På enskild krono- och skattejord var röjning och svedjande tillåtet på
inägorna och rätta beteshagar, dock ej så att skada å timmerträd uppkomme,
men utom hägnaden blott till uppodling, om ej annan odlingsmark funnes
å inägorna, och till beredande av mulbete, där så vore nödigt samt å orter,
där överflöd på skog funnes, som till intet annat kunde nyttjas, vilket borde
prövas av vederbörande tingsrätt. På oskift skog fordrades även alla
delägares samtycke.

Till <i>tjärbränning</i> fick å allmänning och andra krono- och skatteägor
endast furustubbar, rötter, torra eller eljes odugliga träd användas. Stränga
bestämmelser fastställdes om ansvar för genom ovårdsamhet vid svedning
eller eljes förorsakad skogseld.

För löv- och nävertäkt fingo träd ej toppas eller fällas. Slutligen
påbjudes plantering av hagar och lundar på skogfattiga hemman, minst 12 träd.
årligen på varje matlag samt fredning av de planterade unga träden.

I nu refererade skogsordning betraktades sålunda lands-, härads- och
sockenallmänningarna som kronans egendomar, vari allmogen ägde blott
begränsad nyttjanderätt, under det att byallmänningarna ansågos som
byarnas egendom, för vars bättre tillvaratagande dess delning mellan delägarna
ansågs önskvärd.

Särskild uppmärksamhet ägnades alltjämt åt ekskogen, vilken behövdes
för flottans skeppsbyggnad. En särskild förordning om den utfärdades den
10 jan. 1746, och 3 år senare utgav amiralitetet Underrättelser till någon
anledning vid eke- och furuplanthagars anläggande. Sådana plantskolor
började också att anläggas här och var.

Först genom förordning den 21 febr. 1789 erhöll skattebonde full
äganderätt till sin skog med undantag av för kronan behövliga ek-, bok- och
storverksträd.

Även i de kort efter varandra utfärdade skogsordningarna av den 10 dec.
1793 och 1 aug. 1805 kvarstod sistanförda bestämmelse, och att hemmanets
skötsel skulle vara underkastad uppsikt, så att dess bestånd och
skatteförmåga ej äventyrades. Oskiftade skogar finge avverkas endast, då alla
delägarna enades därom. Nyttjanderätten till lands- och häradsallmänningar,
vilka ej finge delas, tillhörde jordägarna, men deras vård och förvaltning var
anförtrodd åt länsstyrelsen, hos vilken jordägarna ägde begära utsyning men
blott i den mån de ej ägde nödigt virke på egen skog, utan att detta berodde
på vanvård.<footnote>Rättelse i Boken: Efterföljande mening om Sockenallmänningar är tillagd.</footnote> Sockenallmänningar fingo med K Bfdes tillstånd delas. Över byallmänningar ägde byamännen fri förfoganderätt, och
de fingo delas, om de hade den storlek, att det blev minst 4 tld per
hemmantal.<footnote>J. v. <sp>Engeström</sp> i bidrag t. Sv. off. statistik. O. Skogsväsendet 1879.</footnote>

Samtidigt med att sålunda skogens vård allt mer beaktades, ägnades
också uppmärksamhet åt dess tillgodogörande. Redan <sp>Gustaf I</sp> verkade
för införande av vattendrivna sågverk (»sågkvarnar»), och sedan sådana
börjat anläggas, togs, såsom redan nämnts, vid regleringen av rätt till
skogsavverkning hänsyn till dessas behov av virke. Även behovet av flottning
beaktades. I 1734 års lags kap. 20 byggningabalken intogs bestämmelse om
kungsådra i överensstämmelse med äldre rättsregler; härmed avsågs
närmast skydd för fiskens gång, men även möjligheten till flottning. I ett k.
brev 1739 till landshövdingarna anmanades dessa att tillhålla krono- och
jägeribetjänte att göra sågverk all skälig handräckning, som kunde behövas
för deras flottningar och vid andra tillfällen. I de k. resolutionerna om
anläggning av sågverk »med fina holländska blader» vid Kramfors 1740 och
Lo 1744, omnämnes deras flottning i Ångermanälven från skogarna längst
upp mot fjällen, vilka anvisades dem till stockfångst. Först i fiskestadgan
den 14 nov. 1766 och tillägg därtill av den 21 jan. 1771 intogos stadganden
om flottning i lagen.

Då flottningen allt mer föranledde tvister, utfärdas k. brev om
flottningens ordnande, 1809 för Värmland och 1811 för alla län, där flottning
förekom.


Även <i>tjärbränning</i> utvecklades till en viktig binäring, vilken blev
föremål för styrelsens omvårdnad och reglering. Tjärbränningen var framför
allt omfattande i Finland, varifrån <sp>Gustaf I</sp> inkallade undervisare i
denna hantering, men utvecklades alltmer såväl i Norrland som i andra
landsdelar. I Småland blev vanligt, att torpare fingo rätt att bryta stubbar
för tjärbränning mot avgäld (vanligen var 4:e till 5:e t:a tjära) till jordägaren.
Handeln med tjära på utlandet<footnote>Norrl. Skogsvárdsförbundstidskr. 1917, s. 351.</footnote> överlämnades med ensamrätt men med
fastställt pris åt ett tjärhandelskompani (1648—1672, 1672—1682, 1689—
1712), vars verksamhet omfattade riket i övrigt utom Gotland, för vilket ett
särskilt tjärkompani erhöll privilegium år 1649.<footnote>Norrl. Skogsvárdsförbundstidskr. 1917, s. 351.</footnote>

I åtskilliga av ovan anförda lantbruksskrifter avhandlas även
skogshushållningen. Särskilt märkes i detta avseende <sp>R. Broocmans</sp>
hushållsbok (1736), i vilken 1734 års skogsordning finnes införd liksom en
beskrivning av svenska trädslag och deras odling samt en anvisning till en
skogshushållningsplan med 30 års avverkningsindelning. En av stadsmajor
<sp>A. Rosensten</sp> författad skrift: Tankar om skogens skötsel utgavs år
1752 på konungens befallning till det allmännas tjänst, omarbetad och
försedd med anmärkningar av <sp>P. B. Trozelius</sp>.

I Vetenskapsakademiens handlingar offentliggjordes flera artiklar
rörande skogsfrågor och skogliga binäringar. Bland dem förtjänar <sp>U.
Rudenschölds</sp> presidietal 1748 Om skogs nytta och vård att ihågkommas
på grund av sin skildring av skogens vanvård och medlen att avhjälpa
densamma samt framhållandet av barrskogens stora värde.

JAKT hade vid den nyare tidens början stor ekonomisk betydelse särskilt
genom värdet av skinnen, varav en stor utförsel ägde rum. Sålunda omtalas
en stor utförsel av ekorr- och harskinn, exempelvis år 1551 från Kalmar
omkring 10,500 och från Stockholm år 1569 nära 286,000 st., från Öregrund
år 1562 över 81,000. Särdeles värdefulla voro skinn av hermelin, utter och
mård. Från Jämtland fick drottningen årligen  1,600 hermelinskinn.

De inskränkningar i jakträtten, som landslagen innehöll (sid. 127),
förblevo gällande under 16:e och 17:e århundradet och fullständigades genom
ytterligare påbud om fridlysning och maningar iakttaga dem. Särdeles gällde
detta fredningen av älg (från fastan till olsmässan).

Allmogens jakträtt inskränktes allt mer till konungens och adelns förmån.
Således återupplivades genom ett k. brev den 27 mars 1572 ett gammalt
förbud att på Öland hålla hundar, som ej genom stympning av ett framben
gjorts odugliga till jakt. År 1647 förbehölls jakt å fågel och hare med bössa
och båge åt de jaktprivilegierade. År 1664 förbjöds även snarning, med
undantag dock för skärgårdsbönder, vilka fingo både snara och skjuta
sjöfågel.

I 1734 års lag inflöt intet jaktstadgande, emedan enighet därom mellan
stånden ej kunde vinnas, men först genom förenings- och säkerhetsakten
1789 återfingo bönderna rätt till jakt på sin mark.

FISKE. Havsfisket på västkusten, huvudsakligen sillfiske, fick under
1500- och 1600-talet (1556—1588 och 1660—1675)  en storartad utveckling,
som för jordbruket hade betänkliga följder. De stora förtjänster, det
inbragte, drog ej blott kustbefolkningen från jordens skötsel utan lockade även
till en betydlig inflyttning från det inre av landet. När fisket sedan avtog,
voro kusttrakterna överbefolkade i förhållande till jordens förmåga att
lämna uppehälle och folket ohågat och ovant att ägna jorden tillbörlig
skötsel.

Vid Östersjökusten var strömmingsfisket<footnote>Vet. Ak. Handl. 1748 s. 107.</footnote> också en viktig näring ej blott
för kustbefolkningen utan även allmogen i från kusten avlägsna bygder
liksom borgare i städerna hade del i de fisklägen, varifrån fisket bedrevs och
en del av folket flyttade dit under fisketiden.

I ,vissa landsdelar, särdeles Norrland, var lax- och sikfisket<footnote>Vet. Ak. Handl. 1751—1753.</footnote> en viktig
inkomstkälla för folket samt ingick i skatten till kronan och prästerskapet.

Även sälfångst var en inkomstbringande sysselsättning i Bottenhavet,
och pärlfiske, särdeles i de norrländska älvarna, ansågs av den betydelse,
att alla pärlfiskerier år 1691 lades under kronan, så att ingen därefter fick
fiska pärlor utan regeringens tillstånd.

En så viktig näring kunde ej undgå <sp>Gustaf Vasas</sp> omtanke för dess
vård och för statens inkomst av densamma. Han indrog många fisklägen
till kronan och förbehöll kronan vissa fiskslag (skinnfisk: lax, sik, ål),
strandägarna dock obetaget att i samma vatten idka fångst av andra
fiskslag. Upptagandet av nya fisken, som kunde försämra de förutvarande,
hindrades. Men där så ej var att befara, fick den, som utanför vare sig
kronans eller allmän strand upprensade notvarp eller byggde fiskeverk för
fångst av skinnfisk, rätt att fiska under vissa frihetsår, varefter sådant fiske
blev kronofiske och utarrenderades. I allmänhet var fångst av fjällfisk fri
för allmogen även i stora vatten men skinnfisk blott i små vatten.

Under <sp>Gustaf II Adolf</sp> tillsattes en direktör över alla svenska
fiskerier.

Under frihetstiden underkastades fisket liksom andra näringar statens
förmynderskap med reglementerande tullar och exportpremier. Handeln
med fisk förbehölls »fiskköpareämbeten» eller, där de saknades, städernas
borgare. Landsköp av fisk var förbjudet, men norrlandsfiskarna fingo dock
försälja sin fisk ini landet.

Sillfisket hade en ny blomstringsperiod 1747—1808, och även fisket av
makrill och torsk tilltog starkt.

Under 1700-talet började även åtgärder vidtagas för fiskevård. År 1751
bildades en <i>fiskerifond</i> av avgifter på införsel av fisk (senare även salt, vin
och brännvin), och från denna lämnades intill 1780-talet belönigar för
åtgärder till fiskets upphjälpande. I 1734 års lag infördes blott bestämmelser
om rätt till vatten, om kungsådra och detaljbestämmelser om fiske,
kvarstående från de gamla lagarna, men genom Allmän stadga och ordning för
rikets havs-, skär-, ström- och insjöfisken av den 14 nov. 1766 fastställdes
de gällande bestämmelserna om ägande- och nyttjanderätt till fiskevatten
och för fiskets utövande, vilka blevo gällande till år 1852.


<i>Fiskodling</i> i dammar förekom i Skåne, dit karp på 1500-talet skall hava
inplanterats av <sp>Peder Oxe</sp> (sid. 354) och torde väl hava fortsatts i detta
landskap, ty ännu på 1760-talet skola fiskdammar ha anlagts på Helgonabacken 
i Lund. Detta torde dock ha varit sällsynta undantag, och maningar
i k. brev år 1766 till landshövdingarna att uppmuntra odling av karp, ruda,
asp och id i dammar synas ej heller ha medfört någon avsevärd verkan.
Ett av rådman <sp>Carl Fredrik Lund</sp> i Linköping utfört försök<footnote>Vet. Ak. Handl. 1761.</footnote> att
befrukta rom av insjöfiskar, avsatt i risklädda sumpar, är anmärkningsvärt
som det, så vitt känt är, första försöket i Sverige med konstbefruktning och
kläckning av fiskyngel.

Åtskilliga tryckta skrifter om fiske och fiskevård utkommo mot periodens
slut, såsom Oförgripliga tankar om insjöfiskeri, Stockholm 1757; <sp>Jac.
Gabr. Gyllenborg</sp>, Kort avhandling om insjöfisket i Svea riket,
Stockholm 1770; <sp>Johan Fischerström</sp>, Beskrivning om Mälaren,
Stockholm 1785.
</chapter>

<chapter name="Finland">
<h1>FINLAND.</h1>

<table>
<td c><i>Litteratur.</i>
<td><sp>Allardt, Anders</sp>. Borgå läns sociala och ekonomiska förhållanden 1539—1571. Ak. avh. Helsingfors 1898.
<td><sp>Cygnæus, Gustaf</sp>. K. Finska hushållningssällskapet 1797—1897. Åbo 1897.
<td><sp>Gadd, P. A.</sp> Försök till en systematisk inledning i den svenska landtskötseln. Stockholm 1773—1777.
<td><sp>Grotenfelt, Gösta</sp>. Landtbruket i Finland. En översikt. Helsingfors 1896.
<td>— Det primitiva jordbrukets metoder i Finland. Helsingfors 1899.
<td>— Bidrag till kännedomen av mjölkhushållningens utveckling i Finland. Kuopio 1906.
<td><sp>Johansson, V. F.</sp> Finlands agrarpolitiska historia I. Helsingfors 1924.
</table>

<b>L</b>antbruket i Finland utvecklades väl i huvudsak på samma sätt som i
norra Sverige, men då det i viss mån var olikartat på grund av den
finska befolkningens egendomliga bruk, och dessutom styrelsens åtgärder
beträffande lanthushållningen voro avvikande från dem, som vidtogos i
huvudlandet, lämnas här nedan redogörelse för de olikheter som sålunda
förekommo.

Vid den nyare tidens början var landets uppodling ännu ej utsträckt
synnerligt över kustlandet. Allt som låg norr om de stora sjöarna i landets inre
var ännu ödemarker. Under <sp>Gustaf Vasas</sp> för odlingen kraftigt
verksamma styrelse började en formlig kolonisation av de utmarker <i>(erämarker)</i>,
vilka kusttrakternas befolkning brukade som svedje- och betesmarker. Folk
förmåddes att utflytta dit och där upptaga fasta odlingar, varvid medverkade
förmånen av skattefrihet under 3 år. Odlingen skedde dock där liksom i
bygden till större delen som svedjebruk. Särskilt gäller detta de rent finska
landsdelarna. Om Nyslotts län säges t. o. m. i 1534 års skatteförklaring, att 

där ej fanns några årliga eller egentliga åkrar, utan blott brukades sveder,
som de kunde bibehålla 6—8 år. Även i Finland sökte dock <sp>Gustaf Vasa</sp>
att inskränka detta skogsförödande brukningssätt.

Den roll klostergårdarna spelat i Danmark och Sverige som härdar för
odlingens spridande och införande av förbättringar i jordbruket, fingo i
Finland, där klostren voro fåtaliga, de kungsgårdar och hövdingasäten, som
anlades i landet, liksom de förläningar och pantgods, som framstående personer
erhöllo av kronan. Konung <sp>Gustaf</sp> strävade att göra kungs- eller
avelsgårdar till mönstergårdar i alla delar av landet, ja i ett reglemente för
fogdarna av år 1556 föreskrevs, att de skulle förvandla de bästa gårdarna i
varje socken till »avelsgård med åker, äng, utmark och fiskevatten, så att
kor, oxar och hästar kunde underhållas i betydligt antal». Av sädesslagen
var på 1500-talet korn ännu det ojämförligt viktigaste, och var det
huvudsakliga sädet på svedjelanden, men rågodling var stadd i jämn tillväxt i landets
södra delar, där också havre allmänt odlades.

Det 17:e och början av det 18:e århundradet var i Finland, troligen i än
högre grad än i Sverige, för jordbruket en period av stillastående och nöd.
Krigsgärder och utskrivning drabbade folket lika hårt, men riksstyrelsens
omvårdnad och kontrollen över länsinnehavare och tjänstemän var till följd av
det avlägsna läget mindre verksam.

Vid godsförläningar intogs visserligen i regel, att böndernas rätt till sin
jord skulle förbliva oförkränkt, men böndernas trångmål och oförmåga att
erlägga skatten till länsherren var. anledning till att många skattehemman
blevo landbogårdar och torp.

De talrika svåra missväxtåren, särskilt i slutet av 1600- och början av
1700-talet bidrogo ej blott att uttömma landets tillgångar och hindra
framåtskridandet utan även att öka säteriernas områden med förut fria bondgårdar.
Härigenom och genom nyodlingar å utägorna, vara anlades utgårdar och
ladugårdar blevo många adelsgods verkliga storbruk med hundratals
kreatur.<footnote><sp>Johansson</sp> anf. arb. s. 20 och följ. Förf. lämnar en detaljerad redogörelse för
årsväxtens utfall.</footnote>

Under frihetstiden leddes väl styrelsens åtgärder liksom i Sverige av en
strävan att främja odlingen, men då det främst gick ut på att befordra
manufakturerna, och de industriella möjligheterna här voro långt mindre, blev
denna del av riket än mer än förut en fattig och försummad landsända. I
avlägsnare landsdelar kvarstod jordbruket ännu på en mycket ålderdomlig
ståndpunkt. I Karelen var enligt ett k. brev av år 1727 jorden ännu odelad,
så att bönderna svedjade och fiskade under gemensamt bruk, och även i
trakter med äldre bebyggelse bestod framåtskridandet huvudsakligen i
nyodling.

Mot mitten av 1700-talet synes dock jordbruket hava börjat att resa sig
ur sitt förfall. En märklig iver för nyodling särdeles å mossar uppstod
liksom i Sverige. En samtida författare<footnote><sp>I. Kraftman</sp>. Tankar om den vanmakt uti hvilken den finske landtman sig befinner. Stockh. 1761.</footnote> säger, att stora framsteg i jordbruket
gjorts, särskilt genom att ståndspersoner slagit sig på jordbruk, upprättat
många förstörda hemman och med sitt föredöme inverkat på bönderna.

Än mer passar detta omdöme på förhållandena under <sp>Gustaf III</sp>:s
regering. Konungen ägnade stor uppmärksamhet åt Finland, och särskilda
ekonomiska förordningar för denna del av riket blevo vanliga.

En sådan var en den 27 juni 1775 utfärdad förordning om
storskiftesdelningen, varvid även innefattades bestämmelser om avvittring av den för
hemmanen obehövliga marken som kronans egendom. Härigenom upptogs för
Finlands del den för Sverige sedan <sp>Gustaf Vasas</sp> tid för Sverige gällande
grundsatsen om kronans rätt till de utom bygden liggande markerna. Enligt
storskiftesförordningen skulle varje mantal få en bestämd areal, som först
för Österbottens del bestämdes till 600—1,200 tld efter jordens godhet, och
år 1777 förklarades skola gälla hela det övriga Finland utom Åland, för
vilket särskild förordning utfärdats den 4 dec. 1762. De nämnda betydliga
arealerna syntes dock för små, upprepade framställningar om ökad
jordtilldelning gjordes, och den 20 juni 1783 medgavs, att mantalen i Kuopio län
fingo beräknas till högst 1,700 tld, vilket år 1798 utsträcktes till vissa delar
av Vasa län. Det överblivna, sedan de särskilda hemmanens ägolotter sålunda
avskilts, eller överloppsmarken skulle vara kronans, men med tillfälle för
odlare att därå intaga ett nybygge.

Storskiftet gav nyodlingen en kraftig framstöt genom de förmåner, som
i samband med densamma beviljades. I en förordning av den 28 juni 1775
om skattläggningen i Savolax och Karelen medgavs full skattefrihet för nya,
ständiga åkrar och nedsättning av skatten till hälften för nya ständiga ängar.
I ovannämnda förordning av 1777 fingo åboar företrädesrätt att göra
odlingar å den från deras hemman avskilda överloppsmarken med samma
förmåner i skattehänseende, som beviljats för nyodlingar i Savolaks och Karelen.
Vid riksdagen år 1800 beräknade regeringen, att sedan år 1777 hela 2,000
nya mantal tillkommit.

Ägare av skattejord, som opterat för odling av överloppsmark, erhöllo
genom ett k. brev den 31 mars 1786 rätt att innehava den nyodlade jorden
såsom skatte, och sedan förordning om skatteköp utfärdats den 21 febr.
1789, medgavs följande år rätt för kronoåboar att skatteköpa sina
lägenheter mot erläggande av 3 års ränta.

Alla dessa medgivanden framkallade ökad odling, vilken även
befordrades genom under denna tid av regeringen igångsatt betydlig utsträckning av
landsvägarna samt strömrensningar varigenom sjösänkningar och andra
torrläggningsarbeten befordrades. Framgången i jordbruket visade sig genom
ökade spannmålsskördar, så att det förr vanliga behovet av införsel av
brödsäd minskades och under 1790-talet förbyttes i en överskottsutförsel,
som för år 1795 beräknades till 150,000 t:or. Spannmålsprisen höllos uppe
genom inköp till kronomagasinen. På grund av dessa gynnsamma
förhållanden stego egendomsprisen, och tiden omkring sekelskiftet var en mycket
gynnsam tid för det finska jordbruket.

Intresset för detta framträdde också i ett flitigt författareskap i
ekonomiska ämnen vid Åbo akademi, där år 1747 en professur i ekonomi inrättats.
Professorerna <sp>Per Kalm</sp>, <sp>Per Adrian Gadd</sp>, <sp>C. F.
Mennander</sp>, <sp>Johan Kraftman</sp>, <sp>Henr. Gabr. Porthan</sp> samt <sp>Gabr.
Bonsdorff</sp> (prof. i veterinärkunskap fr. 1786) författade en mängd
disputationer och andra skrifter i ekonomiska ämnen, bland vilka främst
märkes <sp>Gadds</sp> Försök till en systematisk indelning i svenska Landtskötseln,
3 delar 1773—1777, vilken är en allmän jordbrukslära men även är rik på
speciella uppgifter om Finlands jordbruk. De flesta av professorerna vid
akademien ägnade sig vid denna tid också åt praktiskt jordbruk vid egna
lantgårdar. En frukt av det livliga intresset i Åbo för lantbruket var
stiftandet den 1 nov. 1797 av det <i>K. finska hushållningssällskapet.</i> Detta sällskap,
som närmast hade det Patriotiska Sällskapet i Sverige samt det danska
lanthushållningssällskapet till förebild och angavs hava till uppgift att främja
den enskilda hushållningen och lanthushållningen i synnerhet genom
spridande av kunskaper och förbättrade redskap samt genom utdelningar av
belöningar åt medborgare, som utmärkt sig i lanthushållningen och därmed
samhörande näringar, hade en halvt officiell karaktär genom sina stiftares
och första ledamöters ställning, i det att dessa utgjordes huvudsakligen av
landets högsta administrativa ämbetsmän och professorer vid akademien,
liksom genom kungl, medgivande av rätt att direkt vända sig med
framställningar till regeringen. Sällskapet utövade under sina första år en livlig
verksamhet genom behandling av allmänna angelägenheter rörande lantbruket,
yttranden och inlagor till regeringen angående sådana, spridande av
upplysning och nya redskapsmodeller, utarbetande av sockenbeskrivningar,
uppställande av prisfrågor samt belöningars utdelande. Olika försök att
offentliggöra meddelanden från sällskapet (Utdrag ur K. finska sällskapets
dagbok, 1800—1803, Hushållsunderrättelser för menige man 1801—1803 och
Underrättelser från K. finska hushållningssällskapet 1807), hade ringa
framgång. Av sällskapet belönade svar på prisfrågor och andra avhandlingar
samlades i Sällskapets Handlingar, varav en del utkom år 1803 och 1807. Bland
av sällskapet belönade skrifter förtjänar särskilt nämnas en av professor
<sp>J. Tengström</sp> författad Hushållslärobok för finska bonden, 1803, varav
en ny upplaga utgavs av sällskapet 1844.

Odlingens framgång berodde ända till detta tidsskedes slut på dess
utvidgning över förut odlad mark, möjliggjord genom sjösänkningar,
strömrensningar och torrläggningsåtgärder.

<i>Svedjebruket</i> inskränktes i de mer odlade landsdelarna och förbjöds
upprepade gånger i storskiftes- och skattläggningsförordningarna. Det hade vid
århundradets slut försvunnit här och var i landets södra delar, men var
ännu allmänt brukligt, särdeles i de östra och inre landsdelarna. Det
berömmes såsom givande rikare skördar än den fasta åkern och detta utan
användning av gödsel och med ringa bearbetning, samt därefter flera års
gott bete, men dess fördärvlighet genom den stora skogsförödelse, varmed det
var förenat väckte även här betänkligheter. <sp>Gadd</sp> beräknade, att 5,250
fullvuxna träd uppbrändes för att erhålla en skörd av 27 tunnor råg.

Om de sätt, varpå svedjebruket i senare delen av 1700-talet utfördes,
lämna den tidens författare noggranna uppgifter, som av <sp>G. Grotenfelt</sp>

sammanställts i hans innehållsrika arbete Det primitiva jordbrukets metoder
i Finland under den historiska tiden.

Man skilde mellan upptagande av <i>svedjefall</i> eller upptagande av sved på
gammal skog och därefter följande vanlig eller <i>cirkulations-sved,</i> som
återkom vart 20:e—30:e år, sedan ungskog åter hunnit uppväxa. I förra fallet fick
vanligen den fällda skogen ligga i 1<sup>1</sup>/<sub>2</sub>—3 år, innan den slutligt avbrändes.
Denna svedbränning brukades i Karelen och Savolaks. Den förbereddes
genom att tallskogen katades (barkades) vid brösthöjd och därefter lämnades för
att torka, vilket kunde taga ända till 20 år, innan bränningen företogs av de
kullfallna eller fällda stammarna och den under tiden uppkomna
ungskogen. Denna svedningsmetod omtalas av <sp>Gadd</sp> såsom <i>pykälämaa</i> eller
<i>pykälikko,</i> av <sp>Grotenfelt</sp> som <i>katningssved.</i>

Vid den vanliga, upprepade svedningen skedde bränningen året efter
huggningen, varvid den fällda småskogen noga utbreddes över marken, och där
den var otillräcklig för att giva en ordentlig svedning av marken, brukades
att upplägga ditförda grövre torra granar i högar, som antändes, varefter
de brinnande »välterstockarna» med järnkrokar rullades över sveden, så
att marken blev jämnt bränd och asktäckt.

Sveden besåddes efter bränningen med korn, råg eller blandning av rovor
och råg, som myllades med gaffelplog, kvistharv eller svedjekrattor eller
lämnades omyllad. De svedjefall, som upptogos fläckvis inne i grov skog,
brukades vanligen blott 1 år till sädesbörd och övergåvos sedan, då
gräsbete där föga kunde påräknas, men eljes var vanligt att ett andra år så
bovete eller havre, varefter marken fick gräsgå och betades, tills den
uppväxande ungskogen hindrade detta.

Som <i>rovsveder</i> betecknades tillfälligt upptagna odlingar på mark, där
skogseld härjat eller fin och frodig blandskog växte. Här svedades på våren,
varefter samma sommar såddes rovor, vanligen i flera omgångar, de för
vinterbehovet vid midsommartid, men 14 dagar senare för att giva mindre
mogna men saftigare rovor för förbrukning före jul.

Även på redan odlad jord användes bränning i syfte att återgiva den av
sädesodling utsugna jorden förnyad växtkraft. Detta brukningssätt, kallat
<i>kytö</i> eller <i>kyttlandsbruk</i> anses i äldre tid hava införts, möjligen från
Holland och Tyskland (sid. 275) över Östersjöprovinserna, och användes mest
på fruktbara slättbygder i Tavastland och södra Finland. Sedan jorden
upptorkat på våren, upplades ved i strängar på fältet och täcktes med uppgrävda
torvor eller den sönderhackade tiltan, varefter veden antändes. Efter
slutad bränning, som borde hava genomträngt jordtorvorna, spreds ved- och
jordaskan noga. Det förekom även att kytta mullrika delar av svedjeland,
där sålunda myllan uppbrändes. Detta brukningssätt kunde väl giva en
eller ett par goda skördar, men utarmade i hög grad jorden, och dess
fördärvliga följder visade sig däri, »att efter högst 3 års sående jorden ej mer
i långliga tider kan nyttjas».<footnote>Konung <sp>Adolf Fredriks</sp> berättelse om sin resa till Finland och Sveriges norra landskap, 1752. Handl. rör. Skandinaviens historia. Del 40. 1828.</footnote>

Man började i senare delen av 1700-talet att i större omfattning uppodla
kärr och mossar.<footnote><sp>M. Wexionius</sp>. Epithome descriptionis Sveciæ, Gothiæ, Fenningiæ. Åbo 1650. —
Ny journal för hushållningen 1794. s. 149.</footnote> Denna odling förekom mest i Savolaks, Karelen och
Österbotten, i vilket sistnämnda landskap kyrkoherden <sp>Isak Brenner</sp>
(† 1670) blev berömd som dess förste upphovsman. Även härvid togs i
äldre tid vanligen elden till hjälp för röjningen och jordens gödsling. Under
3—4 år fortsattes vanligen sädesodlingen, och därefter användes jorden till
en tid till äng eller mulbete, eller bibehölls den som åker, i det att för
sädesodlingen nödig näring skaffades genom förnyad bränning. Denna odling
säges hava givit hela Österbotten »en otrolig förbättring», ökat dess
avkastning av spannmål och givit upphov till många nya hemman.<footnote><sp>Urban Hiärne</sp>. Den besvarade och förklarade anledningens andra flock om jorden och landskap i gemecn. Stockh. 1706.</footnote>

Man fick dock erfarenhet om den upprepade bränningens skadliga
följder, och det talas om huru de utbrända mossarna kunde bliva försumpade
och frostspridande kärrhålor eller utbrända, så de kunde bära varken säd,
gräs eller skog.

Från mitten av 1700-talet omtalas<footnote><sp>Gadd, P. A</sp>., K. Svenska Vetensk. Akad. Handl. 1780. — Landtskötseln I, s. 256.</footnote> odling av kärr jord utan bränning,
vanligen och helst med men även utan påförande av sand eller lera, av vilka
den sistnämnda ansågs bäst. Sedan jorden avdikats och ytan jämnats samt
förefintliga träd rothuggits och avlägsnats, påfördes lera eller sand i ett 2
tums tjockt lager. Dessutom påfördes »skogsavskräden», varigenom även de
ofruktbaraste mossar kunde uppbringas till bördighet.

Även vid uppodlingen av fast jord brukades väl mest bränning, men
odling utan bränning omtalas även och skall hava införts i Österbotten av
kyrkoherden <sp>Ericus Matthiæ Falander</sp> († 1672). Åkern
brukades mest i tvåskifte, vars slöseri med jord och arbete dock framhålles av
<sp>Gadd</sp> och stämplas som skadligt särdeles på sandig jord, som försämras
genom att under sommaren ligga öppen för sol och luft. I Österbotten och
Tavastland brukades även ett dubbelt tvåskiftesbruk, i det att råg och korn
omväxlade, båda föregångna av trade. Treskiftesbruk, som mest brukades
på lerjord, ansågs fördelaktigare. I Tavastland förekom härvid att å
trädesskiftet såddes i blandning av korn och råg, varav det förra skördades
samma, den senare följande år.<footnote>Historisk och ekonom. beskrivning av Kalajoki s:n. Akad. afh. Åbo 1754.</footnote>

Jämte den sålunda i sädesbruk använda jorden hade man även utåkrar,
som vanligen begagnades till oavbruten havreodling <i>(»havreländer»,
»akoländer»),</i> vilka sällan gödslades utan i stället kyttades, tills de måste lämnas
såsom ofruktbara.

Trädesbruket skedde omsorgsfullast i sydvästra Finland och södra
Österbotten, där t. o. m. 4 plöjningar samt sladdning, vältning och harvning
förekommo, under det att tvärt om i Savolaks och Karelen trädesåkern efter
att ba plöjts på våren plägade lämnas orörd, tills den på eftersommaren
bereddes för rågsådden.

REDSKAPEN för jordens bearbetning utgjordes, särdeles under
periodens förra del, till följd av svedjebrukets övervikt över det fasta åkerbruket,
till större delen av de på svedjelandet brukliga enkla handredskapen samt
kvistharv och gaffelplog (sid. 340), men även den ständiga åkern, särdeles
å kärr och mossjord, bearbetades mångenstädes blott med spade och hacka.
I Österbotten användes sålunda spade allmänt för jordens vändning,
särdeles då träda skulle uppbrytas för sädessådd, och i vissa trakter därstädes
användes alls ej plog eller årder.

<img l>Fig. 92. Stockplog. Efter <sp>Gadd</sp>.</img>
Även på åkern brukades gaffelplog, men olik svedjeplogen därigenom, att
den för filtans vändning hade en spadliknande mullfösa, som med sitt blads
nedböjda kant stödde
mot den gren av det
gaffelformiga
»mullspåret», vilket vette
mot det plöjda.

I trakter med svensk
befolkning var
däremot årder, även kallat
<i>trädesstock</i> eller
<i>stockplog (aura),</i> det vanligaste åkerredskapet. Tidigare synes krokårder hava
varit det vanligaste och användes fortfarande vid kyttlandsbruk, men synes
senare ha undanträngts av årder med vågrät sula, tvåsidig bill och ristjärn.
Även verkliga plogar omtalas mot slutet av 1700-talet från svenska
trakter, nämligen »vältplogen» för nybrott och »mullplogen» för åkerns luckring,
antagligen båda införda från Sverige. Före både årder och plog ristades
spår med en »ristplog», då vall eller hård jord skulle uppköras.

Av harvar användes jämte kvistharvar, som även stundom brukades på
fast jord efter årdret, även åkerharvar med räta pinnar av björk eller järn.
Från Tavastland omtalas även en »klösharv försedd med tänder», och på
stenig mark, särdeles i Österbotten, en ledharv med tre leder och järnpinnar
(jfr fig. 85).

<img r>Fig. 93. Kvistharv. Efter <sp>Grotenfelt</sp>.</img>
För jordkokors söndersmulning brukades <i>slätsladd, ristsladd,</i> bestående
av ett rektangulärt brädflak (omkr.
1 X 0.7 m.) under försett med trä-
eller järnpinnar, samt vanlig
<i>stocksladd.</i>

Jämte vanliga slätvältar, helst av
ek, brukades   även  trävältar,
försedda med refflor eller »inspjälade
träpinnar» för att krossa kokorna kraftigare. <sp>Gadd</sp> omtalar även
pinnsladden men ej om den brukades i Finland.

DIKNINGEN var mycket försummad eller saknades alldeles, och ännu
på 1700-talet förfäktades den meningen, att jordens torrläggning bättre
åstadkoms genom vattenfåror mellan smala och höga tegar. Täckdiken
omtalas av <sp>Gadd</sp> under namn av blinddiken, med fyllning av småsten,
kolstybb, enris eller björnmossa inom ett valv av stenar; men om sådana funnos
använda i Finland är ovisst.

GÖDSELN blandades över allt i Finland med stora mängder av hackat

granris och ofta även med torv, vilka lades som ströbädd under kreaturen.
Gödseln samlades ofta under kreaturen, tills den kördes ut. På vintern lades
den på åkern i små högar eller utspridd, och åt vårsäd gavs den vanligen
som övergödsling  (»takgödsel»)   genast efter sådden eller på brodden.

Torv, mull och hackat granris inblandades också i jorden direkt efter
upptagningen eller sedan de först legat i hög att genomluftas.

VÄXTODLING. Utsädesväxling ansågs önskvärd. Man hämtade utsäde
dels norrifrån söderut dels råg från svedjeland till åkern.

Havre och råg myllades vanligen med harv på den i förväg luckrade
jorden, men om jorden gödslats med halmig gödsel, med årder eller plog.
Korn såddes på öppen fåra och nedkördes med årder.

Säden skars i allmänhet med skära, som hade olika form i olika
landsdelar. Först på 1700-talet började man i Åbo län och Nyland skära med lie.

Säden bands i kärvar, som sattes i trindskylar helst med krängd hatt, av
rågen 10—30, av vårsäd vanligen blott 6 kärvar i skylen. Vårsäden sattes
dock i norra Finland mest på hässjor. På avlägsna odlingar plägade man
sedan hopsätta säden i stackar av 2—6 lass, upplagda på en botten av enris
och hägg, som mössen sky, och täckta med halm eller vass.

Från skylar eller stackar infördes säden alltid i ria till torkning genom
den heta luften från en rösugn. Riorna bestodo antingen blott av rierummet
eller var detta förenad med loge eller även med lada. <sp>Gadd</sp> omtalar (i Sv.
Landtskötseln III, sid. 522) såväl väderrior som nya slag av eldrior, men dessa
synas icke ha fått någon spridning. Det var även vanligt, att axen plägade
avhuggas eller efter tröskningen, sedan halmen bortförts, sönderhackas med
stampjärn, och de finhackade ax- och hálmdelarna, kallade stamp, togs
särskilt och maldes till boskapen men kunde även i tider av brist användas till
brödbakning.

Korn var vid den nyare tidens början överallt och ännu vid 1700-talets
slut i de inre landsdelarna det huvudsakliga och i norra Finland det enda
sädet, under det att råg och havre vann allt mer insteg i de södra, råg i
synnerhet i de sydvästra delarna. På 1500-talet utgjorde råg <sup>1</sup>/<sub>3</sub>—<sup>1</sup>/<sub>2</sub> av dessa
landsdelars sädesskörd men vid 1700-talets slut skördades mer än dubbelt
råg mot korn för hela landet räknat.

Av <i>korn</i> odlades mest 4-radigt, därav brådkorn, som mognade på 8
veckor, passade för de nordliga bygderna, där även »sexslinne»- (stjärn-)
korn odlades, vilket trots sina små korn ansågs giva mer kärna än det
4-radiga. Tvåradigt korn odlades endast i de sydligaste trakterna och även
där jämförelsevis litet.

Av <i>råg</i> odlades på svedjeland mest »rotråg» (tuvråg), vilkens ax
kvarhålla kornen efter mognaden bättre än höstråg<footnote>Ny journal f. hushållningen 1792.</footnote> men har smärre korn och
mindre smaklig halm<footnote><sp>Gadd</sp>. Försök till beskrivning av Satakunta häraders n. del 1757.</footnote>, på åker däremot vanlig höstråg. I Österbotten
odlades vårråg, som dock mognade ett par veckor senare än korn och därför
var mindre frostsäker.

<i>Vete</i> odlades obetydligt och utgjorde ännu i början av 1800-talet mindre
än 1 proc. av rikets sädesskörd. Det odlades huvudsakligen i de sydligaste
landsdelarna, men även något i Satakunta, Tavastland och södra
Österbotten (där mest vårvete). <i>Spelt</i> skall enligt <sp>Gadd</sp> (III, sid. 394) hava odlats
något. Den hade införts från Ryssland och kallades vanligen »turkisk
havre».

<i>Havreodlingen</i> var stadd i jämn tillväxt men var ännu vid 1800-talets
början, då havre utgjorde omkr. 10 proc. av rikets sädesskörd, allmän blott
i de södra landsdelarna. Den odlades där mest på lågt liggande utmarker,
där det var vanligt att efter svedning och 1 års rågskörd taga havre så länge
det gick (sid. 431).   Vanligen var svart- och vithavre blandad.

<i>Blandsäd</i> av havre och korn, hälften vardera, odlades mest i Tavastland
och ansågs giva mest i spann av alla sädesslagen.

<i>Ärter</i> och <i>åkerbönor</i> omtalas redan på 1500-talet som odlade i sydvästra
Finland, och av ärter spred sig odlingen allt mera inåt landet. Hos allmogen
odlades grå och bruna, på herrgårdarna även vita.

<i>Bovete</i> odlades allmänt på svedjeland, där det vanligen såddes i rågstubben.

<i>Rovor</i> odlades vid varje gård i hela landet, dels å svedjeland, dels i
åkertäppor och å en del av trädesåkern. På svedjeland odlades endast små, flata
rovor, omtyckta för sin söta smak, men på åker även långsträckta, vilka voro
hållbarare.

<i>Kålrötter</i> och <i>kål</i> odlades så gott som uteslutande i täppor och trädgårdar.

<i>Potatis</i> infördes år 1737 men odlingen spred sig mycket långsamt.
Hushållningssällskapet verkade nitiskt för denna odling genom spridning av
skrifter, anskaffning av utsäde och utdelning av odlingspremier, vartill
regeringen år 1801 beviljade anslag för 10 år.

<i>Lin</i> odlades alltjämt allmänt både på svedjeland och på åker, mellan vilka
utsädesväxling ansågs önskvärd. Särskilt i de södra och västra landsdelarna
var odlingen mest omfattande, och vissa tavastländska socknar voro
berömda för sitt lin och lärft, som under 1700-talet utfördes i betydlig mängd.
Man omtalar dels vitt lin, som var det allmännaste och gav ljus tåga, dels
grönt, som odlades i Tavastland och gav gröngul tåga. Då linet småningom
urartade vid fortsatt användning av eget utsäde, hämtades sådant vanligen
omkring vart 10:e år från Riga. Det brukades att övergödsla den sådda
linåkern med fårgödsel, varvid det inblandade riset fick kvarligga för att hålla
uppe linstjälken.

<i>Hampa</i> odlades troligen än mer än lin. I Tavastland skall den hava
upptagit ända till <sup>1</sup>/<sub>3</sub> av åkern.

<i>Tobak</i> odlades under 1700-talet allmänt, ända upp till Torneå, i allmänhet
blott till husbehov, men i Karelen och Savolaks även till avsalu.

<i>Humleodling</i> förekom mest i Nyland och Tavastland, huvudsakligen till
husbehov.

<i>Vallodling</i> på åker förekom ej, förr än i slutet av 1700-talet rödklöver och
timotej började prövas. Hushållningssällskapet verkade för dessas odling
genom anskaffning av frö, men framgången härav synes hava varit obetydlig.

<i>Ängar,</i> vilka plägade utgöra en mycket stor del av inägorna, voro i
allmänhet i dåligt skick. Särdeles klagas över sidvallsängarna, som mestadels
voro mycket tuviga, under det att hårdvallsängar, som lågo nedanför åkrar
plägade giva mer och bättre hö.

Vid nya ängars anläggning och förbättring av gamla ängar brukades
liksom i Sverige upplöjning och några års havreodling, tills grästorvan multnat,
varefter marken fick gräsgå; härvid brukades åtminstone i Österbotten att
inså frö utsållat ur hösmål från ladbotten, och man hade under 1700-talet
börjat att inså även skördat frö av ängskavle och ängskampe. <sp>Kalm</sp> och
<sp>Gadd</sp> föreslogo därtill även åtskilliga andra gräs samt »spansk» rödklöver,
lucern, »svenskt höfrö» (kosmäre), »Västgöta hö» (vingvial) och »finskt
höfrö» (mjölkört). Som medel att förbättra ängar omtalas<footnote><sp>Gadd</sp>, Landskötsel II, s. 286.</footnote> täckning med
granris där de voro bevuxna med björnmossa, vilken uppgives dödas av
barrfallet, samt uppdämning av vårvattnet, så att det stod över ängen, vilket
också skall hava varit i allmänt bruk. Även omtalas enstaka företag av
översilning med uppumpat vatten under sommaren.

Vid slåttern begagnades i de svenska kusttrakterna svenska liar med rakt
orv men eljes finska liar, vilka voro 7—10 kvarter långa, mycket breda (3—4
tum) vid fästet och fästa i ett kort (5—7 kvarter), i krok böjt orv; med
de senare slog man åt båda sidor (dubbelt slag) varigenom arbetet gick
betydligt fortare än med svenska liar. Höet inlades, såsom ännu brukas, i små,
ute på ägorna stående lador med gles, över marken upphöjd botten och glesa
uppåt vidgade väggar, varigenom höets genomluftning och torkning
befordrades. Även brukades att inlägga lövris i höet för att motverka unkning.
I det inre landet, särskilt i Savolaks och Karelen brukades liksom i Norrland
att sätta höet i stack eller på hässjor, där det fick förbliva tills det
hemkördes på vintern.

Lövris användes mycket till vinterfoder. <sp>Gadd</sp><footnote>Finska Ängsskötseln.</footnote> säger, att »den finske
lantmannen grundade sin fodersamling fast mer på lövbrott».

BYGGNADSSKICKET var i huvudsak likt det i Sverige, utom att bondens
boningshus var ett pörte (rökugnsstuga).

HUSDJURSSKÖTSELN torde hava stått på ungefär samma ståndpunkt,
som i trakter av samma natur i Sverige. Hästarna, som voro av landets
inhemska slag, voro de vanliga dragarna hos bönderna, under det att oxar
brukades som sådana huvudsakligen på herrgårdar. Att dock antalet hästar
var litet i södra delarna av landet, på 1500-talet blott 1 på 3 kor eller än
mindre<footnote><sp>Allardt</sp>, s. 142.</footnote>, förklaras troligen genom den ringa arealen åker, då ofta
svedjelandet, som krävde föga arbete, var större än denna. I det inre landet var
dock hästantalet större.

Aven antalet oxar var litet i jämförelse med i Sverige, ofta saknades
sådana alldeles i skattelängderna, vartill orsaken torde varit dels att sådana
föga användes som dragare, dels att gödning av stalloxar ej brukades
synnerligt ens på herrgårdarna. Nötkreaturen vor små och mjölkavkastningen
likaså. Att dock en för den tiden rätt god mjölkavkastning förekom, visar
ett av hertig <sp>Carl</sp> år 1602 utfärdat brev till fogdarna i Finland, vari de
manas att tillse, att från kronans gårdar redovisa 4 lisp. smör för varje ko,
men ännu i slutet av 1700-talet räknade man sällan på mer än 1 lisp. om
året. För stammens förbättring skall under 1700-talet ha införts djur av
Cholmogory-ras från Ryssland. Även omtalas, att superkargen <sp>Peter
Johan Bladh</sp> i slutet av 1700-talet till Vasatrakten infört frisiska djur.
Korsningsavkomman efter dessa skall intill senaste tid hava varit känd som
den <i>Bladhska rasen.</i>

Utfodringen var här liksom i Sverige i allmänhet mycket svag. Löv,
rönnbark och granris omtalas som foder även för hästar. Mjölkkorna fingo
under sin högsta mjölkning ett tillskott av »<i>haudet</i>», en sörpa av hackade
nässlor, rov- och kålblad, agnar och »stamp» (sid. 433) begjutet med varmt
vatten eller dränk.

Fåren voro i allmänhet av det småvuxna lantslaget men i de södra
landsdelarna hade såväl merinos som holländska marsk-, engelska och
eiderstedtska får införts.<footnote><sp>Math. Engström</sp>. Ak. afh. Åbo 1762.</footnote>

MJÖLKHUSHÅLLNINGEN synes hava tilltagit i början av den nyare
tiden, ty från 1500-talets mitt omtalas en betydande utförsel av smör till
Sverige<footnote><sp>Grotenfelt</sp>, Finlands kulturhistoria i medeltiden s. 69.</footnote> och likaså på 1700-talet, då också bönderna i östra Finland sägas
taga <sup>2</sup>/<sub>3</sub> av sin penningeinkomst från ladugårdarna. För mjölkhushållningen
i Finland finnes en noggrann redogörelse i en år 1788 tryckt lärobok i
mjölkhushållning av <sp>Jacob Fellman</sp>.<footnote><sp>Grotenfelt</sp>, Mjölkhushålln. utveckling s. 20.</footnote> Ystning omtalas föga. Mest ansedd
synes Ålandsost hava varit.

BISKÖTSEL synes ha varit föga vanlig, ty då hushållningssällskapet
omkring sekelskiftet skulle verka för dess spridning, tillgreps utvägen att
anskaffa bisamhällen från Sverige.

SKOGEN användes ännu huvudsakligen för husbehov. Någon avsevärd
export av virke hade ännu ej börjat. Däremot bedrevs en omfattande
tjärbränning i Österbotten redan på 1500-talet, ja överproduktion tyckes tidvis
ha inträtt, så att priset gick ned till men för det tjärkompani, som hade
privilegium på utförseln (sid. 424<footnote>Rättelse i Boken: komplettering med sidohänvisning.</footnote>), ty år 1686 påbjöds, att bönderna i Österbotten
skulle minska sin tillverkning »för att ej priset skulle kladdas».

</chapter>

<chapter name="Nordamerika">
<h1>NORDAMERIKA.</h1>

<table>
<td c><i>Litteratur.</i>
<td>Canada Yearbook 1922—23.
<td><sp>Bailey, L. H.</sp> Cyclopedia of american agriculture. New York 1907—1909.
<td><sp>Albert H. Sanford</sp>. The story of agriculture in the United states. New York 1916.
<td><sp>Lyman Carrier</sp>. The beginnings of agriculture in America. New York 1923.
</table>
</chapter>

<chapter name="Indianerns jordbruk">
<h2>INDIANERNAS JORDBRUK.</h2>

<b>V</b>id europeernas ankomst till Nordamerika var landet befolkat av ett
stort antal olika folk och stammar.

<img r>Fig. 94. Indianby i 16:e årh. Enl.
<sp>Hariet</sp>, The newfound land.</img>
Det är självfallet, att folkets levnadssätt och odlingens beskaffenhet voro
mycket olika i en världsdel med så stor utsträckning och så olika 
naturförhållanden och bebyggare.

I större delen av det inre landet levde folket ännu huvudsakligen av jakt,
fiske och vilda frukter och rötter, men såväl i de atlantiska kusttrakterna som
i Mississippidalen och i Puebloindianernas område (de nuvarande Nya Mexico,
Arizona och Colorado) samt i Mexico och angränsande delar av Centralamerika 
var åkerbruk och, särdeles i Mexico, även trädgårdsodling folkets huvudnäring. 
Däremot förekom ingen egentlig husdjursskötsel. Av husdjur höllos
endast hundar och kalkoner, vilka senare voro allmänna även i vilt tillstånd.

Jorden synes hava varit stammens gemensamma egendom men för
brukning uppdelad på de särskilda familjerna. Dessa bodde i byar, vilka i det
sydöstra kustlandet voro tätt byggda med endast en trädgårdstäppa närmast
kring huset och de särskilda ägolotterna i övrigt i gemensamma åkrar. I
övriga delar av det östra kustlandet och i floddalarna hade däremot i regel
varje familj sitt odlade fält i närheten av hyddan.

I det regnfattiga Pueblo-området funnos omfattande bevattningsanläggningar 
med milslånga kanaler, som förde vatten till fälten från floden och
från stora dammar, vari regnvatten samlades. Ännu finnas bevarade kanaler
med trappformiga sidor och ända till 30 fots dagbredd samt lämningar av
dammar med ½ eng. kvadratmils yta. Enbart i Salt-river-dalen beräknas
200,000—250,000 acres hava varit bevattnade. Vid varje grupp av hyddor
fanns en vattenbehållare. Smärre odlingar bevattnades för hand.

Markens uppodling förbereddes i skogstrakterna med att träden dödades 



genom att deras bark och savring krossades runt stammen nära marken,
varefter träden, sedan de torkat, fälldes med eld och stenyxor samt brändes.
Hos de nordliga stammarna fälldes träden 3 fot över marken, varefter stammar 
och grenar uppstaplades kring stubbarna och brändes. För sådden
uppluckrades vanligen blott såfläckarna, vilket utfördes med enkla handredskap 
av trä, sten eller ben, oftast hackor av ett träskaft med ett därvid bundet 
blad av ett musselskal eller ett bogblad av björn. Av metallverktyg
fanns vid européernas ankomst endast knivar av koppar, men de vanligaste
skärande verktygen voro flintknivar.

Gödsling var i regel onödig, emedan man flyttade odlingen till ny
jungfrulig jord, då den förut upptagna böljade bliva utsugen. I de norra
atlantiska kusttrakterna gödslades dock för majs på det sätt, att i varje liten kupa
en fisk myllades tillsammans med utsädet.

Majs var det enda sädesslaget och odlades av alla åkerbrukande stammar
från ostkusten till Mexico. Den var deras förnämsta föda och som bevis på
den stora omfattning denna odling hade, omtalas, att man vid ett krigståg
mot irokeserna behövde 7 dagar för att avskära majsen vid 4 byar, och stora
förråd av majs påträffades i ovanjordiska magasin och nedgrävda i jorden.
Flera olika sorter av majs odlades, manshög senvuxen och alnshög tidig,
med mjölig kärna eller glasig <i>(flint-corn)</i>, hästtandmajs, söt majs, som åts
omogen, och med kärna av växlande färg. Några, intill 6, korn sattes i små
kupor i rader med 3 fots mellanrum, och sedan plantorna blivit halvvuxna,
kupades jorden upp mot dem.

Av bönor, som också voro ett viktigt födoämne och odlades på samma
sätt, hade indianerna flera slag, bland dem rosenbönan <i>(Phaseolus
multifloras)</i> och möjligen den vanliga trädgårdsbönan <i>(Ph. vulgaris)</i> samt i
södern Lima-bönan <i>(Ph. lunatus)</i>. Även ärter odlades, av vad art är ovisst;
i kusttrakterna anses de ha varit strandvial <i>(Lathyrus maritimus)</i>.

I mellanrummen mellan majskuporna odlades åtskilliga gurkväxter,
såsom flera slags pumpor, bland dem en jättepumpa <i>(squash)</i> och kurbitser,
vilka användes både till föda och till flaskor, samt i södern anguria.

Vidare odlades solros, av vars frön bereddes gröt och bröd, jordärtskocka,
som växte allmänt vild, tobak, dels på fastlandet den gulblommiga
»bondtobaken» <i>(Nicotiana nistica)</i>, dels i Västindien den storbladiga, rödblommiga
<i>N. tabacum</i>, spansk peppar <i>(Capsicum annuum</i> och <i>frutescens)</i> samt i
kustlandet vid Mexikanska viken sötpotatis (batater). Till vävnadsmaterial
odlades bomull, på fastlandet <i>Gossypium hirsutum</i>, på de västindiska öarna
<i>G. barbadense</i>, men därjämte användes även fibrer av åtskilliga andra, vilt
förekommande växtarter.

Indianerna använde en mängd frukter som föda. Om och i vilken mån
sådana odlades, är okänt. Bland sådana växter må nämnas vinrankan, som
allmänt växte vild vid atlantkusten i 2 varieteter, en med små sura, en
annan med stora söta bär. De omtalas som slingrande högt uppe i träden.
Av plommon förekommo åtskilliga sorter samt åtskilliga slag av valnötter,
kastanjer m. m. I de tropiska trakterna förekommo ananas och bananer
såväl vilda som odlade.

</chapter>

<chapter name="Koloniperioden">
<h2>KOLONIPERIODEN.</h2>

Spanjorerna började omedelbart efter det nya landets upptäckande att
vidtaga åtgärder för att kolonisera landet och bedriva jordbruk. Då
<sp>Columbus</sp> år 1493 återvände till Västindien, medförde han jämte soldater,
gruvarbetare och hantverkare även jordbrukare samt husdjur och utsäde
av alla Spaniens viktigare odlade växter, och detsamma var förhållandet
med följande expeditioner.

Tack vare en fruktbar jord och ett drivande klimat utvecklades fältens
grödor väl, och även boskapen förökades hastigt, då rovdjur blott föga
förekommo i dessa landsdelar och infödingarna voro fredliga och snart
fullständigt underkuvades. Från hemlandet översändes till Västindien talrika
jordbrukarefamiljer, vilka utrustades med utsäde och husdjur samt erhöllo jord
med skattefrihet under 5 år. På detta sätt befordrades jordbrukets
utveckling på de västindiska öarna, och de härifrån utgående upptäckts- och
erövringsexpeditionerna till Florida, Centralamerika och Mexico medförde
europeiska husdjur, vilka från de spanska kolonierna även spredos till indianerna
samt gåvo upphov till snabbt tillväxande vilda hjordar av hästar och
nötboskap på de västra prärierna och av svin i det sumpiga kustlandet utefter
Mexicanska bukten. Från Mexico anlades missionsstationer i Californien,
Arizona och Nya Mexico, och dessa »missiones» blevo härdar även för
åkerbrukets, trädgårdsskötselns och husdjursskötselns utveckling i dessa de
sydvästra delarna av Unionen. Lanthushållningen grundade sig vid dessa
stationer till huvudsaklig del på »ranches», d. v. s. under tillsyn av ridande
herdar inom ett visst område fritt betande häst-, nötboskaps-, får- och
svinhjordar, vilka ökades så, att export till Spanien av hudar, ull och talg — de
enda hållbara produkterna — blev dessa landsdelars förnämsta inkomstkälla.
Till betets förbättrande införde spanjorerna lucern <i>(alfalfa)</i>, som sedan från
de spanska landsdelarna spreds över kontinentens övriga delar. Även för
införandet av sockerrörsodling har Amerika att tacka spanjorerna, liksom
för fikon, dadlar, oliver, granatäpplen, citroner, oranger och ingefära, som
övervägande odlas i de förra spanska landsdelarna.

I olikhet med de spanska invandrarna kommo de engelska och franska,
som började kolonisationen från de östra kusttrakterna så gott som
tomhänta ut till det nya landet och voro därför till en början tvungna att söka
vinna sitt uppehälle på samma sätt som infödingarna. I de nordliga
landsdelarna voro och förblevo jakt och fiske länge det huvudsakliga
näringsfånget och pälsverk den exportartikel, för vilken nybyggarna skaffade sig
europeiska varor. Ju längre söderut de kommit, desto mer blevo de beroende
av jordbruk, men även på detta område måste de till en början följa landets
bruk. Nyodlingen skedde på indianernas sätt genom ringbarkning, fällning
och bränning av träden och en lindrig luckring av jorden mellan de
kvarstående stubbarna, och de odlade växterna voro huvudsakligen de inhemska,
majs, tobak, bönor, gurkväxter och bomull.

JORDFÖRVÄRV och jordens fördelning blev i viss mån olika i olika
delar av landet. Suveräniteten över landet ansågs tillhöra det rike, av vars 
undersåtar det upptäckts, och Englands härskare beviljade på grund därav
åt bolag, grupper av utvandrare och enskilda <i>lord proprietors</i> rätt att taga
det i besittning, varvid i regel ingen hänsyn togs till de dittillsvarande
indianska bebyggarnas rätt. Endast undantagsvis förekom att, såsom <sp>William
Penn</sp> gjorde, av dessa köpa äganderätten till det område, vara kolonisterna
erhållit förläning.

<i>Virginien</i>, den södra av de engelska kolonierna, tilldelades ett kompani i
London som län under Englands konung. Kompaniet bemyndigades att till
kolonister antaga de engelska undersåtar, som ville utvandra och att själv
bestämma de villkor, på vilka det utdelade jord åt dem. Till en början drevs
jordbruket för koloniens gemensamma räkning, och de särskilda familjerna
erhöllo sina förnödenheter från koloniens magasin efter antalet
familjemedlemmar. Här lika litet som i den puritanska Ny-Englandskolonien
New-Plymouth, där kommunistisk hushållning också försöktes, hade detta
framgång. Lättja och slöhet togo överhand, och kolonien avtynade. Man
övergick då i Virginien först till att utlämna jorden på arrende, men snart med
äganderätt mot viss avgäld, <i>quit-rent</i>, till kompaniet.

Jorden förvärvades i Virginien på 3 olika sätt. Ett var att köpa andelsbrev 
i kompaniet, s. k. <i>bills of adventure</i>, vilket gav rätt såväl till andel i
dess vinst som till 100 acres jord vid den första fördelningen och ytterligare
100 vid en följande. Det förekom även, att sammanslutningar köpte ett
flertal andelar och därigenom förvärvade stora sammanhängande områden,
som sedan kunde styckas. Lottägare, som icke reste ut till kolonien, sålde
sina rättigheter till jord till nybyggare. Vidare utdelade kompaniet jord till
förtjänta män, såsom präster, domare och förvaltningstjänstemän, men även
som belöning åt kroppsarbetare. I regel erhöll avgående tjänsteman lika
mycket jord som innehavare av en lott i kompaniet och lika mycket till, om
han inom 3 år bebyggt sin jordegendom. Slutligen förvärvades jord på grund
av »huvudrätt», <i>(headright)</i>, 50 acres tilldelades lottägare, som bekostade sin
utresa och lika mycket för varje person, som han förde till kolonien på sin
bekostnad, och som stannade där i 3 år. Denna rätt utsträcktes senare även
till nybyggare, som ej voro lottägare, och så småningom utfärdades dylika
patent åt vem som helst mot en mindre avgift till kompaniets sekreterare.
Den, vars utresa sålunda betalades av annan person, förband sig i regel att i
ersättning tjäna utan lön i 6 år. På detta sätt utfraktades en stor mängd
fattiga, vilkas antal i England starkt ökats genom de avhysningar av
husmän, som skedde i samband med byarnas skifte, och det blev vanligt, att
kommunerna sålde sina fattiga till en skeppskapten, som sedan vid
framkomsten till nybyggare avyttrade dem som sålunda tjänstepliktiga <i>(indentured)</i> 
tjänare. På detta sätt förvärvade sig nybyggarna på en gång arbetare
och ökad jordareal, och storleken av jordegendomarna var därför stadd i
jämn tillväxt.

Platsen för jordupplåtelsen valdes av nybyggaren själv och utstakades av
lantmätare, vanligen så att de första gränserna sträcktes vinkelrätt mot
stranden av havet, en sjö eller ett vattendrag 1 mil inåt landet. Vid följande
upplåtelse innanför innergränsen av den första raden av egendomar 
sträcktes gränsen i samma riktning, varigenom den rektangulära jordfördelning,
som är rådande i Förenta Staterna, uppkom. För äganderätten fordrades
ytterligare dels bosättning på egendomen, vilken ansågs bevisad genom
uppförandet av ett hus och odling av en skörd, dels betalning inom 7 år av en
quit-rent av 1 shilling per acre under 50 år.

I den nordliga, <i>New-England</i>-kolonien, där nybyggarna voro från
hemlandet undan det religiösa förtrycket flyktade puritaner (de första kallade
»pilgrimfäderna») utlämnades jorden i regel till personer, som tillsammans
ville bilda ett nybyggaresamhälle eller en stad. Detta samhälle fördelade
sedan jorden mellan sina medlemmar. Vanligen bodde de i små städer eller
byar, där varje familj erhöll en mindre tomtlott, och därjämte en lott dels
i den högre liggande marken, dels i det lågt liggande slåtterlandet. En del
av jorden undantogs till allmänning för bete eller andra ändamål, men rätt
till begagnande av allmänningen tillkom blott innehavare av de första
delägarnas egendom, så att skillnad efter senare inflyttades tillkomst uppstod
mellan »<i>commoners</i>» och »<i>noncommoners</i>». Egendomarna voro i allmänhet
jämförelsevis små. Dikning, hägnad m. fl. allmännyttiga arbeten utfördes
för gemensam räkning.

I <i>mellankolonierna</i>, de nuvarande staterna New York, New Jersey och
Pennsylvania, vars bebyggare till sin härkomst voro engelsmän, holländare,
tyskar och skandinavier (svenskar i den för sin ekonomiska framgång
ansedda kolonien New Sweden vid Delawarefloden), var landfördelningen i
allmänhet likartad med i New-England, med undantag av att en del jord i
New York av det holländska West Indiabolaget, som grundlagt kolonien,
utdelats i lotter av vidsträckta områden till enskilda »patroner», som således
kommo att bilda ett slags länsadel och hade en viss befogenhet som
styresmän inom sitt område. Syftet var att de skulle uppdela sitt område i
arrendegårdar (således en motsvarighet till det europeiska godssystemet) och av
sitt intresse att skaffa sig arrendatorer drivas till att befordra invandringen.
Arrendatorn var bunden för 10 år och att hembjuda sina produkter till
patronen. <sp>Penn</sp> sålde från det av indianerna köpta området farmer om 100
acres för 2 £ jämte en quit-rent av 1 sh. per år eller utarrenderade dem för
1 sh. per acre.

I Maryland utlämnades jord efter antalet personer, som utvandraren fört
med sig, t. ex. 2,000 acres för 10 personer.

Även i avseende på jordbruket och sättet för dess utövande skilde sig de
olika kolonierna från varandra.

Då lönearbetare voro sällsynta i ett land, där varje fri man lätt kunde
förvärva egen jord och indianerna icke voro villiga eller tjänliga till arbetare,
samt »indentured servants» efter uttjänta tjänsteår i regel skaffade sig egen
jord, var tillgången på fria arbetare ringa, och alldeles otillräcklig för de
större egendomarna i södern. Hjälpen ur denna svårighet fann man i
införseln av negerslavar, vilken började år 1619, då den första skeppslasten
negrer kom till Jamestown, Virginiens huvudstad. Till en början blevo
negrerna indentured servants, d. v. s. fria efter vissa tjänsteår, men efter 1649,
då deras antal ännu uppgick till endast omkring 300, förblevo de i regel 
slavar. Slaveriet fanns redan tidigare i Västindien och övriga spanska
besittningar. Negerns uthållighet vid arbetet i det heta och i kustlandet fuktiga
klimatet gjorde snart slavarbetet förhärskande i de södra kolonierna,
varigenom gynnades uppkomsten av stora plantager med massodling av
bomull, tobak och ris för export. I de norra kolonierna, där egendomarna i regel
voro smärre och slavhållningen föga vann insteg, sökte man avhjälpa bristen
på arbetare genom inbördes sammanhållning och hjälp grannarna emellan
vid arbeten, som voro bråda eller krävde mer arbete såsom vid husbyggnad
och skörd. Kreaturens vällning sköttes av byns herde, tjurhållningen var
gemensam och ålades samhällets medlemmar i tur och ordning.

Mellanstaterna intogo i avseende på egendomarnas storlek och arbetare
en mellanställning mellan södern och norden. Där funnos både större och
smärre gårdar, och arbetsstyrkan utgjordes vid de större gårdarna av både
årsstadda arbetare, »indentured servants» och slavar, dessa dock långt
fåtaligare än i södern.

I <i>Canada</i> började franska invandrare anlägga de första kolonierna i
början av 1600-talet, och om än jakten här till en början var väl så viktig för
nybyggarnas uppehälle som jordbruket, så uppgives odlingen av vete, ärter
och majs redan år 1635 hava haft stor omfattning i. den mest betydande
kolonien i Quebec, anlagd år 1617 av <sp>Louis Hébert</sp>, som omtalas som
Canadas första egentliga åkerbrukare. I dessa franska kolonier fördelades
jorden enligt hemlandets sed i gods med underhavande brukare. Efter
Förenade staternas frigörelse år 1783 från det engelska väldet vidtog en
betydlig invandring av lojala engelska undersåtar från de norra fristaterna
till Canada, varigenom den jordbrukande befolkningen avsevärt ökades. I
det stora hela var jordbruket i dessa kolonier av samma art som i unionens
angränsande delar.

ODLADE VÄXTER. Det var framför allt två växtslag, båda inhemska,
som blevo förhärskande under kolonitiden, majs och tobak.

<i>Majs</i>, vilken såsom varande indianernas enda sädesslag, fick benämningen 
indian-säd <i>(indian-corn</i> eller blott <i>corn)</i>, upptog den mesta jorden i
New-England- och mellankolonierna och blev det viktigaste sädesslaget även
i de södra kolonierna. <i>Vete</i> gav ej på långt när så stora skördar, och den rika
svämjorden i det virginiska låglandet lämnade alltid liggsäd av detta sädesslag, 
varför det där odlades till en början endast till husbehov. Även övriga
av indianerna odlade matväxter såsom olika slag av <i>bönor</i> och <i>gurkväxter</i>
samt snart även <i>potatis</i>, varav utsäde anses hava införts från England,
odlades allmänt men blott för eget behov.

I mellankolonierna fick veteodlingen redan tidigt en större omfattning
och blev snart en viktig utförselvara, men man klagade över att det
skadades av rost, och man var övertygad, att berberisbusken bidrog till denna
sjukdoms spridning, varför i Connecticut år 1726 och 1755 i Massachusetts
utfärdades påbud om dess utrotande.<footnote><sp>Carrier</sp>, s. 185, 233.</footnote> <i>Bovete</i> odlades allmänt både till
människoföda och till foder för svin och fjäderfä. <i>Lin</i> och <i>hampa</i> odlades
också allmänt, lin i sådan omfattning, att frö därav kunde utföras, under det 
att man i de södra kolonierna förgäves sökte uppmuntra linodlingen genom
premier. Fruktodling blev en viktig inkomstkälla för mellanstaterna. Äpplen
exporterades skeppslastvis; New-Jersey och Delaware blevo berömda för sina
persikor. Vattenmeloner odlades också allmänt. Såväl i New-Englands- som
mellankolonierna medförde ökningen av boskapsskötseln, samtidigt med att
jordens fruktbarhet minskades genom utsugning, att man började odla stråfoder 
för djurens vinterbehov. Således omtalas, att <i>timotej</i>, som växte vild
i New-England-kolonierna, före 1720 togs i odling av en man vid namn
<sp>Herd</sp>, varför det här sedan kallades Herds gräs, och att det senare
infördes i de sydligare kolonierna av en annan odlare <sp>Timothy Hanson</sp>,
efter vilken det senare kallades timothy-gräs såväl här som i England, dit
frö fördes från Amerika.<footnote><sp>Carrier</sp>, s. 241.</footnote> <i>Rödklöver</i> infördes först av holländarna och
odlades allmänt i New-Amsterdam (senare New York) redan på 1600-talet
men synes icke under kolonitiden ha kommit i allmännare odling, ty
<sp>Benjamin Franklin</sp> berättas också ha infört frö därav.

I de södra kolonierna fick majs en svår medtävlare i <i>tobak</i>. Den var ju
sedan gammalt allmänt odlad av indianerna och blev en mycket begärlig
och högt betalad exportvara till Europa. Dess odling tilltog därför hastigt
i Virginien och de övriga södra kolonierna, så att den hotade att
undantränga all övrig odling. Myndigheterna föranleddes härav att genom lag
inskränka odlingen, dels så att den ej fick odlas mer än å en mindre areal än
majs, och dels så att varje odlare fick skörda blott ett visst antal stånd med
ett bestämt högsta antal (9) blad å plantan, varför man sökte få storbladiga
plantor. Dessutom tilläts utförsel av endast sådan tobak, som genom
utförselkontroll visades vara av hög kvalitet. Dessa omständigheter gjorde, att
den mer småbladiga och simpla art <i>(Nicotiana rustica)</i>, som indianerna här
odlat, undanträngdes av den västindiska arten <i>(N. tabacum)</i>.

Något senare blev också <i>bomullsodling</i>, som redan förekom hos
indianerna, en stor inkomstkälla för de södra kolonierna. Dess odling i Virginia
började år 1607. År 1620 skedde den första exporten men den hade ännu
i mitten av 1700-talet ej nått någon betydenhet. En orsak härtill var, att
införseln av bomull till England motverkades av hemlandets starka intresse
i ylleindustrien, för vilken man fruktade konkurrens, en annan, att den sort
man först odlade, <i>upland-cotton</i>, hade kort stapel (korta trådar), varför
dess avskiljande' för hand krävde mycket arbete. Dessutom gulnade den
amerikanska bomullen, under det att den ostindiska förblev vit och därför
föredrogs.<footnote><sp>Carrier</sp>, s. 92.</footnote> År 1746 infördes asiatisk bomull i odling, och därjämte började
man ersätta den kortstapliga upland-bomullen med långstaplig sort från
Västindien <i>(sea-island-cotton)</i>. Först efter revolutionen blev emellertid
bomull en större exportartikel från Amerika.

Det varma sommarklimatet i de södra kolonierna lockade deras myndigheter 
att söka framdriva odlingen av åtskilliga frukter, som hittills hämtats
från gamla världens subtropiska trakter. <i>Fikon-</i>, <i>citron-</i>, <i>orange-</i> och
<i>olivträd</i> infördes och utdelades, likaså franska vinstockar, och franska 
läromästare i vinberedning inkallades, men erfarenheten visade snart, att
vintrarnas stränghet gjorde dessa odlingar osäkrare, än man antagit. Även
silkesodling sökte man införa, särskilt emedan negrernas starka förökning syntes
göra ett för kvinnorna lämpligt arbete önskvärt, men dessas håg- och
vårdslöshet gjorde, att även häruti framgången blev ringa. Däremot lyckades
strävandena att införa odlingen av indigo bättre, och denna fick snart stor
omfattning i de södra kolonierna.

<img l>Fig 95. Åkerredskap under kolonitidens senare del.
Efter <sp>Sanford</sp>.</img>
I Syd-Carolina infördes odlingen av <i>ris</i>, och sedan år 1696 utsäde härav
erhållits från Madagaskar, tog denna odling stor omfattning i det lågt
liggande landet, där
överdämning av fälten kunde
anordnas. Ris blev snart denna
kolonis viktigaste produkt, och
då endast negerslavar kunde
uthärda arbetet i det heta
och sumpiga landet, bidrog
detta att öka slavhållningen
och jordens samling till
stora plantager, vars
ägare ägde kapital att skaffa
nödig uppsättning av
slavar.

I Canada och därifrån kring de stora sjöarna och ned genom Mississippidalen 
spreds odlingen genom de missionsstationer och militärposter, som
fransmännen anlade. Acadia (senare Nova Scotia och New Brunswick), som
koloniserades år 1604, förvandlades snart till en verklig trädgårdstrakt. Är
1640 hade missionärer anlagt jordbrukande missionsstationer vid S:t
Lawrence-floden med boskapsuppfödning och veteodling. År 1676 fattade
fransmännen fast fot vid Ontario, och från denna tid sökte de med kraft att
härifrån kolonisera landet kring och söder om sjöarna och i Ohios och
Mississippis dalar, liksom de även trängde fram här från söder efter den senare
floden. Alla dessa franska nybyggen bedrevo jämte jakt ett blandat
jordbruk med odling av vete och majs, boskapsskötsel och en omfattande
grönsaks- och fruktodling. De ädla franska päron-, äpple- och körsbärssorter,
som infördes, lade grunden till den ännu fortvarande, framstående
fruktodlingen i Indiana och Illinois. För att förbättra betet skola fransmännen
hava infört »<i>Kentucky-blue-grass</i>» (ängsgröe) och vitklöver, som sedan
gjort betesmarkerna i dessa trakter så berömda. I de södra trakterna
infördes odlingen av sockerrör. Hela denna av myndigheterna med stor energi
och betydliga kostnader framdrivna kolonisation hann dock aldrig att under
det franska väldet bliva mer än en misslyckad affär, »<i>the Mississippi-bubble</i>».

REDSKAPEN för jordens bearbetning och skörden voro under
kolonisationstidens början av enklaste och ofullkomligaste beskaffenhet. Plogen
kom visserligen snart i bruk, men dess otympliga beskaffenhet, järnets
dyrhet, de vid röjningen kvarlämnade stubbarna samt odlingarnas ringa
utsträckning och ofta även bristen på dragare, allt detta gjorde, att 


bearbetningen till en tid framåt huvudsakligen skedde för hand. I hela Virginien
fanns ännu år 1618 blott en enda plog, och år 1649, då folkmängden vuxit
till 15,000 vita och 300 negerslavar, uppgick koloniens hela antal plogar
blott till 150. Ännu långt framåt var vanligt, att ägare till en plog plöjde på
ackord åt kringboende jordbrukare, och att städerna betalade understöd
till dem som höllo plog.

VÄXTFÖLJD. Vid den rikliga tillgången på fruktbar och jämförelsevis
lättodlad jord blev det vanligt att utan avbrott och utan gödsling taga grödor,
vilkas art ändrades, i den mån jorden blev utsugen. Således var vanligt att
på den fetaste jorden odla tobak under flera år, därefter övergå till majs,
vete och andra mindre fordrande växter och när dessa ej längre lönade
odlingen, att övergiva jorden och taga nybruten sådan i bruk. Enligt en
redogörelse från revolutionstiden var odlingens vanliga gång i Virginien 1 år
majs, 1 år vete och 18 månaders trädning, vilket upprepades, tills jorden ej
längre gav lönande skörd, varefter man flyttade odlingen till annan jord.
Nyodling tillhörde sålunda nybyggarens regelbundna arbeten, även sedan
hans odlade jord nått den ytvidd, som han ville och kunde bruka.

HUSDJURSSKÖTSEL. Före de vitas ankomst funnos, som redan nämnts,
i Norra Amerika inga husdjur utom hundar och kalkoner. Nybyggarna
förde emellertid sådana med sig, och då de visade sig trivas väl, tillfördes nya
sändningar, och särskilt getter och svin förökade sig hastigt i de södra,
varmare landsdelarna.

<i>Hästar</i> hade medförts av de första kolonisterna, och sedan i Virginien de
först införda slaktats under svältvintern 1609, förnyades införseln. Aveln
utvecklade sig här väl, men behovet av hästar var litet, då endast oxar
användes som dragare och få vägar funnos. Uppfödningen var därför till en
början obetydlig. I den mån nybyggarnas välstånd ökades, vaknade
emellertid smaken för ritt, och därmed även omsorgen om aveln. Hästarna
löpte fritt kring, och för att förhindra undermåliga hingstar att betäcka
utfärdades i Virginien förbud att låta sådana lägre än 13½ hands (1.37 m.)
gå fritt på bete. Hästarna voro väl smärre än de engelska raser, från
vilka de härstammade, men ansågos överträffa dessa i snabbhet och seghet.
Från mitten av 1700-talet började kolonisterna i Virginien att införskaffa
avelsdjur av engelskt fullblod för sin häststams ytterligare förbättring.

I New-England-kolonien fick hästaveln under denna period än mindre
omfattning och betydelse än i Virginien. Dock omtalas en utmärkt stam,
<i>Nagarranset</i> passgångare, vilka uppgåvos härstamma från en från
Andalusien före 1750 införd hingst och amerikanska ston. Dessa småvuxna men
härdiga djur blevo mycket eftersökta som ridhästar och utfördes i så stor
mängd till Västindien och andra kolonier, att tillgången på avelsdjur
uttömdes och rasen utgick.

<i>Åsnor</i>, som redan i början av kolonisationen införts från Spanien till
Västindien och Mexico, fingo under nu avhandlade period ingen avsevärd
spridning annat än i de nämnda landsdelarna.

<i>Nötboskapen</i> infördes till de östra kolonierna huvudsakligen från
England och Irland, till en början huvudsakligen till Virginien, dit även en del 
spansk boskap infördes från Västindien. År 1611 hade ett par skeppslaster
djur införts från England, och år 1631 uppskattades antalet nötboskap i
kolonien till 5,000. Kort därefter började utförsel av dragoxar härifrån till
sockerplantagerna på Barbados och från 1636 avelsdjur till New-England-kolonien. 
Hit hade visserligen nötkreatur börjat införas från England
(Devonshire) år 1624, men stränga vintrar samt indianers och vargars
härjningar hade hindrat stammens förökning. Till Massachusetts hade också en
kapten <sp>Mason</sp> (jämte danska arbetare för pottaskeberedning) år 1631—33
infört dansk boskap, vilken omtalas som ljusgula, storvuxna och utmärkt till
dragdjur. Dessa förökade sig hastigt, och spår av denna ras omtalades ännu
i början av 1800-talet. Till New-Amsterdam (senare New York) införde
holländare boskap från sitt hemland och likaså de svenska kolonisterna till
Delaware. I Mexico infördes spansk boskap, vilken därifrån spred sig in i
de västra landsdelarna.

I de norra kolonierna, där redan vid denna tid boskapsskötseln började
inriktas på mjölkproduktion för smör- och ostberedning, fick den ännu ej
så stark utveckling som i Virginien, där klimatet medgav betning under hela
året på de vidsträckta betesmarkerna. Här utfärdades redan tidigt en lag
om hägnad och om ansvar för skada av djuren på hägnad mark, vilken lag
år 1639 ändrades så, att hägnadsskyldigheten ej avsåg skydd mot svin. Den
ohägnade marken betraktades som allmänningsbete. Vargar och indianer
gjorde även här svårt avbräck, varför år 1662 utf astes en belöning av en ko
åt indianhövdingarna för varje 12 vargar hans stam dödat.

Boskapsskötsel med fritt betande hjordar på de vidsträckta grässlätterna
<i>(cattle ranching)</i> går tillbaka till 1600-talet. Det blev vanligt, att kolonister,
vilka haft mindre framgång med eller tröttnat på jordens odling, drogo
västerut med sin boskap ut på det oupptagna området och där levde av sina
hjordar utan att driva något jordbruk. Samtidigt spredo sig spanjorer från
Mexico med sina hjordar över Texas grässlätter.

<i>Fårskötseln</i> hade till en början blott ringa framgång till följd av
vargarnas härjningar. Även detta djurslag lyckades bättre i Virginien än i de norra
kolonierna, och sedan år 1620 några hela skeppslaster av får införts från
Wales, hade de efter ett årtionde ökats så, att utförsel av får igångsattes
till New-England och övriga kolonier. Även här gick fåraveln framåt i den
mån den tätare bebyggelsen medförde vargarnas utrotande, och vid slutet
av 1600-talet började stora fårhjordar att bildas, men hämmades genom
engelsmännens förbud mot anläggning i kolonierna av spinnerier och
väverier samt handel med inhemska yllevaror.

<i>Getaveln</i> hade från början större framgång, och getternas antal ökades
hastigt, särdeles i de södra kolonierna, där de dock liksom svinen blevo
besvärliga för odlarna.  I den mån fårskötseln gick framåt, avtog åter getaveln.

<i>Svinen</i> förökade sig så starkt i de södra kolonierna, att de blevo en
verklig landsplåga, i det att de från de omgivande skogarna, där de fritt
kringströvade, anställde förödelse på odlingarna. För att bevara sin äganderätt
till sina djur, infångade jordbrukarna dem och märkte dem med sitt märke.
En betydande fläskutförsel uppstod från Virginien och reglerades genom 

bestämmelser om fläskfatens storlek och offentlig kontroll över varans
kvalitet och kärlens innehåll.

I de norra kolonierna liksom i det inre landet var svinaveln under denna
period ännu jämförelsevis obetydlig.
</chapter>

<chapter name="Perioden för den primitiva odlingens utsträckning">
<h2>PERIODEN FÖR DEN PRIMITIVA ODLINGENS UTSTRÄCKNING 1783—1830.</h2>

Sedan den nordamerikanska unionen genom frihetskriget vunnit sitt
oberoende och det väldiga Nordvästterritoriet väster om de gamla kolonierna
införlivats med densamma samt dessa till unionsregeringen avstått från sina
anspråk på detta område, börjades jordupplåtelsen inom detsamma.

Härvid har alltjämt den rektangulära indelningen av jorden förblivit
regel. Varje stat eller territorium har delats i townships av 6 eng. mil i
kvadrat genom gränslinjer i norr-söder och öster-väster, och varje township 
på samma sätt i 36 sektioner om 640 acres samt dessa åter i ¼
sektioner. Först sedan ett "område uppmätts och indelats, öppnades det för
besittningstagande, alltid med full äganderätt och rätt till fri avyttring och
delning. Enligt lag år 1796 skulle statsjorden av de upprättade landoffices
säljas till den mestbjudande, men dock till pris beräknat så högt, att
inkomsten av försäljningen skulle amortera statens skuld från frihetskriget, och i
lotter av minst en hel sektion. Enskilda spekulanter kunde förvärva större
områden för styckning och försäljning av delarna. Sålunda köpte the Ohio
Co. of associates år 1787 1.5 miljon acres till 8—9 cents per acre. År 1804
nedsattes minsta arealen till <sup>1</sup>/<sub>4</sub> sektion och bestämdes lägsta priset till 2
dollars per acre. År 1820 sänktes dessa minimital till <sup>1</sup>/<sub>8</sub> sektion (80 acres)
och 1.25 dollar per acre.

JORDBRUKET i sydstaterna var vid unionens upprättande företrädesvis
ägnat åt tobaksodling, men redan år 1803 överträffades denna av
bomullsodlingen, vilken sedan allt mer blev förhärskande och gav lantbruket dess
karaktär i det södra kustlandet från N. Carolina till Texas.

I stället för fastlandets inhemska kortstapliga bomull, »upland cotton»,
hade man övergått till den långstapliga västindiska sorten, som var lättare
att rengöra. Denna passade emellertid mindre väl på den höglänta jorden,
och därför kom upland-bomullen åter till heders, sedan en maskin för dess
rening uppfunnits, och odlingen utsträcktes nu även på högre land liksom
västerut ända till Louisiana och Texas.

Då bomullsodlingen ökades, tilltog också behovet av arbetare starkt, men
då arbetet i bomullsplantagerna bäst passade för de uthålliga negrerna och
dessutom såsom slavarbete föraktades av de vita, kom bomullsodling och
slavarbete att höra ihop. Då slavarbetet alltid skedde under uppsikt av vita
förmän och en sådan kunde sköta ett stort antal slavar, blev det
fördelaktigast att driva odlingen i stort. Jordbruket i sydstaterna samlades därför
till stora med slavar skötta plantager. Kreatursskötseln och därför även
gödseltillgången var obetydlig å dessa, varför man, sedan jorden utsugits
genom fortsatt bomullsodling <i>(»landkilling»)</i>, flyttade odlingen till nytt land. 


I Virginia bibehöll sig däremot tobaksodlingen som den viktigaste grödan
och fortsattes i regel oavbrutet, tills marken var utsugen och övergavs att
överväxas av skog. Tobaksodlingen fick även en stor omfattning i
angränsande delar av Kentucky.

Från mellan- och nordstaterna började den stora utvandringen västerut
först till skogsregionen innanför atlantstaterna samt sedan vidare västerut
över de stora grässlätterna och omkring år 1820 vidare över Mississippi.

<img l>Fig. 96. Websters nyodlingsplog. Efter <sp>Sanford</sp>.</img>
Med familjen och de få husgeråden på den tunga oxvagnen och husdjuren
drivna bredvid gick tåget över vidderna tills nybyggaren nått sin »<i>claim</i>».
Sedan han fått denna utstakad, 
gällde det att uppföra
ett stockhus eller en
jordkula och så att rödja,
nedhuggande och brännande
alla träd, som ej behövdes
till byggnader. Yxan var 
nybyggarens första nödvändiga
redskap och det första, som
utbildades till en fullkomlighet, 
som gav modellen
insteg även i Europa.

Någon synnerlig förändring i vare sig sättet för växtodlingen eller de
odlade växternas art inträdde ej vare sig inom kustlandet eller de innanför
bergen belägna landsträckor, över vilka nybyggarna spredo sig. De
förnämsta odlade växterna voro även inom detta senare område majs och vete,
varjämte potatisodlingen ökades. Utvecklingen i de inre landsdelarna
hämmades genom bristen på samfärdsvägar till kusten. Ett stort framsteg
innebar därför öppnandet år 1825 av Eriekanalen från Eriesjön till Hudsonfloden 
och därmed en billig transportled för produkter till havet liksom för
invandringen västerut. Spannmålsodlingen började nu starkt ökas i 
centralstaterna, och vete undanträngde alltmer majsen från dennas förhärskande
ställning i de nordvästra av dessa stater, vars förnämsta saluvara det förra
sädesslaget blev, under det att majsodling jämte kreatursskötseln behöll
övervikten i södra Ohio och Kentucky.

<i>Redskapen</i> började småningom förbättras. Således utvecklades plogen i
olika riktningar. Ofta omtalas <sp>Daniel Websters</sp> odlingsplog, en
grov ekplog med järnbeslagen vändskiva, avsedd för uppbrytning av med
rötter genomsatt jord ända till 12 tums djup. Snart började järn att
användas till alla mer påfrestade delar av plogen. För uppodling av den trädlösa
prairie-jordens sega grässvål konstruerades långsträckta vallplogar. <sp>Charles 
Newbold</sp> fick år 1797 patent på en modell med hela kroppen gjuten
i ett stycke, vilken ett halvt århundrade senare infördes i Sverige. Slutligen
kan som ett framsteg erinras om <sp>Jethro Woods</sp> patent år 1814 och
1819 på att sammanfoga plogen av sammanskruvade delar, så att den lätt
kunde repareras genom utbyte mot reservdelar.

Liarna försågos för sädesskörden med en stor grind. I början av 

1800-talet gjordes också försök att konstruera skördemaskiner och tröskverk,
vilka dock först på 1830-talet blevo praktiskt användbara.

HUSDJURSAVELN började också att utvecklas till en högre ståndpunkt,
sedan väl nybyggaretiden passerats.

<i>Hästaveln</i> gick starkt framåt så till omfattning som till kvalitet, särdeles
i Kentucky, där den berömda amerikanska travarerasen först utbildades.
Som stamfäder för denna nämnas den år 1788 införda engelska
fullblodshästen Messenger, en marockansk hingst Grand Bashaw, fullblodshingsten
True Briton och hans 1793 födda son Justin Morgan, den år 1823 införda
Norfolktravaren Bellfounder och tre kanadensiska hingstar av normandiskt
ursprung, — således en rätt brokig blandning. Från de införda spanska
hästarna, som spritts från Mexico härstammade de för sin uthållighet men
även för sin svårhanterlighet kända »<i>broncos</i>», indianernas och cow-boys
hästar, som levde halvvilda på prairierna. Av de flamska hästar, som
införts av holländare framgick en berömd kallblodig häststam, <i>Conestogas</i>.

Som drag- och lastdjur blevo <i>muldjur</i> mycket omtyckta. Deras avel
bedrevs framför allt i Kentucky och bomullsstaterna. Den ädla mulavel, som
alltjämt fortsatts i Kentucky, grundades genom användning av de ädla
åsnehingstar, som <sp>Washington</sp> fick från <sp>Lafayette</sp> och konungen av
Spanien.

<i>Nötboskap.</i> I de östra staterna sökte man att planmässigt förädla
boskapen till större avkastning genom införande av holländska och senare i
synnerhet av engelska rasdjur. Den amerikanska, senare s. k. Holstein-Frisiska
boskapsrasen går tillbaka till införsel av holländska avelsdjur i slutet på
1700-talet. Från England infördes långhorns- och den nybildade korthorns- 
samt Hereford-rasen (1817), för korsning och renavel. I de västra
landsdelarna spred sig den spanska rasen från Mexico över hela landet väster om
Mississippi och Missouri, där denna halvvilda boskap mest gick under
namnet Texasboskap.

<i>Fåraveln.</i> Sedan väl de hämmande banden på en inhemsk ylleindustri
(sid. 446) bortfallit genom frigörelsen från England, började snart intresset
för fåraveln ökas, vartill ock de höga ullprisen under de napoleonska krigen
bidrogo. Den inhemska fårstammen hade starkt degenererat under det fria
livet i skogarna och bestod mest av små, svarta djur med litet ull. Det blev
därför nödvändigt att förbättra denna, och härtill användes under denna tid
uteslutande merinos. Den första införseln av sådana omtalas från år 1793,
och under den napoleonska tiden inköptes sedan stora spanska hjordar. Är
1809 skall införseln hava stigit till 5,000 djur. Staten New York utfäste en
belöning av 50 dollars för den första merinobaggen i varje grevskap och
understödde inrättandet av yllefaktorier.

<i>Svinskötseln</i> fick största omfattning i Ohioflodens dalgång, i vilkens
ek- och bokskogar djuren hade rikt bete, under det att majsskördarna lämnade
ett billigt och till fettansättning drivande vinterfoder. Ohio, Indiana,
Kentucky och Tenessee blevo från denna tiden de förnämsta svinuppfödande
staterna och Cincinnati huvudpunkten för exportslakterirörelsen.

Svinstammen torde väl till en början hava härstammat från de av 
spanjorerna införda djuren, men därtill kom införsel från England och andra
länder, varom dock närmare underrättelser saknas. År 1816 skall en kinesisk 
galt ha införts, och för ytterligare förädling av dess korsningsavkomma,
som gick under namnet <i>Warren-County-svin</i>, användes från 1835 engelska
Berkshiresvin. Sedan år 1845 har avkomman av denna korsning förökats
utan ny korsning och fått namnet <i>Poland-China</i>. Detta namns första del
säges hänsyfta därpå, att den stam, som korsades med den kinesiska galten,
skall hava varit av polsk härkomst, ehuru den vanligen gick under
benämningen <i>Jersey-red</i>.

LANTBRUKSSÄLLSKAP. Intresset för jordbrukets framsteg började redan
under unionens första tid framträda genom bildandet av lantbrukssällskap.
Det första av dessa bildades år 1784 i Charleston, och sedan följde ett stort
antal dylika, vartill också presidenten <sp>George Washington</sp> manade
i sitt sista budskap till kongressen 1796. Sällskapet i Massachusetts, stiftat
1792, utgav en tidskrift och höll 1816 den första större amerikanska
lantbruksutställningen i förening med plöjningstävlan. År 1800 uppgick antalet
dylika sällskap till ett dussin. Vid samma tid började även bildas <i>Farmers
clubs</i>, vilkas verksamhet var mer inskränkt lokal och anordnade de första
lantbruksutställningarna.

*
</chapter>


<chapter name="IV. Det rationella jordbrukets period">

<h1>IV. Det rationella jordbrukets period.</h1>
</chapter>

<chapter name="Tiden efter den franska revolutionen">
<h2>TIDEN EFTER DEN FRANSKA REVOLUTIONEN.</h2>

<b>L</b>iksom övergången till det nittonde århundradet i den allmänna
historien på goda skäl räknas som en periodgräns, därför, att de skrankor
som bundo människoanden och förbehöllo vissa samhällsklasser
företrädesrättigheter, då till väsentlig del nedbrötos, så betecknar denna tid även
beträffande jordbruket i flera avseenden övergången till en ny tid. Till de
band, som då lossades, hörde böndernas alltsedan medeltiden kvarvarande
beroende av jordherrarna samt återstoden av den gamla jordsamfälligheten
med tegblandning och gemensam betesrätt, vilka hämmade varje strävan
till reformer i lantbruket.

Vid denna tid skedde också en viktig ändring i den ekonomiska politiken.
Den fysiokratiska uppfattningen (sid. 221) om jordbrukets övervägande
betydelse bland näringarna trängde fullständigt igenom, och likaså den av
<sp>Adam Smith</sp> grundade åskådningen, enligt vilken det mänskliga arbetet
är källan till nationernas rikedom, och individernas fria verksamhet en
förutsättning för att arbetet skall giva bästa resultat, varför staten borde
upphöra med det förmynderskap och de inskränkningar i den ekonomiska
friheten, som en trångsynt lagstiftning lagt på jordbruket kanske mer än på
något annat yrke.

Genom dessa förändringar fingo bönderna möjlighet att bliva likaberättigade 
med andra stånd och att vid sin hushållning göra de framsteg, vartill
vetenskapens utveckling gav anledning. Detta gäller dock blott de
germanska och romanska folken; i de slaviska och muhammedanska länderna
började reformerna först senare.

För lantbruket blev denna tidsgräns epokgörande även från den
synpunkten, att under det nya århundradet naturvetenskapen och mot dess slut
även den ekonomiska vetenskapen blivit vägledande för denna näring. De
grundläggande upptäckterna inom den moderna kemien, vilka omskapade
läran om jordens beståndsdelar samt om djurens och växternas näring, gåvo
jordbruk och husdjursskötsel den pålitliga grund, som möjliggjort deras
senare storartade utveckling, och gjorde därmed dem allt mer förtjänta av
den från 1800-talets början med förkärlek använda beteckningen <i>rationell</i>,
d. v. s. vilande på förnuftiga grunder, i motsats till den förut rådande
slentrianen eller fortgående enligt gammalt hävdvunnet bruk.

Tillika ställde en framåtgående teknik och förbättrade samfärdsmedel till
lantbrukets förfogande allehanda hjälpmedel, såsom bättre arbetsredskap,
konstgödsel och kraftfodermedel, som möjliggjorde en rikare och efter
behovet och produktionens art mer avpassad näring åt djur och växter.

Dessa stora framsteg på lantbrukets skilda områden voro frukter av ett 
intensivt, på jordbruk och husdjursskötsel direkt inriktat forskningsarbete,
för vilket en mängd försöksanstalter inrättades, och vars resultat spredos
i en oerhört tillväxande litteratur.

Härmed steg också behovet av undervisning i lantbrukets teori och
praktik. Detta behov tillgodosågs, om än i mycket olika grad i olika länder,
genom inrättandet av högre och lägre läroanstalter i lantbruk och dess olika
binäringar.

Till de omständigheter, som befordrat lantbrukets framsteg under nutiden,
hör också den samverkan mellan yrkets idkare, som från 1800-talets mitt
fått allt större omfattning, först i lantmannaförsamlingar och utställningar,
senare även genom det ekonomiska föreningsväsendet, <i>kooperationen</i>, som
under senare delen av 19:e och början av det innevarande århundradet
utsträckts till snart sagt alla lantbrukets områden och alla dess idkare. Genom
denna samverkan underlättades och förbilligades tillgången till alla slags
produktionsmedel och spreds kunskapen om dessa hjälpmedel och deras
rätta användning i de vidaste kretsar. Gagnet härav kom i främsta rummet
det mindre jordbruket till del, till vars höjande kooperationen i hög grad
bidragit.

Tack vare dessa omständigheter har lantbruket under nu avhandlade
period gått framåt som aldrig förr, till en början övervägande genom
nyodling men småningom allt mera genom ökad intensitet i jordbruk och
husdjursskötsel. Samtidigt med att lantbrukets produktion starkt ökades,
försämrades emellertid dess ekonomiska förhållanden under senare delen av
1800-talet. Efter den av penningeöverflödet framkallade högkonjunkturen
under 1860- och början av 1870-talet följde från år 1874 en reaktion, som
för lantbrukets del i främsta rummet framkallades av den från 1870-talet
starkt ökade konkurrensen från Ryssland samt Nordamerika och andra
transoceana länder. Denna omfattade till en början blott spannmål och
ull, men senare började även införsel från Amerika av kreatur och tack vare
kylteknikens utveckling från 1880-talet av kött och slutligen även av smör.
Prisfallet drabbade dock mest vegetabiliska produkter. Spannmålsodlingen
i Europa blev föga lönande, och odlingen av spånads- och oljeväxter inskränktes 
starkt, under det att foderodling, husdjursskötsel och mejerihushållning
ökades.

En annan omständighet, som verkade i samma riktning, var guldmyntfotens 
införande, vilken medförde nedgång i penningevärdet i de exportländer, 
som bibehöllo den gamla valutan. Därtill kom slutligen den samtidigt
inträdande stegringen av arbetsprisen, befordrad genom »flykten från landet»
till den kraftigt växande industrien och till städerna samt emigrationen till
transoceana länder.

Till följd av dessa omständigheter inträffade på 1880-talet en svår kris
för jordbruket, vilken flertalet europeiska stater sökte motverka genom
spannmålstullar.

Nationalekonomiska synpunkter hade tidigare jämförelsevis litet beaktats
i jordbrukslitteraturen och vid behandlingen av jordbruksfrågor. Bortsett från
skrifter, som framkallades av strider om spannmålstullarnas upphävande, 
hade under 1800-talets förra del intet mera uppmärksammat arbete ägnats
jordbrukets nationalekonomi utom den mecklenburgske godsägaren <sp>Joh.
Heinr. v. Thünen</sp>'s arbete Der isolierte Staaf in Beziehung auf
Landwirthschaft und Nationalœkonomie (1826), vari författaren med stöd av
bokföringsresultaten från sitt eget gods framvisade sammanhanget mellan
jordegendomens läge i förhållande till marknaden och jordbrukets art och
intensitet. Jordbrukets försämrade ekonomiska ställning framkallade nu ett ökat
beaktande av ekonomiska synpunkter vid lantbruket och en rik
jordbruksekonomisk litteratur, vilken dock hade mycket ringa från praktiken hämtad
beviskraft, tills under innevarande århundrade en rationell bokföring och
vetenskaplig bearbetning av dennas resultat lämnade mer pålitligt material
för de ekonomiska frågornas avhandlande.

Önskemålet att hejda »flykten från landet» och bristen på arbetskraft
framkallade också en strävan att underlätta för mindre bemedlade att
förvärva jordegendom och att stödja och höja det mindre jordbruket, som
bedrives utan lejd arbetskraft och även lämnar sin utövare möjlighet att utföra
lejt arbete hos andra. Småbruks bildande och främjande har sålunda i de
flesta länder blivit en starkt framträdande sida av jordpolitiken, och under
inverkan av den under senaste tid rådande demokratiska riktningen har detta
lett till krav på delning, om så behöves genom expropriation, av större
jordbesittningar till smålägenheter för den obesuttna befolkningen. Denna
riktning har särskilt framträtt i de länder, där storgods funnits kvar som
lämningar från feodalväsendet.

Enskildheterna av denna utveckling avhandlas i redogörelser för de olika
länderna, men först må de allmänna dragen av utvecklingen inom vissa
områden betraktas i ett sammanhang.


VÄXTNÄRING. Till skillnad från den tidigare oklara uppfattningen om
oljeaktiga eller feta och saltaktiga beståndsdelar i jorden, hade <sp>Albrecht
Thaer</sp> (sid. 273) framställt <i>humusteorien</i>, d. v. s. läran, att utom vattnet
lämnade blott humus, d. v. s. multnade djur och växtlämningar, växterna
näring, och att mineraliska ämnen, som verka gödslande, göra det endast
genom att bidraga till upplösningen av humus. <sp>Thaers</sp> efterföljare
uttryckte också saken så, att humus var bäraren av jordens kraft, vilken
ansågs vara ett obestämbart organiskt ämne. De oorganiska salterna hade
visserligen redan visats vara oumbärliga för växterna (sid. 223) men ansågos
dock verka endast som retmedel och genom att upplösa de organiska
ämnena samt genom  sitt inflytande på jordens fysikaliska beskaffenhet.<footnote><sp>G. Schübler</sp>. Grundsätze d. Agrikulturchemie 1832, II, s. 171.</footnote>

Humusteoriens ohållbarhet blev dock allt bestämdare ådagalagd. <sp>Karl
Sprengel</sp> uppvisade såväl växternas behov av de i deras aska förefintliga 
mineralämnena som näring, som ock att de organiska ämnena i jorden
ej kunna tjäna till växtnäring, förr än de sönderdelats till oorganiska
föreningar.<footnote>Chemie für Landwirthe 1831, s. VIII och Die Lehre vom Dünger 1839, s. V.</footnote> <sp>J. B. Boussingault</sp> kom också på grund av beräkningar och
analyser av skördarna på sin gård Bechelbronn till uppfattningen, att
växterna hämta sina askbeståndsdelar ur jorden men de brännbara ur luften.


Det var dock framför allt <sp>Justus v. Liebig</sp>, som lyckades slutgiltigt
övertyga om humusteoriens ohållbarhet och genom sin <i>mineralteori</i> lade den
bestående grunden till den nutida uppfattningen om växternas näring. I
den sista upplagan av hans berömda verk Die organische Chemie in ihrer
Anwendung auf Agrikultur und Physiologie sammanfattas denna lära
sålunda:

Alla gröna växters näringsämnen äro oorganiska eller mineralämnen,
nämligen kolsyra, ammoniak (salpetersyra), vatten, fosforsyra, svavelsyra,
kiselsyra, kalk, magnesia, kali (natron) och järn; många behöva även koksalt.
Gödseln verkar icke direkt genom sina organiska ämnen på växtlivet, utan
indirekt genom sina förmultningsprodukter, alltså genom övergången av dess
kol till kolsyra, av dess kväve till ammoniak. Den organiska gödseln, som
består av rester av växter och djur, kan ersättas av de oorganiska föreningar,
i vilka den sönderdelas i jorden. Genom skördarna bortföras mineralämnena 
ur jorden, och om de ej ersättas genom gödsling, utsuges jorden och
kan genom dylik rovdrift bliva ofruktbar.

Alla växter upptaga samma näringsämnen men i olika mängder, och olika
växter taga dem ur olika djup. Därpå beror den gynnsamma verkan av
växelbruk, men om man avpassar gödslingen efter varje växtarts behov, är
omväxling onödig. De olika växtnäringsämnena kunna ej ersätta varandra,
utan varje växtslag fordrar en viss minsta mängd av varje ämne, och
tillgången på det ämne, som finnes i minsta mängd i upptagbar form, är därför
bestämmande för den skördemängd, som kan erhållas <i>(minsta mängdens
lag)</i>.

Denna i klarhet och skärpa enastående lära väckte en hetsig och
långvarig strid. Särskilt frågan om obehövligheten av den kvävehaltiga
naturliga gödseln och lämpligheten att ersätta den med konstgödsel framkallade
gensagor från flertalet av den tidens förnämsta lantbrukskemister såsom
<sp>Lawes</sp> och <sp>Gilbert</sp>, <sp>J. Ad. Stöckhardt</sp>, <sp>Emil Wolff</sp> m. fl. och
delade kemisterna i två läger: <i>mineralstöffler</i> och <i>stickstöffler</i>.

De undersökningar, som utfördes vid Rothamsted och de tyska
försöksstationer, som nu uppstodo, visade emellertid, att luftens förråd av
ammoniak ej räcker till för de grödor, som odlaren fordrar, utan att kvävenäring
ur jorden och gödslingen har den största betydelse för jordens avkastning.

Även <sp>Liebigs</sp> uppfattning, att hela den mängd av mineralämnen, som
grödorna borttagit, borde återgivas jorden genom gödsling, fick vika för
uppfattningen, att de ämnen, varav jorden innehåller överskott, ej behöva
ersättas, utan gödslingen borde avpassas på att vidmakthålla en även för
rika grödor tillräcklig mängd av de olika näringsämnena och en för jordens
fysikaliska beskaffenhet lämplig mullhalt.

Sedan det visats, att luftens halt av kväveföreningar är alltför obetydlig
för att fylla växternas kvävebehov, återstod frågan, varifrån växterna fylla
bristen av detta ämne, och särskilt varifrån det tillföres baljväxterna, vilka
äro mycket rika på kväve, och vilkas av gammalt kända gynnsamma inverkan 
på jordens fruktbarhet genom undersökningar vid Rothamsted visade
sig bero därpå, att de ökade jordens kvävehalt. Under det att 
undersökningar av <sp>Boussingault</sp> ansågos hava bevisat, att växterna icke kunde
tillgodogöra luftens fria kväve, vidhöll <sp>Georges Ville</sp><footnote>Conférences à Vincennes 1807 et 1868, 1870.</footnote> detta
beträffande baljväxterna, varför han förordade en »<i>rotation sidérale</i>» (växelbruk 
med tillgodogörande av luftens kväve) bestående i omväxling mellan
baljväxter och kvävebehövande grödor. Ett dylikt växelbruks förmåga att
fylla grödornas kvävebehov bekräftades av den tyske jordbrukaren <sp>Albert
Schultz</sp>' på Lupitz med stor framgång fullföljda odling av lupiner i
omväxling med andra växter med användning av endast fosfat- och kaligödsel.<footnote><sp>Schultz-Lupitz</sp>, Kalidüngung auf leichtem Boden, 1882.</footnote>

Den motsats, som sålunda framträdde mellan, som det syntes, fullt
pålitliga undersökningar, förklarades genom av <sp>H. Hellriegel</sp> och <sp>H.
Wilfarth</sp> i Bernburg utförda undersökningar, vilka visade, att
baljväxter kunna upptaga luftens fria kväve genom förmedling av
mikroorganismer, som intränga i deras rötter och där framkalla knölar, i vilka de leva
i samliv med värdplantan. Dessa mikroorganismer visades av <sp>Marshall
Ward</sp>, <sp>N. W. Beyerinck</sp> m. fl. vara kväveupptagande bakterier.

Redan tidigare hade man tillskrivit mikroorganismer i jorden betydelse
för växternas näringsupptagande. På 1860-talet uttalades<footnote><sp>W. Kette</sp>, Formentationstheorie, 1862.</footnote>, att de organiska
ämnenas jäsning i jorden gynnsamt påverkade jordens fruktbarhet, och den
schlesiske jordbrukaren <sp>Albert Rosenberg-Lipinsky</sp> förordade<footnote>Praktischer Ackerbau im Bezug auf der Bodenkultur (1862).</footnote>
jordens ytbearbetning för att gynna jäsningen i jorden som det viktigaste
av jordbearbetningen. Från denna tid ansågs att hålla jorden »gar» som
det jämte gödslingen förnämsta medlet att vidmakthålla hennes fruktbarhet.

<sp>Louis Pasteur</sp> hade år 1862 visat, att organiska ämnens
förruttnelse under bildning av ammoniak var en av mikrober förorsakad jäsning,
och år 1876—79 visade hans landsmän <sp>J. J. Schloesing</sp> och <sp>A. Muntz</sp>,
att så var förhållandet vid förmultningen och salpeterbildningen i
jorden. Genom <sp>Hellriegels</sp> och <sp>Wilfarths</sp> ovan nämnda
upptäckt, att baljväxternas kvävebindning beror på mikrobers verksamhet, den
ryske bakteriologen <sp>Winogradsky</sp>'s omkring 1890 gjorda utredning
om salpeterbakteriers verksamhet i jorden samt <sp>P. A. Berthelot</sp>'s,
<sp>N. W. Beyerincks</sp> m. fl. studier av i jorden fritt levande
kvävebindande mikroorganismer (<i>Azotobacter</i> m. fl.) hade den stora betydelse
mikrobiologiska omsättningar hava för växternas näringsupptagande och särskilt
deras upptagande av kväve ådagalagts. Å andra sidan visades också, att
mikroorganismer kunna förstöra de till växtnäring lämpliga kväveföreningarna. 
Redan år 1868 iakttog fransmannen <sp>J. J. Schloesing sen.</sp>, att
nitrat reduceras i åkerjord vid hämmat lufttillträde, och år 1882 tillskrevo
hans landsmän <sp>Gayon</sp> och <sp>Dupetit</sp> denna reduktion anaëroba
bakteriers verksamhet. På 1890-talet visades genom försök av <sp>Burri</sp>,
<sp>Stutzer</sp>, <sp>Wagner</sp>, <sp>Maercker</sp> m. fl., att dylika bakterier kunde verka
förstörande på kväveförrådet i jorden och gödseln, och särskilt trodde man
sig finna, att så var fallet i hästgödsel, och att salpeterförstöringen 
befordrades genom inblandning av omultnad halm i gödsel av jord.<footnote>Journal f. Landwirthschaft, 1913 s. 125.</footnote> Genom
undersökningar av <sp>Déhérain</sp><footnote><sp>Déhérain</sp>, Chimie végétale. II. s. 503.</footnote> m. fl., visades emellertid, att faran för
dylika förluster vid det praktiska åkerbruket var betydligt överdriven. Av
i senaste tid utförda undersökningar framgår, att denitrifikationen kan bero
på kväveförbrukning av vid cellulosajäsning verksamma bakterier.

I avseende på värdet av olika kväveföreningar som växtnäring
efterträddes <sp>Liebigs</sp> höga uppskattning av ammoniaken av dess
underskattande, beroende på uppfattningen, att kväve upptages av växterna så gott
som uteslutande i form av nitrat. Genom gödslingsförsök har emellertid
visats, att olika växter i detta avseende förhålla sig olika, och att vissa av
dem, såsom potatis, havre och råg, ha stor förmåga att tillgodogöra
ammoniumsalter, under det att sådana i något större mängd verka som gift på
andra växtslag.

<i>Bakteriologisk forskning</i> har sålunda fått en stor betydelse i läran
om växtnäringen och dess resultat vid det praktiska jordbruket, i det
att man allt mer söker att skapa förhållanden i jorden, som gynna de
för växtlivet nyttiga bakteriernas förökning och verksamhet
(salpeterbildning, kvävebindning) och förekomma förlust av kväve genom
ammoniakavdunstning och denitrifikation. Bestämning av jordens <i>kemiska
reaktion</i> och dennas förändring, huvudsakligen genom kalktillförsel, så att
den blir gynnsam för bakterielivet och tillika lämpas efter olika växtslags
fordringar, har under senaste årtionden börjat att få stor användning. Sedan
det visats, att trädesbrukets verkan till höjande av jordens fruktbarhet
väsentligen beror på den genom detsamma ökade bakterieverksamhet i
jorden, har allt större vikt börjat fästas vid att det utföres så, att denna
verksamhet därigenom befordras och att även då jorden är bevuxen, söka
befordra densamma, varigenom behovet av rent trade minskas.

Därjämte har man även börjat att direkt tillföra jorden baljväxtbakterier, 
särdeles på sur torvjord, där dylika vid nyodlingen saknades.
Dylik »<i>jordympning</i>» skedde till en början enligt <sp>Salfeld</sp>'s förslag (år
1887) genom tillförsel av jord från fält, som visat sig bördiga för baljväxter,
men sedan genom tillsats till jorden av kulturer av för de särskilda
växtarterna passande bakteriearter. Denna metod infördes först av <sp>Fr. Nobbe</sp>
och <sp>Lorenz Hiltner</sp>, vilka utexperimenterade och igångsatte
fabriksmässig<footnote>Verhandl. d. Gesellschaft deutscher Naturforscher 1896.</footnote> tillverkning av dylika kulturer, av dem kallade <i>nitragin</i>. <sp>Hiltner</sp> 
m. fl. hava sedan utvecklat denna metod särskilt genom utredning
rörande de olika former av baljväxtbakterier, som äro specialiserade på de
olika baljväxtarterna och genom frambringande av starkt verksamma
bakteriestammar, och dylika kulturer hava på senare år börjat beredas i
åtskilliga länder under olika namn <i>(azotogen, nitroculture</i> m. fl.) och funnit stor
användning.

Även den av <sp>Liebig</sp> först formulerade <i>minsta mängdens</i> lag har
modifierats på grund av senare forskningar. Till en början visades, att lagen 
gäller ej blott de nödvändiga växtnäringsämnena utan alla de faktorer, som
påverkar växtens utveckling, såsom värme, ljus, fuktighet m. m. Senare
har genom undersökningar, gjorda av <sp>E. Mitscherlich</sp> i Königsberg
m. fl., visats, att skördeökningen efter en viss mängd av ett näringsämne
blir mindre, ju mer tillgången på detsamma ökas, och att ej blott den faktor,
som är i minimum, utan alla de faktorer, som ej verka i tillräcklig mängd
för största möjliga avkastning, inverka, och detta mera, ju mer de äro i
minimum. <sp>Mitscherlich</sp> har givit denna »<i>växtfaktorernas
verkningslag</i>» matematisk form.<footnote>Mittheilungen des landw. Instituts Königsberg, Bd. 26.</footnote>

<i>Jordbruksstatik.</i> <sp>Thaer</sp><footnote>Grundsätze I, § 273.</footnote> använde vid sina beräkningar för jordens
gödsling och bibehållande av hennes fruktbarhet en uppskattning av jordens
alstringskraft, dennas minskning genom olika grödor och ökning genom
gödsling. Denna statik eller jämviktslära, som ytterligare utvecklades av
<sp>C. v. Wulffen</sp>, fick, sedan <sp>Liebigs</sp> mineralteori vunnit allmänt
erkännande den formen, att man beräknade de genom skördarna bortförda och
genom gödsling tillförda mängderna av de särskilda växtnäringsämnena till
ledning för gödslingen. Sedan det visats, att dylika beräkningar äro
behäftade med stor osäkerhet till följd av omöjligheten att tillräckligt noga
bestämma de mängder av växtnäring, som finnas i jord, gödsel och grödor, och
de förluster av dem, som kunna inträda, liksom mängden av ur luften
upptaget kväve, hava de förlorat sin praktiska betydelse.

<i>Lantbruksfysik.</i> De fysikaliska förhållanden i jorden och luftkretsen,
som påverka växternas utveckling, ha mindre än de kemiska varit föremål
för studier och beaktande. <sp>G. Schübler</sp> hade år 1830 i Grundsätze der
Agrikulturchemie beskrivit de olika jordarternas fysikaliska egenskaper,
som han lade till grund för dessas indelning. Jordens absorptionsförmåga,
vilken beaktats redan av <sp>Wallerius</sp> (sid. 384), studerades sedan av
<sp>Bronner</sp><footnote>Der Weinbau im Süddeutschland (1836).</footnote>, <sp>H. S. Thompson</sp> (1845) och <sp>Th. Way</sp><footnote>Journal of R. Agricultural Society 1850, s. 313, 1852, s. 123.</footnote> m. fl., vilken
sistnämnde gav en utredning av denna företeelse, som i huvudsak ännu
består. Han förklarade absorption som en kemisk bindning av baserna i
vattenhaltiga dubbelsilikat (zeoliter), varigenom de absorberade ämnena
voro skyddade för uttvättning men dock lätt åtkomliga för växtrötterna.
Denna uppfattnings riktighet bevisades först av <sp>Rautenberg</sp>, vilken
också fann, att mullämnen hade en betydande absorptionsförmåga av samma
art. Detta bekräftades genom utförliga försök av <sp>E. Heiden</sp><footnote>Lehrbuch der Düngerlehre, 1866, I, s. 221 o. följ.</footnote>, vilken
dock fann, att absorptionen delvis skedde genom adhäsion vid jorddelarnas
yta. <sp>Liebig</sp> ansåg<sp>J. v. Liebig</sp>, Naturlagarna för växtnäringen, 1864, s. 158. denna fysikaliska absorption, senare kallad <i>adsorption</i>, 
som den huvudsakliga, vilken höll näringsämnena i ett för växtrötterna
åtkomligt tillstånd, under det att de kemiskt bundna snart blevo lika
svåråtkomliga som jordens egna beståndsdelar. Det visades dock av <sp>E. Heiden</sp>,
<sp>I. A. L. W. Knop</sp><footnote>Lehrbuch der Agrikulturchemie. 1868.</footnote> och i senare tid av <sp>van Bemmelen</sp><footnote>Landw. Versuchsstationen, Bd. 35, s. 69.</footnote>, som särskilt 
studerat zeoliterna, att den kemiska absorptionen hade den största
betydelsen och framför allt sker genom zeoliter och mycket sammansatta
mullsyrade salter. En av <sp>Louis Grandeau</sp> år 1872 framställd uppfattning,
att de i alkalier lösliga mullämnena <i>(»matière noire»)</i> tjänade som det
huvudsakliga bindningsmedlet för den för växterna tillgängliga näringen,<footnote>Landtbr. Akad. Tidskr. 1880.</footnote> har
icke bekräftats.

<sp>Ewald Wollny</sp> i München har ägnat omfattande studier åt
agrikul-turfysiken, för vilken han åren 1878—90 utgav en särskild tidskrift,
Forschungen auf dem Gebiete der Agrikulturphysik.

Under senaste tid har det nya studiet av kolloidkemien bidragit till
klargörandet av absorptionen.

<i>Jordanalysen</i> fick i och med mineralteoriens godkännande en stor
användning för bestämmande av jordens fruktbarhet. Enligt den av <sp>W. Knop</sp>
i Möckern framställda uppfattningen<footnote><sp>W. Knop</sp>, Kreislauf des Stoffes, 1868 och Bonitierung der Ackererde, 1872.</footnote>, att jordens grövre delar, »skelettet»,
är huvudsakligen bestämmande för hennes fysikaliska beskaffenhet, under
det att »finjorden» innehåller huvudmängden av för växterna tillgängliga
näringsämnen, utfördes dels mekanisk analys för bestämning av jordens
halt av delar av olika grovlek, dels kemisk analys av finjorden. Den
kemiska analysen åtnjöt stort förtroende som ledning för gödslingen, och
dylika analyser blevo en av de huvudsakliga uppgifterna för de talrika kemiska
stationer, som inrättades från 1850-talet. Sedan emellertid det visats, att
intet av de föreslagna lösningsmedlen motsvarade växtrötternas förmåga att
upplösa näringen, och att denna växlar för olika växtarter och efter andra
förhållanden, har tilltron till jordanalysens värde för detta ändamål starkt
avtagit, och man har i stället övergått till att för detta ändamål anställa
<i>gödslingsförsök</i>, varvid skördemängden efter olika gödsling giver utslag
rörande dennas verkan och gödslingens lämpliga sammansättning. Dylika
försök utfördes dels i kärl dels på fria fältet. Kärlförsöken, vilka till en
början, på 1860- och 1870-talen utfördes med växterna växande i vatten eller
sand <i>(vatten-</i> och <i>sandkulturförsök)</i> med tillsats av vissa mängder av de
olika näringsämnena, men senare i en avmätt mängd jord, i vilken inblandats 
de ämnen, som skulle prövas, användes för vetenskapliga undersökningar 
(fysiologiska försök) för att utforska näringsupptagandet, vartill
fältförsök, mindre lämpade sig, då man ej vid dem kunde behärska och
kontrollera de inverkande yttre omständigheternas inverkan. Fältförsöken
användes däremot övervägande i direkt praktiskt syfte för att lämna ledning
för jordens gödsling.

Försökstekniken var lill en början otillfredsställande varför resultaten
blevo mindre pålitliga, men förbättrades i hög grad genom av <sp>Paul
Wagner</sp><footnote>Beiträge zur Begründung und Ausführung einer exakten Methode der Düngungsversuche 1880.</footnote> i Darmstadt framställda regler för »exakta gödslingsförsök».

Vid dylika försök visade sig, att den verkan, som tillförsel av ett visst
ämne hade på ett växtslags utveckling, icke står i ett bestämt förhållande
till den mängd av detta ämne, som växten behöver upptaga, utan att växtens 
gödslingsbehov även på samma jord ofta betydligt avviker från dess
näringsbehov, så att i allmänhet en växt, som behöver upptaga mycket av ett visst
ämne, också har stor förmåga att tillgodogöra jordens behov av samma
ämne.

Vidare har ådagalagts<footnote><sp>G. Liebscher</sp> i Journal für Landwirtschaft 1887, s. 335.</footnote>, att upptagandet av de olika näringsämnena icke
sker parallellt med växtens tillväxt utan olika för olika näringsämnen och
olika skeden av plantans utveckling. På grund därav blev det regel att ej
blott lämpa gödslingen efter växtslagets gödslingsbehov utan även så vitt
möjligt tillföra växten gödsling så, att näringen finnes till förfogande vid
den tid, då växten har största förmåga att upptaga densamma. Det har
därför, enligt av <sp>Paul Wagner</sp> först angivna regler för en rationell
gödsling blivit vanligt att giva lättlösliga näringsämnen kort före sådden och
t. o. m. i flera givor under växttiden samt blott för samma gröda, men
däremot gödselmedel, som långsamt gå i lösning, i förråd för flera grödor.
Likaså lättlösliga gödselmedel företrädesvis åt sådana växter, som behöva
upptaga näringen på kort tid, men svårlösligare åt dem, som fortsätta
näringsupptagandet under längre tid, varigenom en bättre ekonomi med
gödslingen kan ernås.

<i>Konstgödsel.</i>  Då <sp>Liebigs</sp> lära, att kroatursgödseln kan ersättas av de
mineralämnen, som utgöra växternas näring, först offentliggjordes, hade
man redan ett stöd för densamma i erfarenheten om flera olika slag av
konstgödsel. <i>Bengödsling</i> hade sedan senare delen av 1700-talet med stor
framgång använts i England (sid. 318), dit en stor införsel av ben från det
övriga Europa ägde rum. För att befordra benens upplösning förordades i
Tyskland deras <i>»fermentation»</i> genom kompostering under befuktning med
urin, men 1843 började engelsmannen <sp>J. B. Lawes</sp> att tillämpa den redan
1840 av <sp>Liebig</sp> föreslagna kraftigare upplösningen genom behandling
med svavelsyra, och sålunda berett »upplöst benmjöl» eller <i>superfosfat</i> vann
snart en stor spridning. Det genom krossning beredda benmjölet var ännu
mycket grovt och därför mindre verksamt, men genom den av <sp>James
Blackhall</sp> år 1850 införda ångbehandlingen av benen för att utdraga
och tillgodogöra deras fett och limämne blev en finfördelning av benen
möjlig, vilken blev vanlig vid fabriksmässig beredning av benmjöl.

Kalisalpeter hade redan på 1600-talet omtalats som ett kraftigt gödselmedel 
men på grund av sitt höga pris ej fått någon vidare användning som
sådant. Då <i>natronsalpeter</i> från de nyupptäckta lagren i Chile visat lika god
gödselverkan som kalisalpetern, hade införseln av detta salt och dess
användning för gödsling sedan år 1830 år för år ökats.

Samtidigt hade <i>svavelsyrad ammoniak</i> beredd ur reningsvattnet vid
lysgasberedning börjat användas för gödsling. Även <i>guano</i>, eller fossila
lämningar av havsfåglars spillning, varav väldiga lager upptäckts vid
Sydamerikas västkust, och som infödingarna sedan gammalt använt som gödsel,
började också på 1840-talet införas först till England och snart därefter till
andra europeiska länder. Den guano, som först infördes, kom från regnlösa
trakter i Peru, varav dess namn Peruguano, och hade sin halt av kväve väl 
bevarad. Den innehöll omkring 14 proc. kväve, ungefär lika mycket fosforsyra 
och några få procent kali och var sålunda en fullständig gödsel med
mycket kraftig och snabb verkan. Småningom kom guano även från trakter
med fuktigare klimat, såsom från Bakerön m. fl. öar i Stilla havet och
Mejillones i Bolivia, och dessa guanovaror, vilka förlorat det mesta av sina
kvävesalter genom utlakning, innehöllo mindre än 1 proc. kväve men 30—35
proc. fosforsyra. Såväl den kväverika som den kvävefattiga guanon blevo
från 1860-talet mestadels behandlade med svavelsyra och blandade, där så
behövdes, med tillsats av svavelsyrad ammoniak, så att den färdiga »upplösta
Peruguanon» höll omkring 10 proc. kväve och 14 proc. vattenlöslig fosforsyra. 
Sedan den förut rådande starka förkärleken för guano fått vika för
insikten, att denna intet företräde hade framför annan konstgödsel med lika
mängder och lika lättlösliga beståndsdelar, har denna vara, som vid
guanolagrens uttömmande bereddes med tillsats av andra råmaterialier, allt
fullständigare försvunnit ur marknaden.

Till de nu nämnda konstgödselmedlen kom på 1860-talet <i>kalisalt</i> från
Magdeburgbäckenet, sedan man funnit, att de kalirika saltlager som
överlagra koksalt och för dettas brytning måste avrymmas (varav namnet
<i>Abraumsalze</i>), med fördel kunna användas för gödsling. Sedan det vid
gruvorna hopade avrymningssaltet vid Stassfurt (varav benämningen <i>Stassfurtsalt</i>) 
förbrukats, blev brytning av kalisalter huvudsaken vid den stora
saltindustrien, som uppstod i Sachsen, Anhalt, Hannover, Mecklenburg,
Braunschweig och slutligen i Elsass. Den samlades till en enda affär, vilken hade
naturligt monopol på kalisalter, tills efter världskriget lagren i Elsass
övergingo i fransk ägo.

Konstgödselslagens antal ökades från år 1885 med slaggen efter fosforrikt
tackjärns färskning enligt av <sp>Gilchrist</sp> och <sp>Thomas</sp> patenterad metod.
Denna <i>Thomasslagg</i> visade sig innehålla fosforsyra i för växterna
jämförelsevis lättlöslig form, och förbättrades i detta avseende genom att enligt av
<sp>Hoyermann</sp> år 1894 införd metod försätta den smälta slaggen med kiselsand. 
Thomasfosfatet fick snart en mycket stor användning särdeles å mull- och 
torvjord, där det i allmänhet i gödselverkan är fullt jämngott med
superfosfat. Även annan basisk järnslagg har senare visat sig vara jämngod med
Thomasslagg och går vanligen tillsammans med denna under gemensamt
namn, i utlandet <i>basisk slagg</i>. Under 1890-talet utfördes en mängd
undersökningar över olika fosfats gödselverkan, vilka ledde tyskarna <sp>P. Wagner</sp>, <sp>M. Mærcker</sp> och <sp>Holdefleiss</sp><footnote>Enligt Rättelse sid. 876: belgiern A. Petermann rättas till Holdefleiss. </footnote> m. fl. till uppfattningen,
att fosforsyran i trebasiskt fosfat, ej blott mineralfosfat utan även benmjöl,
är så litet tillgängligt för växterna, att dessa fosfat icke förtjäna att räknas
som gödselmedel, förr än de genom behandling med syror överförts i
lättlöslig form, och de båda förstnämnda även att t. o. m. den del av
superfosfats fosforsyra, som vid förvaring övergår till i vatten olöslig form, s. k.
återgången fosforsyra, har ett ringa gödslingsvärde. <sp>A. Petermann</sp> och <sp>L. 
Grandeau</sp> hävdade däremot uppfattningen, att den var likvärdig med
vattenlösligt fosfat. Emellertid visade <sp>O. Kellner</sp>, att påståendet om
benmjölsfosfatets ringa löslighet gäller blott vid alkalisk reaktion i jorden. Detta 
bekräftades även av <sp>Kossowitsch</sp> i Petersburg, <sp>Prianisjnikow</sp>
i Moskva och <sp>H. G. Söderbaum</sp> m. fl., vilka även visat, att fosforsyrans
löslighet beror ej blott av hennes mättningsgrad, i det att difosfat, som finnes
i återgångna superfosfat och precipitat, i detta avseende intager en
mellanställning mellan monofosfat (i superfosfat) och trifosfat (i benmjöl och
råfosfat), utan även av inverkan av andra samtidigt givna gödselmedel, så att
s. k. fysiologiskt sura salter (t. ex. ammoniumsulfat), av vilka huvudsakligen
den basiska delen upptages av växten, befordra lösningen av eljes mindre
löslig fosforsyra. Erfarenheten har också visat, att t. o. m. mineralfosfat i
mycket finfördelat skick kunna giva god gödselverkan, och sådana användas
även rätt mycket i Amerika till direkt gödsling.

Vid början av 20:e århundradet gjordes ett antal uppfinningar, varigenom
luftens kväve överföres i till gödsling användbar form och sålunda beroendet
av salpeterlagren i Chile minskats. En av dessa var <sp>Adolf Franks</sp>
uppfinning 1903 att låta glödande kol binda fritt kväve, varvid bildas
kalciumcyanamid, som gödselmedel vanligen kallat <i>kalkkväve</i>. En annan var
luftkvävets oxidation till salpetersyra i en stark elektrisk ljusbåge, en
uppfinning, som i praktiken tillämpas dels efter norrmännens <sp>O. Birkeland</sp>
och <sp>Sam Eyde</sp> metod att framställa kalksalpeter (Norgessalpeter) och
ammoniumsalpeter, dels efter tysken <sp>Schönherrs</sp> metod för framställning
av kalksalpeter. Något senare var tysken <sp>Fritz Haber</sp>'s år 1913
offentliggjorda metod att framställa ammoniak av väte och kväve under inverkan
av en katalysator vid högt tryck, en tillverkning som blivit en storindustri
i Tyskland.

Användningen av konstgödsel bar starkt ökats i vissa länder, och står i
stort sett i direkt förhållande till skördetalens storlek. Den var år 1922 i
några av de viktigare produktionsländerna 1 kg. på hektar jordbruksareal.<footnote>Inst. intern. d'agric. Production et consommation des engrais chimiques Rome 1924.</footnote>

<table c>
<td>                            <td>Fosforsyra <td>Kali   <td>Kväve
<td l>Nederländerna               <td>76       <td>  29.7 <td>18
<td l>Belgien                     <td>23       <td>   9.4 <td> 7
<td l>Storbritannien och Irland   <td>18       <td>   2   <td> 4
<td l>Tyskland                    <td>16       <td>  29.6 <td>11
<td l>Frankrike                   <td>17       <td>   6   <td> 2
<td l>Schweiz                     <td>13       <td>   4.7 <td> 2.5
<td l>Danmark                     <td>14       <td>   1.9 <td> 1.7
<td l>Sverige                     <td> 5       <td>   2   <td> 2
<td l>Norge                       <td> 5.2     <td>   5.6 <td> 4.2
<td l>Finland                     <td> 4.8     <td>   0.8 <td> 0.3
<td l>Nordamerikas Förenta Stater <td> 3.6     <td>   1   <td> 1.1
<td l>Canada                      <td> 0.014   <td>   0.08<td> 0.08
</table>

Den av <sp>Liebig</sp> först framställda tanken att ersätta naturlig gödsel med
konstgödsel har under senare delen av 1800-talet förverkligats genom införande 
av »kreaturslöst» eller rättare kreaturssvagt jordbruk, vid vilket ej
annan kreatursgödsel använts än den, som dragarna lämnat. Detta har dock
vunnit blott ringa tillämpning, dels på grund av svårigheten att realisera 
halm och annat grovfoder annat än till egna djur, dels till följd av att
husdjursprodukter bättre än spannmål bibehållit sig i lönande pris.

VÄXTFÖRÄDLING. Sedan urminnes tid har odlaren mer eller mindre
medvetet sökt att förbättra de odlade växterna genom att till utsäde utsortera
de största och tyngsta kärnorna och tillika att genom omsorgsfull behandling
av jorden och lämplig gödsling bjuda grödorna gynnsamma livsvillkor.
Redan tidigt har man också frambragt nya sorter, framför allt av trädgårdsväxter, 
dels genom att tillvarataga och renodla tillfälligt påträffade, i något
avseende fördelaktigt avvikande plantor, dels genom korsning av olika sorter.

Under senare tid har dylik avsiktlig växtförädling fått stor omfattning
och värdefulla resultat. Från slutet av 1700-talet (1787) omtalas försök av
<sp>Andrew Knight</sp> att genom korsning framställa nya, bättre sorter av
vete och av ärter, utan att dock några praktiska resultat därav äro kända.
I början av 1800-talet lyckades fransmannen <sp>Louis Levêque de
Vilmorin</sp> och skotten <sp>Patrick Shireff</sp> att med enskilda avvikande
plantor som utgångspunkt skapa nya sorter, vilka överträffade de vanligen
odlade.<footnote>Se <sp>Morton</sp> Cyclopedia of agriculture, art. Barley, Oat, Wheat.</footnote> Engelsmannen <sp>Le Couteur</sp> utgick vid liknande försök (på
1830-talet) från ett enda korn, det bästa på plantan, och i hans spår följde <sp>F. F.
Hallet</sp> i Brighton vilken från 1857 utvecklade denna tanke så, att enligt
hans mening det bästa kornet finnes i det bästa axet på den bäst utvecklade
plantan, och att dess större livskraft går i arv på avkomman, varför en sorts
alstringskraft kan till en viss gräns höjas genom att använda de bästa
kornen till utsäde. Genom att utså alla kornen ur det bästa axet var för sig i
trädgårdsjord med 1 kvadratfots växtplats och utvälja vid skörden de bästa
axen, vars korn åter utsåddes vart för sig frambragte han några mycket
framstående sorter, men då de odlades på vanligt sätt, nedgick deras
avkastning fort, varför hans förädlingsmetod icke fortsattes.

Vid det förädlingsarbete, som i Tyskland började med rotfrukter redan
1825 å Leutewitz och med säd på 1860-talet av <sp>Wilh. Rimpau</sp> på Schlanstedt, 
arbetade man intill senaste tid efter <i>massurvalsmetoden</i>, d. v. s. man
utvalde år efter år de individer, som syntes överträffa sorten i dess helhet
men utsådde det utvalda tillsammans som en helhet. Man antog i enlighet
med <sp>Darwins</sp> lära, att variationen alltjämt frambringar förändringar,
som gå i arv till avkomman och befästas i ju fler släktled urvalet fortgår
i samma riktning. Härvid drev man stundom urvalet, liksom <sp>Hallet</sp> gjort
det, till de bästa axen och kornen på de utvalda plantorna. Man beaktade
ej, att även yttre förhållanden kunna vara orsak till de framträdande
förändringarna, och då dessa efter vad redan t. ex. vid vete- och maltkornförsök 
i Danmark visats, icke äro ärftliga, kunde ett dylikt urval svårligen
leda till konstanta sorter.

För att erhålla sådana övergick man senare, först vid den svenska
växtförädlingsanstalten å Svalöf i förra delen av 1890-talet, till det tidigare av
<sp>Vilmorin</sp> och <sp>Shireff</sp> följda individ- eller pedigreeurvalet, vid vilket
man odlar avkomman efter varje utvald individ som en enhet och således
med varandra jämför hela avkommornas genomsnittstyp och typenlighet 
eller konstans. Materialet till detta urval hämtades i allmänhet under
1890-talet från de olika former, vari de odlade sorterna vid noggrann botanisk
analys (t. ex. genom axets eller vippans olika byggnad eller kornens
karaktärer) visade sig bestå. Vid urvalet av former till provodling fäste man till
en början stort avseende vid s. k. <i>korrelationer,</i> d. v. s. att egenskaper stå i
sådant samband med varandra, att de förärvas tillsammans, varför man från
en yttre, synbar karaktär kan sluta sig till en annan ieke direkt iakttagbar,
såsom från axbyggnaden till kärnans mjölighet eller glasighet, stråets
motståndskraft mot liggsäd o. s. v. Dylika korrelationer visade sig emellertid ofta
vara blott skenbara eller opålitliga, varför man numera huvudsakligen
grundar sorternas bedömande på direkt iakttagelse av de värdegivande
egenskaperna. Då avkommor av på detta sätt utvalda former visa sig konstanta
i avseende på yttre form och inre egenskaper, förbli de också i allmänhet så.

Vid den nutida förädlingen av åkerbruksväxter hade korsning föga
använts, emedan den ansetts giva upphov till en regellös och fortvarande
växling. Omkring sekelskiftet skedde en fullständig omkastning i denna
uppfattning genom framläggandet av resultaten av undersökningar, som redan
på 1860-talet utförts av en österrikisk andlig <sp>Gregor Mendel</sp>. Dessa
visade, att växlingen efter korsningen är strängt lagbunden, och att genom
densamma uppkomma dels fullt konstanta (homozygota) former, dels
sådana s. k. heterozygota, som vid fortsatt förökning uppdela sig (»klyvas») i
olika former. Dansken <sp>W. Johannsens</sp> år 1903 offentliggjorda
iakttagelser bestyrkte ytterligare oföränderligheten av avkomman efter
självbefruktning av homozygota individer. Sedan har ett ytterst omfattande
vetenskapligt arbete nedlagts på det vidare utforskandet av lagarna för
ärftligheten, och dessas resultat har bl. a. varit, att man genom korsning lyckats
kombinera fördelaktiga egenskaper hos olika former och därigenom skapa ett
stort antal nya, framstående växtsorter av stor likformighet i avseende på
mognad, stråstyvhet och andra praktiskt viktiga egenskaper. Detta
förädlingsarbete har huvudsakligen riktats på självbefruktande växtarter (vete,
korn, havre, potatis), men har även med framgång börjat tillämpas på
kors-befruktare trots svårigheten att skydda sorterna från förändring genom
korsbefruktning från andra sorter. Rotfruktssorternas förädling har hittills
i allmänhet skett genom urval av rötter på grund av deras form, storlek samt
halt av torrämne och socker under isolerad odling av varje sort för sig.

VÄXTSJUKDOMARS BEKÄMPANDE har under nu avhandlade period
inträtt i ett nytt skede, i det att det grundats på vetenskapliga
undersökningar rörande sjukdomarnas art. Då de i de flesta fall, efter vad dessa
undersökningar visat, förorsakas av mikroskopiskt små organismer, har
kampen mot dem kunnat föras med framgång först i den mån
mikrobiologien utvecklats. I detta avseende hava <sp>Louis Pasteurs</sp>
undersökningar, som vederlade den gamla tron på lägre organismers <i>generatio
spontanea,</i> samt mykologiens och bakteriologiens senare utveckling varit
epokgörande. En yttre impuls till dessa forskningar voro de farsoter på
odlade växter, som genom den ökade samfärdseln överförts från ett land
eller världsdel till en annan. Sålunda ledde de svåra härjningar av den
från Amerika överförda potatissjukan, vilka nådde sin höjdpunkt år 1845,
till forskningar rörande denna sjukdoms natur, tills <sp>De Bary</sp> i
början av 1860-talet visade riktigheten av antagandet, att bladmögelsvampen,
<i>Phytophtora infestans,</i> var orsaken till rötan i knölarna. <sp>De Bary</sp> utredde
också vid samma tid (1865) sädesrostens livsförhållanden och bestyrkte den
gamla tron på smittans spridning från <i>Berberis</i> till säd, vilken redan år 1660
föranlett en lag i Frankrike och på 1700-talet i Connecticut och
Massachusetts om utrotande av denna buske och även bevisats genom direkta försök.

Uppträdandet år 1845 av vinrankans mjöldagg föranledde
undersökningar, som ledde till upptäckten av svavels svampdödande verkan, liksom
den liknande verkan av kopparsalt blev följden av <sp>Millardets</sp>
undersökningar rörande det år 1877 från Amerika införda vinmöglet. År 1863
infördes vinlusen, <i>Phylloxera vastatrix,</i> också från Amerika och spred sig
hastigt, förhärjande Europas vinodling, tills man fann räddningen i
användningen av amerikanska, för parasitens angrepp oemottagliga vinstockar som
underlag för de europeiska vinsorterna. Ytterligare må erinras om
Coloradoskalbaggen, <i>Dyrophora decemlineata,</i> vilkens spridning i Europa man
lyckades hindra omedelbart efter dess överförande på 1880-talet, men som åter
införts med amerikanska trupper under världskriget, den på 1890-talet
införda amerikanska krusbärsmjöldaggen <i>(Sphœrotheca mors uvœ)</i> och den till
sitt ursprungsland okända potatiskräftan (<i>Chrysophlyctis endiobiotica),</i>
vilken för närvarande uppträder hotande i vitt skilda delar av Europa, samt
den år 1900 från Europa till Nordamerika överförda
Weymouth-tall-blåsrosten <i>(Cronartium ribicola),</i> vilken nu förhärjar Förenta Staternas barrskogar.

Sedan sista delen av 1800-talet har bakteriologiens utveckling medfört
förklaringen av bl. a. åtskilliga sjukdomar, som framkallas av även vid
starkaste förstoring osynliga smittoförare, såsom mosaiksjukan genom
holländaren <sp>Beyerincks</sp> undersökningar år 1898.

För växtsjukdomars utforskande och ledningen av deras bekämpande har
sedan 1880-talet i de flesta länder inrättats fytopatologiska anstalter, och
tillika har en allt mer omfattande lagstiftning uppstått för att hindra
sjukdomarnas spridning. För närvarande strävar man att genom internationella
överenskommelser få till stånd en sträng inspektion av växter eller växtdelar,
som skickas från ett land till annat.

HUSDJURENS UTFODRING. <sp>Thaer</sp> utsträckte sina ekonomiska
undersökningar och beräkningar även till husdjurens utfodring.- På grund av den
praktiska erfarenheten och analys av de vanliga stråfodermedlens och
rotfrukternas halt av i vatten, alkohol och utspädda syror och alkalier lösliga
ämnen uppskattade han deras närande kraft i <i>hövärde,</i> d. v. s. den mängd
av de särskilda foderslagen, som han ansåg motsvara 100 skålpund medelgott
ängshö, samt kontrollerade dessa tal genom gödningsförsök nied gödstutar.
<sp>Thaers</sp> sålunda beräknade hövärdetal vunno allmän användning, och
denna uppskattning utsträcktes av hans efterföljare även till
kraftfodermedlen. För djurens näringsbehov uppställde <sp>A. v. Weckherlin</sp><footnote>Landw. Thierproduction. Stuttgart 1840.</footnote> den
allmänna normen, att det i medeltal i hövärde utgör 1/80 av djurens levande
vikt till underhåll och lika mycket för en tillfredsställande produktion av
kött, fett, mjölk o. s. v. Genom utfodringsförsök med olika djurslag vid olika
åldrar och produktion sökte man närmare kontrollera foderbehovet. Härvid
hade man redan börjat att göra en bestämd skillnad mellan de olika kemiska
foderbeståndsdelarnas betydelse vid näringens användning i djurkroppen,
varvid särskilt stor betydelse tillmättes de kvävehaltiga ämnena. Dessa
betecknades som proteinämnen på grund av den holländska kemisten <sp>Ger.
Joh. Mulders</sp> antagande, att de voro modifikationer av ett antaget ämne
protein, vars namn (= det första ämnet) antydde, att det ansågs vara
grundförutsättningen för livet. <sp>J. B. J. D. Boussingault</sp> (sid. 493), som
utförde omfattande undersökningar å fodermedlen och utfodringsförsök för
att utröna deras verkan, motiverade denna höga uppskattning även med
deras överensstämmelse med kött och blod, för vars bildning han ansåg
dem vara det enda materialet, under det att de i fodermedlen förekommo i
mindre mängd än övriga beståndsdelar, varför han ock uttalade<footnote><sp>Boussingault</sp>. Economie rurale 1844.</footnote>, att
»näringsvärdet står i förhållande till foders kvävehalt». Tillika ansåg han,
att växttråd såsom osmältbar är värdelös i djurnäringen.

Uppfattningen om de olika foderbeståndsdelarnas olika uppgift
framställdes med än större skärpa av <sp>Justus v. Liebig</sp><footnote><sp>Liebig</sp>. Die Thiercheffiie oder organisehe Chemie in ihrer Anwendung auf Physiologie und Pathologie, 1842.</footnote>, vilken uppdelade
näringsämnena i plastiska (vävnadsbildande), vartill blott de kvävehaltiga
räknades, och respiratoriska (vid andningen förbrukade). Enligt <sp>Liebig</sp>
hade de förra desto större betydelse, som kraftalstringen berodde endast av
dem men ej av de respiratoriska ämnena, en uppfattning, som först i senare
delen av århundradet visades vara oriktig. Han ansåg i motsats till
<sp>Boussingault</sp>, att ej blott proteinämnen och fett utan även kolhydrat tjänade
till fettbildning, vilket bekräftades genom försök utförda av <sp>Lawes</sp> och
<sp>Gilbert</sp> å Rothamsted, <sp>Fr. v. Soxhlet</sp> i München m. fl.

Noggranna undersökningar över näringsförloppet utfördes, varigenom en
tillförlitlig grund vanns för beräkningar över utfodringens lämpliga
sammansättning. Bland dylika undersökningar fingo särskilt de av <sp>Th.
Bischoff</sp> och <sp>C. Voit</sp> i München<footnote>Die Gesetze der Ernährung der Fleischfresser, 1860.</footnote> över de köttätande djurens samt
<sp>W. Hennebergs</sp> och <sp>Fr. Stohmanns</sp> i Weende<footnote>Beiträge zur Begründung einer rationellen Fütterung der Wiederkäuer, I 1860, II 1864</footnote> över idisslarnas
näringsbehov grundläggande betydelse.

På grund av den olika uppgift, som tillkommer de särskilda
näringsämnena, framhöll redan <sp>Liebig</sp>, att de båda grupper, vari han indelade
dem, borde förekomma i ett visst mängdförhållande. Denna tanke
utvecklades vidare av <sp>C. Haubner</sp> i Eldena, vilken först angav detta
<i>näringsförhållande</i> till 1 del äggviteämnen på 6—7 delar kvävefria ämnen samt av
<sp>H. Grouven</sp> i Köln, vilken uppställde<footnote>Vorträge über Agrikulturchemie, 1858.</footnote> de första <i>fodernormerna,</i> som
angåvo ej blott det lämpliga näringsförhållandet utan även de mängder av
de olika näringsämnena, som djurens dagsgivor borde innehålla.


Den genom försök och undersökningar vunna kännedomen om djurens
näringsbehov och fodernormerna, genom vilka detta uttrycktes, gjordes
kända framför allt genom de populära handböcker som i ett flertal
upplagor utgåvos av <sp>Julius Kühn</sp><footnote><sp>J. Kühn</sp>. Die zweckmässige Ernährung des Rindviehes, l:a uppl. 1861.</footnote> i Halle och <sp>Emil v. Wolff</sp><footnote><sp>E. v. Wolff</sp>. Landwirthsehaftliche Fütterungslehre. l:a uppl. 1874.</footnote> i
Hohenheim och i översättningar spriddes i andra länder. Fodernormerna med
deras flertal av siffror voro dock för omständliga för att vinna någon
allmännare tillämpning i praktiken, och den huvudsakligen beaktade delen av
deras  innehåll blev  äggvitehalten  uttryckt  genom näringsförhållandet.

Normerna förbättrades småningom till följd av fortgående forskningar.
Till en början räknade man med totalhalten av de särskilda näringsämnena,
men sedan man funnit, att normer grundade på råanalysernas siffror voro
otillfredsställande, utfördes en mängd bestämningar av fodermedlens
smältbarhet, och i <sp>Wolffs</sp> utfodringslära 1874 och senare skrifter blev vanligt
att räkna med halterna av smältbara ämnen. Vid beräkning av
näringsförhållandet införde <sp>J. Kühn</sp> bruket att multiplicera fetthalten med 2.4,
den antagna faktorn för fetts större fysiologiska värde som
respirationsmedel än kolhydrat, och sammanräknade produkten med den beräknade
halten av kvävefria extraktämnen till den summa kvävefria ämnen, varmed
proteinämnena jämfördes. Växttråden hade väl redan av <sp>Henneberg</sp>
och <sp>Stohmann</sp> visats vara delvis smältbar, men till en början
medräknades den ej bland de smältbara näringsämnena. Senare inräknades
emellertid densamma varligen till sin halva mängd bland de kvävefria
extraktämnena, av <sp>Kühn</sp> t. o. m. till 80 proc. Till en början beräknades proteinet
på grund av kvävehalten, men sedan det av <sp>E. Schultze</sp> m. fl. visats,
att de kvävehaltiga ämnena blott till en del voro äggviteämnen, och <sp>A.
Stutzer</sp> anvisat en metod att vid analysen särskilja dessa från de icke
äggviteartade ämnena, som man betecknade som <i>amider,</i> och som ansågos
icke kunna fylla äggviteämnenas fysiologiska uppgift, blev det vanligt att
sammanräkna dessa senare med de kvävefria ämnena.

Till en början uppställdes fodernormerna så, att talen för näringsbehovet
och näringsförhållandet angåvos blott i allmänhet i förhållande till djurens
levande vikt. Småningom trodde man sig kunna precisera dem efter djurens
produktion. Således förordade <sp>Jul. Kühn</sp> i stället för det förut vanliga
näringsförhållandet 1:6 ett sådant av 1:5 till 1:8, det trängre förhållandet
för högmjölkande kor, det vidare för lågmjölkare samt drag- och göddjur.

Med den till grund för fodernormerna liggande uppfattningen om de
olika näringsämnenas skiljaktiga uppgifter kunde något enhetligt uttryck
för fodermedlens fodervärde, såsom hövärdet varit, ej givas. Emellertid
blev en beräkning av fodermedlens penningevärde på grund av deras
näringsinnehåll vanlig med kolhydrat som enhet. Härvid fick till en början
näringsämnenas antagna fysiologiska värde inverka på beräkningen<footnote><sp>J. Kühn</sp>. Die zweckmässige Ernährung des Rindes. ll:te uppl. 1897. s. 207.</footnote>, så att fett
räknades till 2.4—2.5 gånger och äggvita (på grund av medelnäringsförhållandet
1:6) 6 gånger högre värde än kolhydrat, men senare övergick man enligt
de tyska kemiska stations-föreståndarnas beslut år 1882 till att på grund av
foderprisen beräkna äggvita: fett: kolhydrat = 5:5:1, vilket år 1890
ändrades till 3:2:1 och år 1904 till 2:2:1.

Genom näringsfysiologiska undersökningar vid tiden omkring senaste
sekelskifte visades, att ej blott de kvävefria utan alla de organiska ämnena
kunde inom vissa gränser ersätta varandra, och att de därvid verkade i
förhållande till sitt förbränningsvärde. <sp>M. Rubner</sp> i Berlin uppställde lagen
om »näringsämnenas isodynama värden», enligt vilken dessa vid
näringsprocessen kunna ersätta varandra i förhållande till sitt energiinnehåll, mätt
i värmeenheter (kalorier), samt bestämde de särskilda näringsämnenas
dynamiska värde. Genom noggranna fysiologiska försök rörande de i födan
upptagna näringsämnenas omsättning i kroppen visade <sp>N. Zuntz</sp> i Berlin
och hans medarbetare, hurusom arbetet inom kroppen (tuggning, sväljning,
mag- och tarmrörelse, andning och hjärtats rörelser) samt värmealstringen,
förbrukar de delar av födans organiska ämnen, som icke ansättas i kroppen
eller avgå med avsöndringar.

Den övervägande betydelse, som man tidigare tillskrivit äggviteämnena
var således oberättigad, så snart det ej gällde bildandet av äggviteartade
kroppsbeståndsdelar och avsöndringar (mjölk, matsmältningsvätskor).
Riktigheten härav bekräftades också genom praktiska försök, särdeles av
<sp>Louis Grandeau</sp>, vilken vid utfodring av draghästar använde
foder-ransoner med ett så vitt näringsförhållande som ända till 1:20.

I utfodringens praktik infördes denna nya uppfattning först genom de
utfodringsförsök, som <sp>O. Kellner</sp> i Möckern utförde med gödoxar, och
den handbok<footnote>Die Ernähruug der landw. Nutzthiere. 1905.</footnote>, i vilken han framlade sina försöksresultat.

Vid utfodringsförsök bestämde <sp>Kellner</sp> den viktstillökning, som ett
visst fodermedel gav, då det gavs som tillskott till en utfodring, som höll
försöksdjuret i näringsjämvikt. Genom bestämning medels
respirationsapparat av mängden i kroppen avlagrat kol och den mängd kroppsbeståndsdelar,
som därav bildats, fastställde han den mängd av de särskilda näringsämnena,
som behövdes för ansättning av en viktsenhet fett, och använde 1 kg.
stärkelses fettbildningsvärde som enhet för de övriga näringsämnenas och olika
fodermedels fodervärde. Den fettbildande verkan, ett fodermedel visade, var
lika med summan av de ingående beståndsdelarnas endast beträffande
mycket lättsmälta fodermedel, men avsevärt lägre för grövre och mindre
lättsmälta, beroende på den ökade energiförbrukningen för fodrets tuggning
och smältning samt dess jäsning i fodersmältningskanalen. Den
fullständighet, varmed fodrets smältbara näringsämnen kommo till godo,
betecknades som dess <i>värdetal.</i> På grund av ett fodermedels innehåll av närande
ämnen, dessas smältbarhet samt fodermedlets värdetal kunde således dess
verkan vid gödning beräknas, och vid högre halt av växttråd reducerades
det beräknade stärkelsevärdetalet i visst förhållande till växttrådhalten. I
<i>stärkelsevärdet</i> hade man sålunda fått ett nytt och i praktiken lätt
användbart enhetstal för fodervärdet, vilket hastigt vann insteg vid
foderberäkningar i Tyskland och småningom även i andra länder.


I de skandinaviska länderna nådde man samma mål på annan väg. Vid
det danska försökslaboratoriet hade <sp>N. J. Fjord</sp> i början av 1880-talet
anordnat försök först med svin och sedan även med kor, på det sätt, att han
genom utfodringsförsök bestämde, huru mycket av det till försök valda
fodermedlet behövdes för att i en i praktiken använd foderranson ersätta viss
mängd av ett annat fodermedel, utan att näringsverkan i kroppsvikt eller
mjölkavkastning ändrades. De på detta sätt funna <i>ersättningstalen</i> vunno
snart användning i praktiken vid foderransoners uppgörande och
jämförelse mellan olika fodermedel, och det blev vanligt att som enhet härvid
använda 1 kg. blandat krtiftfoder, betecknat som <i>foderenhet.</i>
Foderenhetsberäkningen fick en allmän användning i de skandinaviska länderna i de
där vid denna tid talrikt uppstående kontrollföreningarna, och i beräkningen
av utfodringen samt i de därför använda fodernormer, som på grund av
utfodringsförsök och kontrollföreningarnas resultat formulerades av svensken
<sp>Nils Hansson</sp>.<footnote>Handbok i husdjurens utfodring. 1913—16, m. fl. arbeten.</footnote> Foderenhetens storlek och de olika fodermedlens
näringsinnehåll uttryckt i dessa enheter justerades småningom, och
foderenheten fastställdes år 1915 i de skandinaviska länderna till 1 kg. korn eller
l.i kg. rotfruktstorrsubstans. De danska ersättningstalen samt
foderenhets-beräkningen liksom stärkelsevärdetalen kunde naturligtvis ej tjäna till
ledning annat än under förutsättning, att utfodringen innehåller tillräckligt av
äggvita, då denna ju ej för sin särskilda uppgift i näringen kan ersättas
av andra ämnen. I <sp>Nils Hanssons</sp> likasom i <sp>Kellners</sp> fodernormer
angavs därför även behovet av smältbar äggvita, hos den förre ofta
beräknad i gram per foderenhet.

<sp>Kellners</sp> stärkelsevärde- och de skandinaviska foderenhets-talen stodo
i allmänhet ungefär i förhållande till varandra som 0.7:1.0, men större
avvikelser förekommo, beroende därpå att det förra värdet var funnet vid
utfodring av göddjur, det senare av mjölkkor, och att äggvitan har ett högre
värde för mjölk- än för fettbildning. Om däremot vid värdeberäkning på
grund av analys äggvitan räknas till sitt fulla energivärde, erhålles tal som
äro fullt proportionella mot foder enhetstalen. En dylik beräkning infördes
år 1913 av <sp>Nils Hansson</sp>, och det därigenom funna värdet har han
kallat fodermedlens <i>mjölkproduktionsvärde.</i>

Ännu en tredje enhetsberäkning av fodervärdet har införts av
amerikanen <sp>H. P. Armsby</sp>. Genom att från summan av fodermedlens
fysiologiska bruksvärde uttryckt i 1,000-kalorier draga den genom försök i
respirationsapparat funna värmeförlusten vid fodermedlens tillgodogörande
beräknade han dessas <i>nettoenergi</i> eller energi, som kom till godo för
produktionen, och uttrycker detta värde i <i>therms</i> (= 1,000 kalorier). Denna
värderingsmetod har funnit användning blott i Amerika och huvudsakligen i
vetenskapliga arbeten.<footnote>Landtbr. Akad. Handl. 1923, s. 113.</footnote>

Jämte de huvudsakliga grupperna av näringsämnen för djuren, kolhydrat,
fett och äggviteämnen, har under senare år uppmärksamheten fästs på vissa
förr mindre beaktade eller icke ännu kända grupper.


En sådan var <i>ask-</i> eller <i>mineralbeståndsdelarna.</i> Dessas förekomst i
djurkroppen och i fodermedel var väl sedan gammalt bekant och genom
fysiologiska försök, särskilt i Bonn och Munchen på 1860-talet, hade visats, att
brist i fodret i främsta rummet på kalk och fosforsyra, men även på
koksalt och kali framkallade sjukliga verkningar hos försöksdjuren. Men man
antog i allmänhet, att de vanliga fodermedlen innehöllo tillräckligt av dessa
ämnen, och fäste ej synnerlig uppmärksamhet åt denna fråga. Detta var
också befogat, så länge djurens föda huvudsakligen bestod av de naturliga
fodermedlen och djurens produktion ej uppdrevs till en onaturlig höjd.
Man hade också redan tidigt kommit till insikt om att vissa vid svag
utfodring framträdande sjukdomar (benmjukhet, sleksot) berodde på brist på
benbildande ämnen och kunde motverkas genom att giva djuren sådana,
vanligen i benmjöl eller krita. Med ökad användning av allehanda ensidigt
sammansatta fodermedel och högt uppdrivande av djurens produktion
framträdde dylika sjukliga tillstånd mera, och detta har föranlett noggranna
vetenskapliga undersökningar, särdeles av amerikanska forskare, vilka visat,
att åtskilliga oorganiska ämnen hava specifika uppgifter i djurkroppen och
tillika utöva inverkan på blodets kemiska reaktion.<footnote>Landtbr. Akad. Handl. 1924, s. 130.</footnote> Man har härigenom
fått uppmärksamheten mer än förr fäst på angelägenheten, att djuren i sin
föda få tillräckligt av alla nödvändiga mineralämnen.

Beträffande de icke äggviteartade kväveföreningarna har den uppfattning,
som först gjorde sig gällande, sedan man urskilt dem från de egentliga
äggviteämnena, eller att de ej kunde ersätta dessa, blivit i viss mån beriktigad.
Det har visats, att vissa av dessa ämnen kunna tjäna som material för
bildandet av äggviteämnen i kroppen, vilket fått sin förklaring i det, särskilt
genom undersökningar av <sp>E. Abderhalden</sp>,<footnote>Neure Anschauungen über den Bau und den Stoffwechsel der Zelle. Berlin.</footnote> påvisade förhållandet, att
djurkroppen återbildar äggviteämnen av de enklare föreningar,
huvudsakligen aminosyror, vari äggviteämnena sönderdelats vid matsmältningen, och
att, då olika fodermedel innehålla olika mängder av de aminosyror, som
behövas för bildning av kroppens och dess sekretioners olika äggviteämnen,
eller t. o. m. kunna sakna vissa av dessa, det är av vikt att vid användning
av i sådant avseende bristfälliga fodermedel tillse, att bristen fylles genom
andra foderslag. Den praktiska följden härav har blivit, att man vid
användning av större mängder av kraftfodermedel bör använda en av flera
sådana bestående blandning.

Under de två senaste årtiondena har uppmärksamheten fästs på en del
beståndsdelar i fodret, vilka egentligen ej kunna räknas som näringsämnen
men dock äro behövliga för kroppens normala tillväxt, och vilkas saknad
eller närvaro i alltför ringa mängd i födan därför medför abnormiteter i
utvecklingen eller sjukliga tillstånd.

Bland sådana <i>accessoriska näringsämnen</i> fäste man först
uppmärksamheten vid <i>lecitiner</i> och <i>fosfatider,</i> vilka särskilt finnas i unga, livligt växande
växter, såsom ungt gräs. Betes och hös gynnsamma inverkan på ungdjurs
utveckling har antagits i väsentlig mån bero på dylika ämnen. På senaste
tid har slutligen påvisats behovet i födan av en klass av ämnen, <i>vitaminer,</i>
vilka man ännu ej känner, annat än genom de sjukliga tillstånd, som synas
bero på saknaden av dem i vissa födoämnen och som därför kallas
<i>avitaminoser,</i> under det att de även i så små mängder, att det ej kan vara frågan om dem
som näringsämnen upphäva dessa sjukliga tillstånd och dessutom hava stor
betydelse för djurens normala utveckling och tillväxt. Studiet av dessa
förhållanden bedrives för närvarande med den största intensitet, och har
beträffande husdjursskötseln redan visat vikten av att företrädesvis låta
djurens föda bestå av de naturliga fodermedlen, vilkas gynnsamma inverkan
på djurens utveckling och hälsotillstånd i väsentlig mån synes bero på deras
innehåll av dessa ämnen.

DJURAVEL. Under 1800-talets första del rådde, i enlighet med den av
<sp>George Louis L. Buffon</sp> förfäktade uppfattningen om korsningens
fördelaktiga inflytande på djurens livskraft, en stark tilltro till denna
avels-metods värde. Bland teoretici framlrädde dock småningom en reaktion mot
denna uppfattning. <sp>A. v. Weckerlin</sp> uttalar sålunda i sin
Landwirtschaftliche Thierproduction I (1846), att egenskapernas konstans har den största
inverkan på förärvningens säkerhet och fördubblas med varje släktled, samt
att egenskaperna bättre sammansmälta, ju mer lika varandra föräldradjuren
äro varandra. Under det att korsning är ett med mycken osäkerhet
förbundet medel att tillföra en kreatursstam önskvärda egenskaper, har inaveln
avgjort företräde, då en stam redan har en viss allmän fullkomlighet. Vid
korsning böra därför djur användas, vilka redan hava en viss konstans, och
den bör sedan efterföljas av inavel för att sammansmälta de sammanförda
egenskaperna och åter konsolidera konstansen.

Mot den allt mer framträdande uppfattningen om renavelns stora värde
för uppnåendet av konstans i förärvningen, framhöll <sp>Hermann v.
Nathusius</sp><footnote>Über die Konstanz in der Thierzucht, 1860.</footnote> enskilda individers särskilda förmåga att giva sina egenskaper i arv
åt avkomman. <sp>Herrmann Settegast</sp> utvidgade detta begrepp, vilket
han betecknade som individualpotens, ytterligare, i det att han<footnote>I Thierzucht I, 1868.</footnote> ansåg, att
vissa individer lämna egenskaper i arv i högre grad, än de själva äga dem och
sålunda kunna giva upphov till en ny ras. Enligt dessa båda författare
betydde individen mer än rasrenheten för konstans i förärvningen, och korsning
är sålunda enligt deras mening fullt lika väl motiverad som renavel.

<sp>Darwins</sp> uppfattning om ärftlighet samt arternas och rasernas
uppkomst vann aldrig full anslutning bland skriftställarna på husdjursavelns
område och bestreds i väsentlig mån av <sp>Nathusius</sp> i hans berömda arbeie
Vorstudien fur Geschichte und Zucht der Haustiere (1867). <sp>Settegast</sp><footnote>Die Individualpotenz und die Menzel-Weckherlinsche Schule der Rasse- und
Konstanz-doktrin, 1861 och Die Thierzucht, 1868.</footnote>
vände sig direkt mot den av <sp>Weckherlin</sp> m. fl. företrädda åsikten om
egenskapernas med varje släktled ökade konstans <i>(Konstanztheorie),</i> och
betonade däremot i enlighet med <sp>Darwin</sp> variabiliteten.

Under senare delen av 1800-talet blev dock uppfattningen allt mer
rådande om renavelns stora betydelse för säkerheten i förärvningen och under
klokt urval av friska och produktivkraftiga frambragta rena rasers
företräde. En i den skandinaviska norden inflytelserik förfäktare av denna
mening var prof. <sp>V. Prosch</sp> i Köpenhamn.

Uppfattningen om företrädet av ren ras har väl i vissa fall lett till en väl
långt driven formalism vid bedömandet av djurs värde för aveln, i det att
man fäst stor vikt vid viss typ eller vissa egenskaper, som icke stå i något
bestämt förhållande till djurens nyttighetsvärde, beroende därpå att en i de
minsta enskildheter gående likformighet ansetts vara tecken till lika ärftliga
anlag. Framför allt har man dock
numera grundat bedömande av djurs
avels-värde på deras egen avkastning samt
härkomst från djur med hög
produktionsförmåga och på beskaffenheten av
den avkomma djuren lämnat
(avkommebedömning).

<img r>Fig. 97. Louis Pasteur.</img>
DJURLÄKEKONSTEN har under nu
avhandlade period gjort stora framsteg
och blivit en rationell vetenskap. Särskilt
gäller detta bekämpandet av smittsamma
sjukdomar, av vilka vissa, förr tidtals
svårt härjande, såsom boskapspesten, så
gott som fullständigt utestängts från
Europa utom Ryssland, samt igelsjuka
hos får, elekartad lungsjuka, mjältbrand,
rödsjuka hos svin m. fl. numera hindras
att få någon större spridning. Som medel
däremot har den redan under 1700-talet
i flera länder använda nedslaktningen av
smittade eller för smitta misstänkta djur och desinficering ytterligare
utvecklats. I hög grad beror också framgången på användningen av nya
metoder, bestående i införandet i djurens kropp av vacciner och sera som döda
smittalstrarna eller hindra deras utveckling.

I människomedicinen hade redan för årtusenden sedan detta tillämpats
beträffande smittkoppor och i slutet av 1700-talet satts i system av den
engelske läkaren <sp>E. Jenner</sp>, upphovsmannen till skyddsympning med
kokopp-vaccin. Först genom <sp>Louis Pasteurs</sp> (1822—1895) banbrytande
undersökningar rörande bakterier och dessas verkan som
sjukdomsalstrare har den varaktiga grunden lagts för <i>skyddsympning</i> med
försvagade kulturer av smittoförande bakterier, varigenom en längre eller kortare tid
fortvarande alstring i kroppen igångsattes av s. k. antikroppar, vilka döda
de smittoförande bakterierna eller hämma deras verksamhet och sålunda
meddela en aktiv immunitet. <sp>Pasteur</sp> införde dylik skyddsympning mot
hönskolera (1880), mjältbrand (1881) och vattuskräck (1885). Ett
ytterligare stort framsteg gjordes genom <sp>Em. Ad. v. Behrings</sp> (1854—1917)
och <sp>S. Kitasatos</sp> undersökningar (1890) av stelkramp och difteri, vilka
visade, att genom insprutning av blodserum från djur, som förut 

immuniserats mot en viss sjukdom, kan åstadkommas en hastigt men kortvarig
verkande »passiv» immunitet mot samma sjukdom och även redan inträtt
sjukdomsangrepp hämmas. Härigenom har grunden lagts till den numera
mycket använda <i>serumterapien.</i> Senare har införts <i>simultanympning,</i>
bestående däri, att efter en seruminsprutning, som giver passiv immunitet, gives
en insprutning av en bakteriekultur, som giver aktiv immunitet.

Vacciner och sera äro specifika, d. v. s. verkande blott mot en viss sjukdom,
och då vissa sjukdomar såsom svinsjuka och kalvdöd förorsakas av flera olika
slag av bakterier, införde <sp>Rob. Ostertag</sp> omkring år 1900 användningen
av <i>polyvalenta</i> sera, beredda av blod från flera olika smittade djur.

Utom mot redan nämnda sjukdomar användes skyddsympning mot
frasbrand, fårkoppor, smittsam kastning och nötkreaturstuberkulos (enligt
<sp>Behrings</sp> metod med <i>bovoovaccin,</i> beredd av människotuberkulos (dock
ej i Sverige) samt serumbehandling mot stelkramp, kvarka, kalvdiarrhe,
svinsjuka, valpsjuka m. fl.

Till för veterinärmedicinen epokgörande upptäckter hör <sp>Rob. v. Kochs</sp>
av tuberkelbacillen (1882) och framställningen av <i>tuberkulinet</i> (1890). Detta
visade sig visserligen icke lämpligt som ympmedel mot tuberkulos men har
fått den största betydelse vid kampen mot denna sjukdom som medel att
påvisa tuberkulossmitta hos djuren. På lika sätt användes det av <sp>Hellman</sp>
i Petersburg framställda <i>malleinet</i> som diagnosticum på rots.

KOOPERATION.<footnote>En sammanfattande framställning rörande kooperationen i olika länder är lämnad av
<sp>Bull-Tornöe</sp>, och <sp>E. Herzberg</sp>, Det europeiske Landbosamvirke, och <sp>H. Pudor</sp>, Das landwirtschaftliche Genossenschaftswesen im Auslande (1904).</footnote> Den ekonomiska uppfattning, som var ledande vid
de reformer beträffande jordbruket, vilka genomfördes vid övergången till
nutiden, lade främsta vikten vid den ekonomiska friheten och det enskilda
initiativet. Den ledde därför till avskaffande av den form för samverkan, som
förut funnits, bygemenskapen, och var ej ägnad att framkalla några nya
former därav. De framsteg, som jordbruket gjorde, födde emellertid behov,
som den enskilde hade svårt att ensam för sig tillfredsställa. Ett sådant var
det ökade behovet av kapital för jordförbättringar, inventarier och andra
förnödenheter, som lantbrukets framsteg förde med sig, och som föranledde
sammanslutningar för upplånande av penningar på gemensam kredit. Ett
annat ändamål med föreningars bildande var gemensam anskaffning av
hjälpmedel, vilkas inköp översteg den enskildes ekonomiska förmåga, och
för vilka ej var och en hade full användning. Genom sammanslutning för
gemensamma inköp av förnödenheter och gemensam försäljning av
produkter kunde också omkostnaderna för handeln minskas och den enskilde
vid uppgörelserna vinna den starkare ställning, som följer med inköp eller
utbud i större skala. Slutligen medförde också sammanslutning för
gemensam beredning av de produkter, som skulle försäljas, möjlighet att genom
tillverkning i stort, under sakkunnig ledning och med användning av de
bästa hjälpmedel ernå såväl besparing i tillverkningskostnader som högre
utbyte och bättre beskaffenhet av produkterna.

Dylik ekonomisk samverkan, som fått namn av kooperation, förordades
redan i början av 1800-talet i en del social-ekonomiska skrifter som en
reaktion mot eller ett från kristlig synpunkt önskvärt fullständigande av den
liberalistiska uppfattningen om den fria konkurrensen som den förnämsta
drivfjädern till framåtskridande. Den var från början inriktad i främsta
rummet på att hjälpa och stöda de små och ekonomiskt svaga företagarna.
Så var ock förhållandet inom jordbruket, där de första kooperativa
organisationerna på detta område — de schweiziska ystningsföreningarna och
<sp>Raiffeissens</sp> lånekassor i Tyskland — hade till uppgift att hjälpa
små-jordbrukarna. Kooperationen inom jordbruket, som framkallades genom de
tryckta konjunkturerna mot slutet av 1800-talet och snart fick en ofantlig
omfattning så i avseende på de ekonomiska föremålen som anslutningens
storlek, har också varit ett av de kraftigaste medlen vid strävandet att främja
det mindre jordbruket.

Till skillnad mot den äldre tvungna samverkan i bysamfälligheter, som
hindrade jordbrukets utveckling och förlamade det enskilda initiativet, är
den moderna kooperationen fullt frivillig, vilket är ägnat att sporra
delägarnas verksamhetslust, och detta har i synnerhet befordrats genom tillämpning
av <i>andelsprincipen,</i> enligt vilken deltagarnas andel i föreningens egendom och
vinst står i förhållande till deras begagnande av föreningens verksamhet samt
inflytande på ledningen tillkommer alla, helst med lika, personlig rösträtt.
För försäkring<footnote>Om försäkringskooperation se Bulletin du Bureau des instit. économ. Instit, intern. Rome, 1911, I s. 133.</footnote> har formen av <i>ömsesidiga</i> föreningar, d. v. s. sådana, där
ersättningar och andra kostnader årligen uttaxeras på alla deltagarna, blivit
mycket använd.

Kooperationens styrka och dess förmåga att förverkliga sina syften har i
hög grad befordrats genom de enskilda sammanslutningarnas förening till
högre enheter, central-, provins- och slutligen landsföreningar, vilka ej blott
förfoga över betydligt större medel för det gemensamma bästa, utan för den
verksamhetsgren, som de tjäna, blivit verkliga representationer, till vilka
statsmakterna taga hänsyn.

Det gagn, kooperationen medfört, har ej varit blott det direkt åsyftade
ändamålet, såsom billig anskaffning av kapital och förstklassiga
produktionsmedel, utan även ökad kunskap om dessas rätta bruk och ökad användning
av dem med därav följande ökad avkastning av jord och kreatur, ökat
intresse för framsteg, pålitlighet och punktlighet i affärer samt vana och
erfarenhet vid deltagande i allmänna angelägenheter. Den vinst på
verksamheten, som uppstår, utdelas ofta ej helt åt deltagarna i affären eller avsattes
för att tjäna till rörelsekapital, utan brukar även delvis användas till
bildningsanstalter och andra allmännyttiga ändamål. Kooperationen har därigenom
blivit en av de verksammaste hävstängerna till jordbrukets och
jordbrukareklassens höjande.

</chapter>
<chapter name="Italien">
<h1>ITALIEN.</h1>

<table>
<td c><i>Litteratur.</i>
<td><sp>Burger, Joh</sp>. Die Landwirtschaft in Ober-Italien. 2:te Aufl. Wien 1843.
<td><sp>Grandeau, L</sp>.  L'agriculture et les institutions agricoles du nionde. II. Paris 1905.
<td>Notizie intorno alle condizioni dell' Agricoltura. Ed. Ministerio di Agricoltura, Industria e Commercio. Roma 1887.
<td><sp>Sagnier, H</sp>.  L'agriculture en Italie. Ed. par la Société des agriculteurs en
France. Paris 1878.
<td><sp>Stringher, V</sp>. Notizie sulT Italia agricola. Roma 1905.
</table>

<b>D</b>e oroliga politiska förhållandena med ofta upprepade förändringar i
besittningen av de olika landsdelarna hämmade fortfarande framstegen
inom jordbruket, ända tills rikets enhet år 1860 var genomförd. Därefter
vidtogos kraftiga åtgärder för lantbrukets främjande såväl av det nyinrättade
jordbruksministeriet som av sammanslutningar av enskilda.
Torrläggningsarbeten av försumpade trakter igångsattes, lantbruksutställningar
anordnades och lantbruksundervisningen organiserades o. s. v.

Verkan härav framträdde snart i ett avgjort framåtskridande hos det
mycket efterblivna jordbruket. Skördarna ökades och jordvärdena stego, men
framgången hejdades åter av den på 1880-talet framträdande allmänna
europeiska jordbrukskrisen, som hårt drabbade de huvudsakligen
spannmålsodlande landsdelarna. Äkrar förvandlades åter till betesmarker på den
romerska Campagnan, i Calabrien och på Sicilien, arbetet på maremnernas
torrläggning avstannade o. s. v. Med krisens upphörande på 1890-talet
började åter en framgångstid, som alltjämt fortgår.

I saknad av pålitliga statistiska uppgifter över lantbruket före år 1909 kan
ej noggrant visas storleken av denna framgång, men de tillgängliga
siffrorna visa, att denna varit mindre betydande.

Statistikens siffror visa, att odlingens utsträckning varit jämförelsevis
liten, men detta är lätt förklarligt därav, att så stor del av markytan redan
tidigt uppodlats. Av hela ytvidden intager den odlade jorden, betesmarker
och skog 88 proc. och därutöver anses blott 4 proc. (1 miljon hektar) kunna
förvandlas till produktiv jord. Den ökning av den bärande jorden, som skett
under förra århundradet beror till större delen på stora bevattnings- och
torrläggningsarbeten. Främst bland sådana märkas Canal Cavour och Canal
Mar-zano, vilka kompletterat de storartade bevattningsanläggningarna på den
lombardiska slätten, den år 1855—78 fullbordade uttappningen av
Fucino-sjön i södra Italien, genom vilken vanns över 15,000 hektar utmärkt
odlingsjord och hela den omgivande traktens befriande från malaria, samt
utdiknin-gen från 1820-talet av de osunda maremmerna i Toscana. Sedan rikets enhet
vunnits, vidtogo stora torrläggningsarbeten i provinserna Bologna och
Ferrara, fortsättning av invallningen av Po och Adige samt enligt lagar av år
1883 och 1899 den ännu fortgående utdikningen av det feberförande området
invid Rom.


De gamla bevattningsanläggningarna ha omsorgsfullt vidmakthållits och
ytterligare utvidgats så att den bevattnade arealen år 1900 uppskattades till
1,670,000 hektar. Genom lagar den 29 maj och 25 dec. 1883 ha fastställts
regler för bevattningsföreningar och kostnadens fördelning på delägarna.

Likaså har man fortsatt att göra sankmarker odlingsbara genom
jord-slamning, <i>colmation,</i> i norra Italien medels det av floderna från alperna
medförda slammet och i andra landsdelar genom på höjder löshackad jord, för
vars nedsvämning man använder vattendragen vid rikliga flöden.

Men trots den bärande arealens ökning hava spannmålsskördarna blivit
allt mer otillräckliga för befolkningens behov. Införseln av spannmål har
alltjämt ökats, och likaså utvandringen, dels för stadigvarande bosättning i
främmande land, ofta dock med avsikt att där samla kapital för att
återvända och köpa jord i hemlandet, dels för att såsom säsongarbetare förtjäna
bidrag till uppehället.

Stillaståendet eller den relativa tillbakagången finner sin huvudsakliga
förklaring i den låga avkastning jorden lämnar. De spridda och till stor del
osäkra uppgifter, som finnas över skördarna, visa att skördetalen under
senaste halvsekel visserligen ökats från 7—8 dt. per hektar till 9—10.5 dt. av
stråsäd, omkring 15 dt. av majs och omkring 30 dt. av ris, men även dessa
senare skördetal äro lägre än i Frankrike och alla germanska länder. En
orsak härtill är att åkern till så övervägande del begagnas till odling av
stråsäd (över 50 proc), trädgårdsväxter, vin, oliver och andra träd och
buskväxter, men blott till ringa del till foderodling. Härav följer, att tillgången
på kreatursgödsel är alltför ringa, särdeles som användningen av
konstgödsel är obetydlig. Det sega fasthållandet vid mer eller mindre rent
sädesbruk säges väsentligen bero därpå, att avgälden vid hälftenbruket, som
allmänt förekommer, utgår av spannmålsskörden, varför ägaren ej plägar
medgiva odlingen av andra grödor. Det i vissa trakter fortfarande bruket att ha
träd och vinrankor i rader på åkern bidrager till att nedsätta
skördemängden. En väsentlig orsak till jordbrukets och jordbrukarnas låga ståndpunkt
är den ogynnsamma jordfördelningen. I vissa landsdelar, särdeles på Sicilien
och Sardinien, förhärska stora gods, som tillhöra kyrkor, kloster och fromma
stiftelser eller enskilda personer, som bo på annan ort och sakna kännedom
om sin egendom och intresse för densamma och dess brukare annat än för
arrendeinkomsten. Dessa gods äro vanligen upplåtna i smålotter åt brukare,
ofta genom mellanhand av storförpaktare eller fogdar, vilkas enda omsorg är
att utkräva största möjliga avgäld. I övrigt är jorden på Sicilien och i halvöns
södra provinser till allra största delen styckad i småbruk, vilka antingen äro
utarrenderade eller ock ägas av brukarna, men särdeles i det senare fallet
undergå fortgående styckning genom arvskiften och försäljningar, så att de
i de flesta fall kunna lämna blott ett ytterst knappt uppehälle åt brukaren.
Arrendena äro i regel på kort tid eller hälftenbruk, en upplåtelseform, som
är ägnad att hålla jordbruket på en låg ståndpunkt och brukaren i fattigdom.
Där arrendegårdarna äro större och kontrakten på längre tid, äro
förhållandena bättre, vilket är fallet i synnerhet i de bevattnade områdena i norra
Italien, där jordbruket fortfarande är blomstrande.

Frågan om avhjälpande av de med storgods och dvärgbruk förenade
olägenheterna har under de senaste årtiondena stått på dagordningen, och
lösningen har huvudsakligen sökts i underlättandet av bönders förvärv av
jord med äganderätt eller som ständig besittning, mot fast avgift <i>(emfyteusis).</i>
Tills vidare ha lagar i detta syfte utfärdats endast för Basilikatet (1904) samt
för öarna och de södra provinserna (1906). Dessutom har man sökt nå
samma mål på kooperativ väg.

Som orsak till den ringa framgången framhålles även brist på kapital att
nedlägga i förbättringsarbeten, vilken brist skärpts därigenom, att den
omfattande försäljningen av kyrkogods samt den med fideikomissrättens
upphävande följande delningen av släktgods absorberat tillgängliga kapital.
Därtill kommer slutligen, att en stark ökning av vinodlingen i viss mån trängt
åkerbruket i bakgrunden.<footnote>Institut intern, d'agricult. Bull. des Instit, économ. 1912, n:r 10, sid. 205, n:r 11, sid. 172.</footnote>

FÖRENINGSVÄSEN. Genom en lag den 4 sept. 1802 hade den italienska
republikens styrelse medgivit bildandet i varje provinshuvudstad av ett
lantbrukssällskap, som skulle bliva officiell representation för provinsens
jordbruksintressen och erhålla statsunderstöd. Sedan utfärdades av de olika
regeringarna i särskilda italienska stater kungörelser om bildande av dylika
sällskap, vilkas uppgift ungefär motsvarade de svenska
hushållningssällskapen. Det mest betydande av dessa sällskap var det år 1842 stiftade och av
konung <sp>Carl Albert</sp> oktrojerade <i>Associazione agraria subalpina,</i> vilket
under de följande åren höll flera lantbruksmöten och vann anslutning av
redan förefintliga eller nybildade lokala gillen <i>(comizi).</i> Efter helstatens
bildande beslöts, att sällskapet skulle hava hela riket till verkningskrets, och
att gillena skulle utgöra självständiga föreningar, som skulle samverka
genom ett råd med säte i rikets huvudstad. År 1866 påbjöds bildande av dylika
gillen i alla provinshuvudstäder. Gillenas ordförande blevo ledamöter i ett
<i>lantbruksråd (Consiglio di agricoltura),</i> som genom förordning den 24 sept.
1868 ställdes vid jordbruksministerns sida. På detta sätt ha gillena sedan
utgjort organ för riksstyrelsen och representationer för provinsernas
jordbruk samt tillika vart inom sitt distrikt haft ledningen av åtgärder för
lantbrukets främjande. Jämte dessa officiella föreningar, vilka på senaste tid
sammanslutit sig till ett förbund för hela riket, ha åtskilliga av de gamla
ekonomiska akademierna samt jordbruks- och trädgårdssällskapen förblivit i
verksamhet. Dessutom bildades år 1870 ett allmänt lantbrukssällskap, <i>Societet
degli agricolturi italiani,</i> vilket på allmänna möten avhandlar jordbrukets
angelägenheter. I senaste tid har ytterligare ett antal sammanslutningar för
jordbrukets, trädgårdsskötselns och hästväsendets främjande bildats, av vilka
vissa stå i förbindelse med regeringen, vilken i tur och ordning inkallar deras
ordförande i lantbruksrådet.

<i>Arbetare- och arbetsgivareföreningar.</i> Vid slutet av 1890-talet började
lantarbetarna att sammansluta sig och under den följande tiden anordnade
dessa en mängd arbetsinställningar. Lantarbetareföreningarnas antal
uppgick år 1910 till 1,517 med 157,000 medlemmar. Detta framkallade under
åren 1901 och 1902 ett antal lantarbetsgivareföreningar vilka sammanslutit
sig till 2 förbund. Snart började arrendatorerna skilja sig från dessa senare
och bilda särskilda föreningar riktade mot både arbetare och jordägare. Är
1904 bildades <i>l'Unione agraria italiana</i> som en central sammanslutning
av-föreningar med uppgift att tillvarataga jordägarnas, brukarnas och
jordbrukets intressen.

<i>Ekonomisk föreningsverksamhet</i><footnote>Bulletin du bureau des instit. économ. Institut intern. d'agr. Home 191Ü. S. 276.</footnote> förekom föga förr än efter 1800-talets
mitt men fick sedan en hastigt tilltagande spridning och har haft en stor
betydelse för det mindre jordbrukets höjande, och i detta syfte ha flera
ledande politici, främst <sp>Luigi Luzzatti</sp>, med stor energi verkat för dess
utveckling. I handelslagen av den 1 jan. 1883 intogos detaljerade
bestämmelser angående kooperativa sammanslutningar, vilkas stiftande och stadgar
måste registreras hos ortens domstol. För att skydda föreningarna från
övermäktigt kapitalistiskt inflytande, är en högsta gräns, 5,000 lire, fastställd
för enskild medlems delaktighet och 100 lire för andels storlek. Överlåtelse
av andelar är tillåten endast med föreningens medgivande. Föreningarna ha
gynnats med åtskilliga undantag från den eljes gällande skattelagstiftningens
bestämmelser. För kreditföreningarna ha särskilda lagar utfärdats för de
särskilda provinserna. Därjämte ha genom lag av den 7 juli 1907 särskilda
förmåner beretts lantbrukares andelsföreningar, vilkas realkapital ej
överstiger 30,000 lire, och ömsesidiga försäkringsföreningar. I lag den 25 juni
1909 och förordning den 13 febr. 1911 ha bestämmelser utfärdats rörande
centralföreningar. År 1913 funnos 6,304 ekonomiska föreningar i Italien,
varav 2,094 kredit-, 1,097 mejeri-, 1,162 lantmanna- och inköps- samt 1,055
försäkringsföreningar.

<i>Kreditföreningar</i> enligt <sp>Schultz-Delitzschs</sp> principer, i Italien
kallade <i>banchi populari,</i> vunno redan på 1860-talet rätt allmänt insteg och
anslutning även från det större jordbruket, om än de huvudsakligen hade sitt
klientel bland städernas borgerskap. Senare började <i>jordbrukskassor (casse
rurali)</i> bildas (den första år 1883), vilka i huvudsak överensstämma med
<i>Raiffeissenkassorna</i> (sid. 526) och således hava till ändamål att lämna
driftslån åt smärre jordbrukare, med solidarisk ansvarighet av kassornas
medlemmar. Deras flertal är bildat på initiativ av katolska andliga och står under
katolsk ledning, men även en stor mängd religiöst neutrala kreditföreningar
finnas. De förra, som företrädesvis finnas i Venetien, Bergamo, Emilia och
Sicilien, äro distriktsvis sammanslutna i centralföreningar och dessa i ett
riksförbund med säte i Bologna. De neutrala föreningarna äro anslutna till
andra centralföreningar med ett centralförbund i Rom. Lånekapital
anskaffas genom sparkasserörelse och lån från andra penningeanstalter, även från
de ovan nämnda folkbankerna. Kassornas antal uppgick år 1900 till
omkring 1,000 och år 1910 till ungefär det dubbla antalet. I södra Italien och
på Sicilien äro Neapels bank och Siciliens bank jordbrukets kreditgivare
genom filial-anstalter, även de vanligen kallade jordbrukskassor.

<i>Inköpsföreningar.</i> En del lantbruksgillen <i>(comizi),</i> liksom folkbanker och
jordbrukskassor anskaffa jordbruksförnödenheter åt sina medlemmar, men
då användningen av fabriksgjorda lantbruksmaskiner och konstgödsel tilltog,
började bildas lantmannaföreningar, <i>consorzii agrari,</i> med gemensamt inköp
av sådana som huvudsyfte. Är 1892 sammanslöt sig ett antal sådana till
<i>Federazione italiana di consorzii agrari,</i> vilken även har enskilda medlemmar.
Förbundet utlånar även maskiner till brukning och verkar även som
försäljningsförening för medlemmarnas produkter samt för spridning av
kooperation och jordbrukskunskap genom konsulenter och försöksfält. Därjämte
har efter franskt mönster bildats ett antal fristående föreningar, som jämte
inköps- och försäljningsrörelse idka kredit- och försäkringsverksamhet,
odlings- och kreaturspremiering, anskaffning av avelsdjur m. m.

<i>Mejeriföreningar</i> funnos i de italienska, liksom i franska och schweiziska
alptrakter, redan under medeltiden, och intill senaste tid har en dylik
samverkan bibehållit sig i primitiva former, vanligen så att ystning för gemensam
räkning sker i tur och ordning i de deltagande gårdarna eller i ett
föreningsysteri, men så att produkterna uppdelas på deltagarna. Först på
1890-talet började mejeriföreningar efter moderna grunder, vid vilka
tillverkning och försäljning av produkterna är en andelsaffär, att bildas och ha fått
stor spridning i norra Italiens kreatursrika provinser. Ett stort antal av dessa
föreningar ha anslutit sig till <i>Unione nazionale dlelle latterie sociale e
cooperative</i> i Piacenza. Förbundet verkar även för spridning av upplysning och
rådgivning genom konsulenter, en del av föreningarna också för kreatursavelns
förbättring.

Denna senare uppgift ingår även i verksamheten hos åtskilliga comizi och
consorzii och har föranlett bildandet i norra Italien av ett stort antal
<i>avelsföreningar,</i> vilka utöva en framgångsrik verksamhet genom anskaffning och
premiering av avelsdjur, hingst- och tjurhållning, stambokföring, anordning
av utställningar och ungdjursbeten, gemensamt inköp av foder, försäkring
och försäljning av kreatur o. s. v.<footnote>Institut intern. d'agric. Bull. mensuel des instit. économ. Rome 1913. S. 13.</footnote>

Föreningsrörelsen i Italien omfattar i övrigt alla de olika grenar av
kooperation, som förekomma i grannländerna såsom försäkring mot brand- och
hagelskada (i de norra provinerna) samt kreaturssjukdom,
vinkällareföreningar, m. fl. Egendomligt för landet är kooperativ tillverkning av konstgödsel,
honungs- och russinsförsäljningsföreningar.

Jämte den år 1886 bildade <i>Lega nazionale delle Società cooperative italiane,</i>
vilken är en representation för kooperationen i dess helhet, hava lantbrukefs
kooperativa centralföreningar år 1910 bildat <i>la Confederazione generale delle
cooperative e mutue agrarie italiane</i> för jordbrukskooperationens intressen.

<i>Kooperativa jordbruk</i> ha på senare tid uppstått, företrädesvis i till
provinserna Venetien och Emilia hörande delar av Podalen, där ett intensivt
jordbruk med bevattning förhärskar. Dessa kooperationer stå vanligen
i förbindelse med ortens socialistiska fackföreningar och tjäna i viss mån
som reserv mot arbetslöshet, i det att endast ett mindre antal av
medlemmar, motsvarande det ständiga arbetsbehovet, har stadigvarande
sysselsättning vid det kooperativa jordbruket, under det att i övrigt behovet av
arbetare fylles genom tillfälligt arbetslösa och genom inkallande av 
medlemmar, som äro anställda vid andra jordbruk. Deltagarna erhålla vanligen blott
gängse arbetslön men sin andel i uppkommande vinst i form av andelar i
företaget, som därigenom kan skapa en betryggande kapitalreserv. Den
framgång dessa företag tills vidare visat, förklaras väsentligen bero på den
politiska sammanhållningen.

Därjämte hava, huvudsakligen i de södra latifundietrakterna, börjat
bildas föreningar, vilka kollektivt övertaga större gods, som de sedan till
brukning uppdela åt medlemmarna, varigenom de sålunda inbespara den
förtjänst, som eljes tillfaller mellanhänderna.<footnote>Inst. intern. d'agriculture. Bull. des instit. économ. 1913. N:r 33, sid. 17, 34, sid. 29.</footnote>

Utvecklingen går emellertid sedan väl ett halvt sekel i den riktningen, att
jorden alltmer uppdelas i mindre lotter, som förvärvas av brukaren.

LANTBRUKSUNDERVISNING. Efter rikets samlande till en helhet blev
det en av riksregeringens första omsorger att organisera lantbruksundervisningen.

För den högre, på vetenskaplig grund vilande undervisningen inrättades
två högskolor, i Milano år 1870 och i Portici år 1872. Med högskolan i
Milano förenades försöksfält, en försöksanstalt för kemiska undersökningar
samt försök på jordbrukets, husdjursskötseln och silkesodlingens områden,
en bigård, en mejeriförsöksanstalt (i Lodi) samt ett upplag av moderna
jordbruksmaskiner, varifrån sådana utlånades åt jordbrukare i Lombardiet för
att sprida kännedom om sådana. År 1875 ställdes lantbrukshögskolan i
förbindelse med övriga högskolor i Milano, så att undervisning i
hjälpvetenskaper lämnades vid dem. För lantbrukslärares utbildning har senare
anordnats en 2 års kurs efter den 4-åriga allmänna kursen. Är 1917 blev
mejeriförsöksstationen i Lodi, där även undervisningskurser givas, fristående.

Högskolan i Portici inrättades efter samma plan, men särskilt lämpad
efter syditalienska förhållanden, och sålunda med mindre vikt vid
husdjursskötsel men mera vid odling och beredning av vin.

För lägre undervisning med uppgift att utbilda mindre jordbrukare och
förvaltningspersonal har inrättats ett större antal lantbruksskolor med bidrag
av provinsen och från lokala myndigheter.

Undervisning i lantbruk ingår i kurserna vid folkskolor och seminarier.

Av speciella fackskolor har inrättats ett skogsinstitut år 1869 vid
Vallombrosa söder om Florens, en vinskola i Conegliano (1876) och
trädgårdsskolor i Neapel och i Florens samt ett flertal vin-skolor.

Provinsförvaltningar och lantbrukssällskap ha inrättat konsulent- och
vandringslärarebefattningar <i>(cattedre ambulante).</i>

Jämte de redan nämnda med läroanstalter förenade <i>försöksanstalter</i> är
ett antal fristående sådana och undersökningslaboratorier i verksamhet i
olika delar av riket.

För befordrandet av framsteg inom lanthushållningens olika grenar
organiserades år 1874 en fastställd ordning för <i>utställningar</i> med prisbelöning av
husdjur, redskap och lantbruksprodukter. För detta ändamål är riket delat
i ett antal större områden och utställningarna växla inom vart av dessa
mellan de tillhörande provinserna.


ÅKERBRUKET har segt kvarstått på samma ålderdomliga ståndpunkt
som under föregående århundrade, särdeles i landets sydligare trakter,
under det att framåtskridandet i överensstämmelse med utvecklingen i det
övriga Europa först och företrädesvis ägt rum i de nordligare landsdelarna,
Piemont, Lombardiet, Venetien och de låglänta delarna av Emilia och
Toscana, där jordbruket redan tidigare nått en högre ståndpunkt och jorden till
stor del är bevattnad.

<img l>Fig. 98. Lombardisk plog i 19:e årh. Enl. <sp>Burger</sp>.</img>
Framstegen hava visat sig genom att den rena trädan redan före
1800-talets mitt så gott som
fullständigt försvunnit i
de bättre odlade
trakterna och ersatts dels
genom en flitig
bearbetning av jorden mellan
skörd och sådd, —
tack vare den långa sommaren hinner man ända till 4—5 plöjningar
mellan sädesskörden och vintersädens sådd, — dels genom odling av
mellangrödor, såsom lårs klöver, hirs, lupiner och hästbönor, de båda
senare huvudsakligen till gröngödsling. Bearbetningen sker fortfarande vid
småbruket mest med hacka och spade, och där körredskap användes, ha de
gamla, klumpiga årdren samt lättare svängplogar och tunga med flera par
dragare anspända kärrplogar, endast delvis ersatts av moderna modeller.

I gödslingen har knappt annan förändring inträtt, än att jämte kreaturs- 
och gröngödsling, konstgödsling allt mer funnit användning, dock
huvudsakligen i de norra landsdelarna, där gödslingen redan tidigare var riklig och
väl fördelad. I detta som i andra delar har södra och mellersta Italien
förblivit efter, i det att kreatursantalet är litet, djuren större delen av året gå på
bete samt gödselns vård är försummad. Bland konstgödselmedlen åtnjöt
länge i norra Italien gips stort anseende särskilt för gödsling av klöver- och
lucernvallar. Även aska och salpeterjord användes där allmänt till
övergödsling av ängar liksom kalk på åkrarna.

Växtföljden har i stort sett förblivit oförändrad, nämligen i södra och
mellersta delen av landet och norra Italiens torra jord 2-, 3- och 4-skifte med
omväxling av vete och majs, samt i mindre omfattning hästbönor, lupiner,
hampa (i Bologna-trakten) och på magrare jord havre och råg, som redan
nämnts med mellangrödor men utan trade, samt i norra Italiens låglänta
trakter 2—4 år säd efterföljd av 2—5 års fodervall. I de mest efterblivna
trakterna såsom den romerska Campagnan har det gamla bruket bibehållits,
att efter 2—3 års sädesodling låta jorden ligga för fäfot några år för att
återhämta växtkraft.

<i>Vete</i> är fortfarande det huvudsakliga sädet i alla delar av landet, utom
i de höglänta bergstrakterna i norr, där <i>råg</i> intager dess plats, och odlas på
omkring 5 miljoner hektar eller nära 40 proc. av den odlade jorden. I
allmänhet har man bibehållit gamla sorter, företrädesvis borstvete, som anses
mindre begärligt för fåglar än borstlösa sorter. På senaste tid har man dock
börjat att pröva nyare, mer givande sorter.


<i>Majs</i> är näst vete det viktigaste sädesslaget, som för hela riket intager
omkring <sup>1</sup>/<sub>3</sub> mot vetes areal. Mest odlas det i Venetien och Lombardiet,
under det att det saknas i Ligurien, Apulien och på öarna. Vanligen är majs
den första grödan, då jord uppbrytes till åker. De tidigt mognande sorterna,
cinquantino och quarantino, som pläga ingå i växtföljden, odlas mindre än
förr. Majs är arbetsfolkets förnämsta föda, varför ock den svåra
folksjukdomen <i>pellagra,</i> som anses orsakas av mindre väl mogen eller illa lagrad
majs, är mycket allmän i norra Italien. Den stora skörden av kärna och
blastens värde till kreatursfoder ha gjort, att odlingen är stadd i ökning.

<i>Ris</i> tävlar i Podalen i ekonomisk betydelse med vete och majs, men till
följd av den för dess odling erforderliga uppdämningens hälsoskadliga
inflytande har odlingen förbjudits i städers närhet och avtagit, från 233,000 hektar
år 1875 till omkring 150,000 i nuvarande tid. Från det förr vanliga sättet
att odla ris på ständigt övervattnad mark har man allt mer övergått att odla
det i omväxling med foderväxter, för vilka jorden torrlägges, och härigenom
har skördemängden betydligt ökats, ända upp till 60—80 dt. per hektar.

<i>Korn</i> odlas huvudsakligen i de södra landsdelarna, och dess odling har
gått tillbaka.

<i>Havre,</i> som förr odlades blott där klimatets eller jordmånens
beskaffenhet gjorde veteodling olämplig, odlas allt mer omfattande, särdeles i norra
Italien, så att det på senare år upptagit ungefär <sup>1</sup>/<sub>10</sub> mot vetes areal.

<i>Hirs</i> och <i>bovete</i> odlas mindre än förr och huvudsakligen som
mellangröda.

<i>Åkerbönor</i> ha bibehållit odlarnas bevågenhet och intaga i de södra
landsdelarna omkring <sup>1</sup>/<sub>7</sub>, ja på Sicilien <sup>1</sup>/<sub>3</sub> mot vetearealen. Den intager här
majsens plats som första gröda efter nybrott. Även <i>trädgårdsbönor</i> odlas
mycket, även i blandning med andra växter. Mindre odlas <i>ärter</i> (i
Campanien och Venetien), <i>kikärter</i> (i södra Italiens och öarnas torra trakter),
<i>linser, lupiner, plattärter</i> och <i>vicker.</i>

<i>Potatis-</i>odlingen, som förut gått föga framåt, har ungefär fördubblats
under senaste 50 år, och förekommer mest i bergstrakterna både i norr och
söder, men lämnar låg avkastning, vanligen ej över 5 ton per hektar.

<i>Rotfrukter</i> till foder odlas föga, men däremot har <i>sockerbetsodlingen</i> på
senaste årtionden ökats, så att den numera nästan fyller den inhemska
sockerförbrukningen, vilken dock är mycket låg till följd av hög beskattning.
Den upptog 1899 blott 10,860 hektar, men 1909—13 i medeltal 52,800 hektar,
huvudsakligen i Venetien och Emilia.

<i>Hampa</i> och <i>lin,</i> vilka tidigare voro viktiga odlingsväxter, ha gått tillbaka
i avseende på odlingens omfattning. Hampodlingen, som i Bolognatrakten
står högt i avseende på intensitet och tågans beskaffenhet, intog vid
sekelskiftet omkring 200,000 men för närvarande blott 90,000 hektar, under det
att lin, som med största framgång odlas i Lombardiets bevattnade trakter
upptager blott omkring 15,000 hektar.

<i>Tobaksodlingen,</i> vars omfattning bestämmes av statsmonopolet, är
ungefär stationär, 5,000—8,000 hektar.

<i>Grönsaker</i> odlas, jämte i trädgårdar, även i stor omfattning på åker i
växling med egentliga åkerväxter, och äro särdeles i södern och där särskilt i
Campanien en ekonomisk viktig odling.

Av foderväxter odlas på åker i det norditalienska låglandet framför allt
<i>rödklöver,</i> dels som 1-årig mellangröda, dels som vanligen 3-års vall, i vilken
dock rödklövern till största delen går ut det andra året på bevattnad, men
senare på obevattnad äng, varefter en tät matta av vitklöver uppstår. På
torrare mark, särdeles i Venetien, har <i>lucernodling</i> fått en stor omfattning.
Av såväl klöver-slagen som lucern skördas rätt mycket frö. I övriga delar
av Italien odlas blodklöver, <i>Trifolium incarnatum,</i> som eftergröda efter
sädesskörden.

De <i>ständiga ängarna</i> vidmakthållas vid hög fruktbarhet genom översilning,
där sådan kan anordnas, och där vattentillgången det medgiver fortsättes
bevattningen även under vintern. Dylika vinterbevattningsängar, <i>prati a
marcita,</i> vilka fortfarande finnas blott i Lombardiet lämna en oerhört stor
fodermassa i 5—6 skördar. Om deras anläggning, vilken måste ske med den
största omsorg, lämnades en utförlig redogörelse av <sp>Domenico Berra</sp>,
Dei prati del basso milanese, detti marcita, 1822. Beståndet i dessa
vinterängar utgöres huvudsakligen av engelskt rajgräs. Lombardiet har alltjämt
bibehållit sitt anseende som föregångslandet i ängsvattning.

VINODLINGEN hotade att gå tillbaka till följd av angrepp av vinlusen,
som först uppträdde i Italien år 1879, men genom strängt genomförande av i
lagar av år 1888 och 1891 påbjuden övervakning samt förstöring av angripna
planteringar och deras ersättande med amerikanska grundstammar, har man
lyckats stävja denna härjning, och odlingen av vin har på senare tid ökats
så att den f. n. intager nära 4.5 milj. hektar mot 1.9 milj. år 1870.

OLIVODLINGEN har däremot gått något tillbaka, men intager
fortfarande näst efter vinodlingen främsta platsen inom fruktodlingen. I södra
Italien har även odlingen av <i>oranger</i> och <i>citroner</i> stor ekonomisk betydelse,
<i>fikon, äpplen</i> och <i>päron</i> däremot mindre. <i>Kaskanje-</i>skörden från vilda och
planterade skogar lämnar en viktig del av folkets föda och överskott till
export, men den areal, som lämnar densamma har minskats från över
500,000 hektar på 1860-talet till omkring 400,000 hektar vid sekelskiftet.

SILKESODLINGEN hotades på 1850-talet av fläck- och stelsjukan
<i>(pebrina</i> och <i>muscardina),</i> och man sökte då räddningen i införande av en
härdigare japansk fjärilsstam, men sedan man infört den av <sp>Pasteur</sp>
uppfunna (sid. 512) metoden att kontrollera de äggläggande honornas
smittofrihet, har odlingen därigenom tryggats. Aveln av maskar av den japanska
rasen har gått tillbaka, men däremot har man alltmer övergått till en
korsning av denna med den gamla rasen och därigenom fått en blandningsstam,
som ärvt den japanska stammens härdighet. Silkes- och
mullbärsträdsodlingen har väl på senare tid minskats, men Italien intager fortfarande
främsta platsen på detta område inom Europa. För silkesodlingens
främjande har inrättats en försöksstation i Padova och ett femtiotal
observationsstationer, där råd och biträde lämnas.

HUSDJUBSSKÖTSELN har liksom i övriga Medelhavsländer i det stora
hela även i Italien intagit en obetydlig plats i lanthushållningen.
Kreatursantalet har intill senaste tid varit mindre än i de flesta andra europeiska
länder samt aveln och djurens produktion på en låg ståndpunkt. Att dock
landet alltjämt har en avsevärd export av slaktdjur, förklaras av den ringa
förbrukningen av kött i landet. Från senare delen av 1800-talet har ett
livligt intresse framträtt i norra Italien för avelns förbättrande och en
omfattande föreningsverksamhet för detta syfte uppkommit.

<i>Hästaveln</i> står, så till omfattning som till kvalitet högst i de syditalienska,
förr neapolitanska provinserna, där på 1870-talet omkring 700 avelsstall
<i>(mandrie)</i> med nära 30,000 ston skola hava varit i verksamhet.<footnote><sp>Sagnier</sp>, s. 61.</footnote> Statens
7 stuterier, inrättade 1859—1863, för vilka reglemente utfärdats den 26 juni
1887, äro till största delen belägna här och ha till huvuduppgift att leverera
hästar för härens behov. Vid dem liksom hos enskilda uppfödare har
använts huvudsakligen engelskt och arabiskt men även ryskt och amerikanskt
förädlingsmaterial. Genom korsning med ädelt blod har häststammen i
södra Italien under senaste halvsekel förbättrats, så att den är avgjort
överlägsen hästarna i övriga delar av landet, vilka i allmänhet äro mycket klena.
Av de olika provinsernas lanthästar åtnjuta Calabriens och Sardiniens det
största anseendet. På den lombardisk-venetiska slätten ha tunga draghästar
i senare tid allt mer fått insteg. Hingstföreningar med belgiska hästar ha
bildats.

Som dragare användas mest oxar. För varutransport, särdeles hos mindre
jordbrukare, brukas åsnor och muldjur, varav också en avsevärd, men lågt
stående avel äger rum.

Även <i>nötkreaturen</i> äro i större delen av riket fåtaliga och föga berörda
av förädlingssträvanden, samt till stor del en raslös blandningsavkomma. Av
mellersta och södra Italiens inhemska, om den osteuropeiska steppboskapen
påminnande, högbenta, senvuxna och mjölkfattiga gråvita boskap, har man
i Chianadalen genom under senaste halvsekel fullföljt avelsurval med
stambokföring åstadkommit ett förbättrat slag, och med avelsdjur härifrån har
boskapen i Romagna, vanligen kallad Romagnolarasen märkbart förbättrats.

I norra Italien har kreatursstammen tack vare den rikligare tillgången på
foder och den sedan länge tillbaka fortsatta införseln av schweizisk gråbrun
boskap blivit bättre utvecklad, köttigare och även mjölkrikare. Denna
egenskap är bäst utvecklad hos Reggio-slaget och beaktas mer än andra anlag
vid avelsurvalet i dessa trakter, där mejerihanteringen är starkt utvecklad.
Fortfarande importeras schweizisk gråbrun boskap för boskapsstammens
förädling i norra Italien.

Även öarnas småvuxna boskap har man sökt förbättra genom korsning
med schweiziskt blod.

Nötboskapen födes mest på bete, och det gamla bruket att för sommaren
driva boskapen till, ofta avlägsna, bergstrakter förekommer ännu. I det
norditalienska slättlandet har däremot stallfodring även under sommaren
blivit vanlig. Ladugårdarna äro vanligen som i gamla tider trånga och
mörka.

<i>Bufflarna,</i> vilka hållas som dragdjur i sumpiga trakter, såsom Toscanas
maremmer, och på den romerska campagnan ha icke varit föremål för någon
förädling, knappt för någon omvårdnad, och avtaga i antal i den mån de
nämnda trakterna avdikas.

<i>Fåraveln</i> är också i det stora hela oberörd av nutida
förbättringssträvanden vare sig i avseende på utfodring eller. avel. Den hornlösa, hängörade,
storvuxna Bergamo-rasen, som finns i hela norra Italien, lämnar en rätt
stor mängd ull och en fet mjölk, som användes till ystning, men de övriga
lokala raserna, den kroknäsade, hängörade apuliska, den svartulliga <i>negretti</i>
samt Siciliens och Sardiniens lantfår äro småvuxna, långsvansade lantfår,
som lämna ringa avkastning av både kött, ull och mjölk. Försök att
förbättra aveln med hjälp av merinofår har icke haft framgång.

Även <i>getterna</i> äro oförädlade och av underhaltig beskaffenhet.
Maltageten, vars yttre i hög grad växlar och tyder på degeneration, är berömd för
sina rika mjölkavkastning.

<i>Svinen,</i> som sedan gammalt hämtat en stor del av sin näring av ållon,
kastanjer och rötter i skogarna, ha avtagit i antal i den mån dessa förötts.
De födas fortfarande huvudsakligen på bete och allehanda avfall och lämna
därför mindre avkastning, än de skulle kunna vid en rationell skötsel. I
södra Italien är fortfarande den småvuxna, starkt fetmande, neapolitanska
eller romanska rasen ensam förhärskande men i de fruktbara trakterna i
norr förekomma även förädlade engelska svin, och tack vare tillgången på
vassle, lämnar svinskötseln här större avkastning.

Ej heller <i>fjäderfäaveln</i> har rönt någon omvårdnad. Försäljning av
(vanligen mycket magra) kycklingar och ägg är en viktig inkomstkälla för de
mindre jordbrukarna. Exporten av såväl slakthöns som ägg ökades
betydligt under 1890-talet.

MJÖLKHUSHÅLLNING för annat än husbehov förekommer liksom tidigare
mest i norra Italien och omfattar övervägande ostberedning. Under senare
tiden har smörtillverkning fått ökad omfattning i de norra slättbygderna,
så att till och med export av smör förekommit. Tidigare var vanligt att
yst-ningen var förlagd till de särskilda gårdarna och handhades av ofta för flera
gårdar gemensam ystare, som antingen köpte mjölken och drev rörelsen
som egen affär eller ock ystade för djurägarnas räkning och då vanligen
avlönades med vasslen, som han använde för beredning av vasslesmör och
vassleost eller för svingödning. Numera hava rationella ystningsmetoder
och föreningsmejerier vunnit insteg, särdeles i de norra provinserna, men
av landets omkring 7,000 mejerier äro fortfarande omkring 75 proc. små
gårdsmejerier, i alptrakterna liknande de schweiziska och återstoden m. l. m.
moderna, större mejerier, det stora flertalet tillhörande föreningar.

I Podalens slättbygd tillverkas fortfarande mest den sedan gammalt
berömda hårda <i>parmesanosten,</i> numera vanligen kallad <i>grana-ost,</i> vilken
dock numera knappt har så stort anseende som tidigare. Därnäst i mängd
följer den likaledes av gammalt välkända mjuka <i>Gorgonzola-osten.</i> I
alptrakterna beredas olika lokala sorter av delikatessost samt <i>emmenthaler.</i>
I mellersta och södra Italien beredes komjölksost huvudsakligen för
hemmaförbrukning, under det att fårmjölksystning, särdeles i bergstrakterna, fått en
stor omfattning. Av dessa trakters ostsorter äro <i>caciocavallo,</i> helfet ost av
komjölk, och en fårmjölksost <i>peccorino romano</i> mest kända.<footnote>Carlberg, E. Italiens mejerihantering. Göteb. 1925.</footnote> Ostexporten
har intill världskriget varit stadd i rask stegring och nådde år 1913 nära 33
milj. kg., varav av grana-, pecorino- och gorgonzolaost omkring 9 miljoner
vardera.

SKOGENS förödelse fortgick under förra delen av 1800-talet trots
förefintliga skogslagar, vilka i vissa av de olika stater, vari landet var delat,
närmade sig avverkningsförbud, under det att i andra så gott som skövlingsfrihet
rådde. Sedan landet förenats till ett rike, vidtogos åtgärder för att hämma
Skövlingen och därmed följande fara för jordens nedsvämning och
översvämningar samt för att befordra skogens återväxt och därigenom en jämnare
fördelning av nederbördsfuktigheten. Genom en skogslag den 30 juni 1871
påbjöds, att statens skogsmarker skulle vara oförytterliga och plantskolor
anläggas för tillhandahållande av skogsplantor. Genom en lag om enskildas
skogar den 20 juni 1877 blev skogsodling obligatorisk på mark ovan
kastanjeskogens gräns och där fara för skada av vattenflöde funnes, och å
dylik mark fick i allmänhet ej kalhuggning eller odling ske. Staten,
provinser och kommuner fingo rätt att för skogsodling expropriera dylik under
<i>vincolo forestale</i> liggande enskild mark, där ej ägaren inom 6 månader efter
tillsägelse själv igångsatte odling, och rätt tillerkändes flertalet av ägare
av skogsmark inom ett område att påfordra bildandet av föreningar för
gemensamma skogsodlingsåtgärder. Förefintliga servituter, såsom betesrätt,
å skog, kunna avlösas på anfordran av staten, provinser, kommuner eller
enskilda markägare. Dessutom kunde staten lämna understöd till
skogsodlingsföretag. I varje provins inrättades en skogskommitté att befordra
åtgärder i lagens syfte.

För förvaltningen av statens skogar och behandling av skogsärenden
inrättades genom lag den 2 juni 1910 en fristående skogsstyrelse med ett råd
för vatten och skogar vid sin sida och underlydande skogsstat. Enligt
denna lag skall en planmässig rationell skötsel införas å skogsmark
tillhörande staten, provinser, kommuner, offentliga inrättningar och föreningar.
Sådana skogar, som förklaras vara av allmän nytta, även sådana som
tillhöra enskilda, skola ställas under skogsstatens vård. Dessutom
tillerkännes skattefrihet under 15 år för sådana kalmarker, som skogsodlas för
skottskog, och under 40 år, om odlingen avser högskog. Tillika skall
staten understödja enskild skogsvård och skogsodling genom avgiftsfri
rådgivning samt i vissa fall med frö och plantor. Skogens avkastning uttages
huvudsakligen i form av brännved och kol, varjämte kork hämtas från
omkring 80,000 ha.

<i>Undervisning</i> i skogshushållning meddelas vid ett högre skogsinstitut vid
Vallombrosa och vid ett antal lägre skogsskolor.

JAKTEN i Italien är i hög grad vanvårdad, och i många landsdelar är så
gott som allt jaktbart vilt utrotat, i andra finns blott något harar och
rapphöns samt i vissa trakter räv, varg, vildsvin m. m. kvar. Som en viktig
orsak till förfallet framhålles skogarnas uthuggning men kanske än mer, att
bestämmelser om jakten och villebrådets fredning utfärdas för varje särskild
provins av provinsråden, i vilka sakkunskapen oftast icke kan göra sig hörd.
Förslag om en för hela riket gällandet jaktlag ha på senaste tid framställts.

FISKODLING. Odling av karp har under senare år igångsatts i de för
risodlingens bevattning byggda vattenreservoarerna.
</chapter>

<chapter name="Spanien och Portugal">
<h1>SPANIEN OCH  PORTUGAL.</h1>

<table>
<td c><i>Litteratur.</i>
<td><sp>Grandeau, L</sp>. L'agriculture et les institutions agricoles du monde II.
Paris 1905.
<td>Institut international d'agriculture. Bulletin des institutions économiques.
Rome 1910—1924.
</table>

<b>L</b>anthushållningens utveckling på den pyreneiska halvön har intill
nuvarande tid föga berörts av de framsteg, som gjorts i det övriga Europa.
Om dess stillastående under den nyare tiden vittnar det förhållandet, att
folkmängden i stora delar av halvön är mindre och odlingens ståndpunkt
lägre än under det moriska herraväldet under medeltiden, ja troligen har en
tillbakagång skett även i jämförelse med romaretiden. För ett direkt
påvisande härav saknas statistiska uppgifter, men de som finnas visa, trots sin
sporadiska beskaffenhet och sin brist på överensstämmelse, att framgången
ännu i senaste tid varit obetydlig och knappt motsvarat befolkningens
tillväxt. Enligt senaste statistiska uppgifter utgöres över 40 proc. av Spaniens
och över 20 proc. av Portugals jord av äng och betesmark, vilken senare
till större delen, trots jordens naturliga fruktbarhet utgöres av föga
givande hed.

Av den som åker (odlad jord med örtartad gröda) år 1900 för Spanien
angivna arealen, 16.7 miljoner hektar, beräknades blott omkring 6 miljoner
hektar bära säd och ej fullt 900,000 hektar användas för intensivare odling
(köksväxter m. m.) men återstoden, omkring 9.5 miljoner hektar, ligger
obrukad. Att en så stor del av den odlade jorden ligger onyttjad och den
sädesbärande jorden fortfarande lämnar en avkastning av i regel mindre än
1 ton kärna per hektar, beror väl delvis på det torra sommarklimatet söder
om de norra bergstrakterna och bristen på sjöar och skog, som kunna
reglera nederbördsvattnets avrinning, vartill kommer ofta återkommande skada
av gräshoppssvärmar. Romare och morer framkallade dock rika skördar
genom bevattningsanläggningar i de södra och östra landsdelarna. Dessa
finnas ännu till stor del kvar och ha i senare tid återställts och även ökats.
Men dylika anläggningar och andra åtgärder för odlingens förbättrande
hava hittills blott föga satts i verket. Styrelsens och de högre klassernas
ringa intresse för lantbruket och lantbefolkningens okunnighet, fattigdom
och brist på företagsamhet ha hållit denna näring kvar på dess efterblivna
ståndpunkt.

Under senaste årtiondena uppgives en framgång hava börjat inträda, och
som bevis härpå anföres en spansk lag av den 3 aug. 1907 om inre 
kolonisation, d. v. s. skapande av bärkraftiga bondejordbruk i trakter, där jorden
till stor del ligger obrukad. Härigenom åsyftas att mildra den för
framåtskridandet ofördelaktiga ojämnheten i jordfördelningen. I stora delar av
halvön, särdeles i bergstrakterna är jordstyckningen driven till ytterlighet,
i andra däremot såsom i mellersta Portugal, Andalusien och Estremadura
förhärska stora gods. Sedan staten enligt beslut år 1812 försålde större
delen av sina domäner, har mycket ringa möjlighet funnits att förvärva
mindre jordegendomar, och till följd därav består lantbefolkningen till
övervägande del av ägare av dvärgjordbruk och jordlösa arbetare och herdar.

FÖRENINGSVÄSEN. För att befordra det mindre jordbrukets höjande
har statsstyrelsen i de båda rikena genom organisation och ekonomiskt stöd
verkat för uppkomsten av ekonomisk kooperation. Dylika
sammanslutningar funnos redan tidigare och omkring sekelskiftet fastställdes
lagstadganden om deras verksamhet. I Portugal utfärdades den 5 juli 1894 en lag om
ekonomiska jordbrukareföreningar (förändrad den 3 april 1896),
huvudsakligen efter den franska föreningslagstiftningen, samt den 1 mars 1911 en
förordning om jordbrukskreditföreningar. I Spanien fanns sedan 1887 en
allmän föreningslag, och den 28 jan. 1906 antogs en särskild lag för
jordbrukareföreningar, vilka gynnades med skattefrihet för avkastningen av
deras rörelse utom vinstutdelningen åt medlemmarna. Dessutom har
regeringen givit dessa företräde i avseende på avgiftsfritt användande av hanliga
avelsdjur för rasens förbättring, vid utdelning av förädlat utsäde och
plantor, användning av redskap och maskiner, som staten inköper för att stödja
industrien o. s. v.

<i>Kreditföreningar</i> äro den gren av kooperationen, som fått den
allmännaste spridningen. I båda rikena funnos sedan gammalt kommunala
hjälp-och understödsanstalter, <i>pósitos</i> i Spanien, <i>celleiros</i> i Portugal, vilka hade till
uppgift bl. a. att vid behov förskjuta jordbrukarna utsäde att återbetalas efter
skörden. Dessa ombildades till moderna kreditföreningar. De spanska
föreningarna skulle liksom de Raiffeissenska kreditkassorna (sid. 526) i deras
ursprungliga form även vara sparkassor och biträda vid anskaffning av
förnödenheter samt utlåna penningar mot pant av jordbrukarnas spannmål.
För de spanska kassorna utfärdades nya stadgar den 23 jan. 1906. Även
kreditkassor av Raiffeissen-typ samt andra slag av kooperativa
sammanslutningar finnas, i synnerhet för försäljning av sydfrukter. Det
ekonomiska föreningsväsendet synes vara statt i tillväxt men ännu rätt
litet utvecklat.

Även åtskilliga lantbrukareföreningar utan direkt ekonomisk uppgift,
såsom allmänna lantmanna- och trädgårdsodlareföreningar och provinsiella
centralföreningar finnas i olika delar av de båda rikena.

JORDBRUKSUNDERVISNING och FORSKNING. För
jordbruksundervisning på vetenskaplig grund finnes en lantbrukshögskola för Spanien i
Aranjuez, och en för Portugal i Lissabon, vid vilken senare även utbildas
skogstjänstemän och veterinärer. Därjämte har i Spanien ett flertal
lantbruksskolor inrättats i senare tid. I Portugal finnes en lantbruksskola på
mellanstadiet och en rättareskola.


Av vetenskapliga <i>forskningsanstalter</i> har vid slutet av 1800-talet inrättats
en växtpatologisk anstalt och en kemisk försöksstation i Lissabon, varjämte
finnes en station för studier rörande silkesodling i prov. Tras-os-montes.

ÅKERBRUKET står, som redan nämnts, lågt, särdeles i det övervägande
sädesodlande platålandet i halvöns centrala delar. Några jordförbättringar
omtalas ej därifrån. I flodernas nedre dalgångar och på slätterna kring
deras nedre delar erhållas däremot tack vare bevattningsanläggningarna
rikare grödor. Vattnet hämtas från floderna och från brunnar, ur vilka det
uppfordras med enkla vattenhjul <i>(norias).</i> I senare tid ha även talrika
artesiska brunnar upptagits för bevattningen. Är 1900 beslöto Cortes anläggning
av vattenbehållare och kanaler efter en stor plan.

Jordens bearbetning är i allmänhet mycket grund och bristfällig. Det
vanliga bearbetningsredskapet är i hela landet ett årder liknande det romerska
aratrum (sid. 64). Som antalet stora djur är litet och djuren större delen av
året gå ute på betesmarker, är tillgången på kreatursgödsel ringa, liksom
även användningen av gröngödsling och konstgödsel.

Åkern används huvudsakligen till odling av stråsäd, men därjämte odlas
mycket baljväxtsäd och trädgårdsväxter. Trädesåkern upptager fortfarande
i Spanien omkring halva åkerarealen, i det att omkring hälften av åkern
brukas i treskifte, och en betydande del av åkern efter 1—2 sädesskördar får
ligga för fäfot under flera år för att återhämta växtkraft.

Å den obevattnade jorden, således framför allt på platålandet, är <i>vete</i>
huvudsädet och intager omkring hälften av den sädesbärande åkern och
tillhör dels vanligt vete (<i>Triticum vulgare),</i> dels hård- och polskt vete. Näst
vete odlas mest vanligt sexradigt <i>korn,</i> som är det vanliga kraftfodret för
hästar, men även något skallöst korn.

<i>Råg</i> intager vetets plats i bergstrakterna.

<i>Majs</i> är huvudsädet i låglandet på bevattnade fält och ris i
sumptrakterna i det södra kustlandet och Ebros delta, den förra upptagande 10—12,
det senare omkring 1 proc. mot vetearealen.

<i>Havreodlingen,</i> vilken mest förekommer på magrare jord, huvudsakligen
i bergstrakterna, har under senare år ökats, under det att odlingen av de
förut nämnda sädesslagen varit mera stationär, och odlingen av <i>bovete</i> och
<i>hirsarterna</i> allt mer minskats.

Av trindsäd intaga <i>kikärter,</i> som äro en allmän folkföda, liksom <i>åker-</i>
och <i>trädgårdsbönor</i> vardera omkring hälften så stor jordvidd som havre,
under det att <i>linser</i> och <i>plattärter (Lathyrus sativus)</i> väl odlas allmänt men
blott i liten skala. <i>Jordnötsodlingen</i> i de södra landskapen synes också vara
stationär.

<i>Potatisodlingen</i> är jämförelsevis inskränkt.

<i>Sockerbetor</i> odlas blott obetydligt, och deras areal har icke under senare
tid visat någon tendens att stiga, vilket snarare tycks vara fallet med den
obetydliga odlingen av sockerrör i de södra provinserna.

<i>Lin</i> och <i>hampa</i> ha allt mer trängts tillbaka och odlas numera blott på
mindre areal och huvudsakligen i de norra provinserna, likasom bomull i
de södra.


<i>Tobaksodlingen</i> är också till sin omfattning ringa men till sin
produktskvalitet framstående i Andalusien och Ebrodalen.

TRÄDGÅRDSODLING. Jämte de nämnda även på åker odlade
baljväxterna odlas köksträdsgårdsväxter i stor utsträckning, kanske främst lök,
som är en viktig del av folkets föda, samt <i>tomater, spansk peppar, meloner</i>
och <i>vattenmeloner.</i> Denna odling anses stå väl så högt som i någon annan
del av södra Europa.

<i>Vin-</i> och <i>olivodlingen</i> intager i avseende på skördens värde främsta
rummet näst veteodlingen och utgör den förnämsta källan till ländernas
exportinkomst. Vin odlas å hela halvön men har största betydelsen i nordöstra
Spaniens bergstrakter och lämnar den ädlaste produkten i norra Portugal
(Oporto-området) samt i södra Spanien (Jerez, Malaga). Liksom övriga
vin-land ha Spanien och Portugal hemsökts av vinlusens <i>(Phylloxera)</i>
härjningar, vilka i senare delen av 1880-talet vållade en betydlig minskning i den
vinodlande arealen, skördemängden och vinexporten, men genom
inplantering av amerikanska vinstockar, som icke skadas av vinlusens angrepp,
har denna fara för vinodlingen övervunnits, så att vinskörden under det nya
århundradet åter stegrats.

Olivodlingen, som tidigare intog något mindre areal än vinet men i
närvarande tid till följd av dess egen utvidgning och vinodlingens minskning
något överträffar denna i omfattning, är den viktigaste odlingen i södra
hälften av platålandet och i Ebro-dalen.

I halvöns norra landskap är odlingen av <i>äpplen,</i> till stor del för
ciderberedning, mycket omfattande, och i de södra allehanda sydfrukter, såsom
<i>oranger, fikon, mandel, granatäpplen, johannisbröd</i> och <i>citron</i> den förnämsta
inkomstkällan för en stor del av de mindre jordbrukare, som här innehava
den största delen av den odlade jorden. Särdeles ökades apelsinodlingen
under sista tredjedelen av 1800-talet och fick sådan omfattning, att
marknaden blev överfylld och prisen nedgingo, så att odlingen icke längre blev
lönande. Genom sammanslutning till stora föreningar för fruktens export
har detta missförhållande undanröjts.

HUSDJURSSKÖTSELN har än mer än åkerbruket bibehållit en ringa
omfattning och förblivit oberörd av utvecklingen inom det övriga Europa.
Antalet av större djur är fortfarande lägre än i något annat av Europas
länder i förhållande till den produktiva jordarealen, och även antalet får har
nedgått i Spanien men ej i Portugal. Någon förädling av kreatursstocken
har knappt ägt rum, utan i de fall, då djurens beskaffenhet är framstående,
beror det av naturförhållandena och är ett arv från äldre tider.

Så är förhållandet i avseende på <i>hästarna</i> i södra Spanien, särskilt
Andalusien. De andalusiska hästarna (sid. 235) åtnjuta visserligen fortfarande
anseende som eleganta, energiska och uthålliga riddjur, men stammen anses
som degenererad och har förlorat sin betydelse som avels- såväl som
bruksdjur i andra länder. I halvöns norra delar är hästslaget vanligen kallat det
galiziska (av den diluviala hästens typ, sid. 5), tyngre och lämpligare som
dragare. I de baskiska landsdelarna och Portugals norra bergstrakter är
detta hästslag småvuxet och betecknas som oförädlad pony.


En mycket ädel stam av andalusiska hästar vid det år 1748 inrättade
kungl, stuteriet vid Alter i Portugal, upphlandades under den franska
ockupationstiden 1812 med låglandsblod, antagligen normander, och har senare
ytterligare försämrats. I senare tid har man sökt att åter höja densamma
genom användning av utvalda andalusiska hingstar.

<i>Åsnor</i> och <i>mulåsnor</i> äro talrikare än i något annat europeiskt land och
fylla till stor del behovet av last-, drag- och riddjur. De spanska åsnorna
hava bibehållit sitt gamla anseende och åsnehingstar, parade med
andalusiska hästston, lämna muldjur, som skattas högt som rid- och dragdjur.

<i>Nötboskapen</i> företer i olika trakter olika typer, till stor del beroende på
klimatiska förhållanden och därpå beroende tillgång på bete, och på grund
därav urskiljas ett flertal lokala raser, vilka dock även sammanfattas som
den iberiska rasen. Alla äro de oförädlade naturraser, senvuxna, föga
ömtåliga för svält, mest ansedda som dragdjur, men mycket mjölkfattiga. I
södra och mellersta Spanien är uppfödningen av tjurar för tjurfäktningarna
en viktig inkomstkälla. I Portugal omtalas flera lokala raser, som äro mer
avsevärt olika varandra. En av dem, <i>turina-rasen,</i> tros härstamma från
införda holländska djur.

<i>Får.</i> Den iberiska halvöns berömda fårras, Merino, vars under morernas
tid uppnådda höga förädling i avseende på ullens finhet länge gav Spaniens
fåravel den förnämsta rangplatsen i Europa, har under 1800-talet gått
tillbaka såväl i anseende som i antal djur. Detta beror dels på konkurrensen
från transoceana länder med lika gynnsamma naturförhållanden och
billigare uppfödning, men även på inskränkningen i de privilegier, kallade <i>la
mesta,</i> som innebar rätt till fritt bete på de vidsträckta, oodlade områdena i
höglanden och fri vandringsrätt över vissa sträckor mellan dessa
betesmarker och låglandet, dit de vandrande fördes över vintern. Denna fria
genomvandringsrätt avskaffades år 1822. Därjämte finnas simpla lantraser, såsom
<i>bordaleira,</i> i Portugal, med mer långsträckt och högbent kroppsbyggnad,
mindre böjda horn och mindre riklig och grövre ull. Denna ras lämnar
mjölk, och mjölken användes för ostberedning.

<i>Getter</i> finnas fortfarande i stort antal och ha stor betydelse både genom
sin mjölk, som allmänt används för ostberedning, köttet, som utgör en
betydande del av folkets föda, samt skinnen, som beredas för tillverkning av
handskar och skor. Flera raser finnas, men ingen särskild omsorg ägnas aveln.

<i>Svinaveln</i> är mycket omfattande särdeles i de norra landskapen, där
ekskogarnas ollon lämnar dem riklig föda. Rasen, tillhörande den romanska
typen (sid. 9), har väl bibehållit de egenskaper, snabbvuxenhet och stor
gödningsförmåga, som var anledningen till dess användning vid förädlingen av
andra europeiska lantraser.

<i>Hönsskötsel</i> är allmän men fyller icke landets egen förbrukning av ägg.
Man håller mest den blå andalusiska och den svarta Minorkarasen.

<i>Biskötsel</i>, för vilken fruktodlingarna och de oodlade markerna med hed- 
och bergsvegetation äro synnerligen gynnsamma, finnes också vid varje gård
men så gott som endast för eget behov. Den stod ännu vid sekelskiftet.på
ålderdomlig ståndpunkt, i det att man använde biboningar med fast 
kakbygge, vanligen bestående av en barkcylinder, som odelad lossats från
korkek eller kastanjeträd. Kupor med flyttbart kakbygge ha dock på senaste
tid börjat användas.

SILKESODLING har sedan morernas tid bedrivits i de flesta delarna av
landet men särdeles i de södra landsdelarna. Då de förhärjande parasitära
sjukdomarna från år 1853 spredo sig i landet, gick odlingen starkt tillbaka
och omkring <sup>1</sup>/<sub>3</sub> av hela antalet mullbärsträd nedhöggs. Man införskrev
friska stammar från Japan men utan synnerlig framgång. Under senaste
tid ha ansträngningarna att upphjälpa denna industri krönts med framgång.

MJÖLKHUSHÅLLNINGEN har alltjämt mycket ringa betydelse. Ost
tillverkas allmänt men blott vid de enskilda gårdarna. Det första nutida
mejeriföretaget i Portugal inrättades år 1891 men detta företag har ej fått
någon avsevärd efterföljd.

SKOG upptager efter den stora uthuggning, som ägt rum, ännu omkring
11 proc. av Spaniens och 28 proc. av Portugals område, i de nordliga
trakterna övervägande barrskog, men söder därom mest ek- och i mindre mängd
kastanjeskog. Landets skogar räcka dock ej till för att fylla behovet av
virke, varav en avsevärd import äger rum. Stor ekonomisk betydelse har
framför allt korkeken, som uppgives upptaga omkring 400,000 hektar i
Spanien, huvudsakligen i Catalonien, Estremadura och Andalusien, samt omkring
200,000 hektar i Portugal. Barkskörden förnyas vart 9:e till 10:e år. Den
årliga exporten av oarbetad och arbetad kork var omkring senaste sekelskifte
omkring 24,000 ton från Spanien och 39,000 ton från Portugal.
</chapter>

<chapter name="Frankrike">
<h1>FRANKRIKE.</h1>

<table>
<td c><i>Litteratur.</i>
<td>Bibliothéque des propriélaires ruraux ou journal d'économie rurale et domestique.
<td><tab>Ed. par une société de savans et de propriétaires. 1803.
<td><sp>Grandeau, L</sp>. L'agriculture et tes institutions agricoles du nionde II. Paris 1905—06.
<td>Institut intern. d'agriculture. Bulletin des institutions économiques et sociales.
Rome 1910 och följ.
<td><sp>Mauguin, M</sp>. Études historiques sur l'administration de l'agriculture en
France. Paris 1877.
</table>

<b>U</b>tmattningen efter revolutionstidens välvningar och den långvariga
krigstiden hade till naturlig följd, att under restaurationen ett stillestånd i
lantbrukets utveckling, i vissa avseenden t. o. m. en tillbakagång inträdde,
särskilt därigenom, att de under den napoleonska tiden tillkomna
statsanstalterna för jordbrukets administration och befrämjande såsom
revolutionära nyheter slopades av den reaktionära styrelsen.

Denna inskränkning i statens omsorger om enskildas verksamhet
överensstämde för övrigt med den vid denna tid rådande liberalistiska
uppfattningen om olämpligheten av statens ingripande i näringslivet.

Snart började emellertid åter uppmärksamhet ägnas åt jordbrukets
främjande. En representation för detta bildades åter genom inrättandet av ett
centralt <i>jordbruksrád (Conseil d'agriculture)</i> sammansatt av i huvudstaden
boende personer och en representant för vart av rikets departement. Tillika
uppmuntrades återupplivandet eller nybildandet av provinsiella
lantbrukssällskap, <i>sociétés</i> och <i>comices agricoles,</i> de förra för upplysnings spridande,
försöksverksamhet och andra uppgifter på det teoretiska området, de senare
för praktiska åtgärder såsom utställningar, premiering, kapplöpningar m. m.
Trädgårdsundervisningen vid plantskolan i Luxembourg-trädgården i Paris
återupptogs. Uppmaningar till torrläggnings- och nyodlingsföretag
utfärdades. Införsel av avelsdjur av förädlade raser började ånyo, och
vetenskapsmän utsändes för att eftersöka växter, som kunde acklimatiseras i
Frankrike. Utgivandet av en tidskrift, Annales agricoles understöddes o. s. v.

Själen i denna verksamma styrelse, <sp>Elie de Decazes</sp>, föll emellertid
år 1820 offer för de ultrareaktionäras ovilja, och med hans utträde ur
regeringen vidtog en period av overksamhet beträffande statsåtgärder för
jordbrukets befordran, vilken givit den följande tidens lantbruksstyrelse
vedernamnet »den negativa administrationens skola».<footnote><sp>Mauguin</sp> II, s. 250.</footnote>

Att intresset för jordbruket ej var dött ute i landet, visade tillkomsten med
stöd av subskriberade medel av en mönstergård och lantbruksskola på
Roville i departementet Meurthe, vilken år 1822 började sin verksamhet
under ledning av <sp>C. J. Alex. Matthieu de Dombasle</sp> (1777—1843),
vilken inom lantbruksvärlden i Frankrike åtnjöt ett anseende motsvarande
<sp>Thaers</sp> i Tyskland, och vilkens skrifter, Calendrier du bon cultivateur
(1821), Annales de Roville (1824—32) och Traité d'agriculture (1861—62)
länge intogo främsta platsen i landets jordbrukslitteratur.

Sedan en central lantbruksstyrelse <i>Direction generale de l'agriculture</i>
inrättats år 1828 och jordbruksärendena år 1831 överflyttats från det av
politiska hänsyn starkt påverkade inrikesdepartementet till ett departement
för handel och näringar, vidtog åter en livligare verksamhet inom
jordbruksadministrationen. Lantbrukssällskapen ute i landet uppmuntrades till ökad
verksamhet bl. a. genom anslag för prisbelöning vid lantbruksmöten, och
antalet ökades såväl av allmänna sällskap som av föreningar för särskilda
verksamhetsgrenar såsom trädgårds-, silkesodlare-, vinodlare- och
veterinärföreningar. Lantbrukssällskapet i Paris (sid. 241),-efter restaurationen kallat
<i>Société royule et centrale,</i> fick åter karaktär av en representation för hela
rikets jordbruk, vilkens yttrande regeringen inhämtade i frågor, där
vetenskaplig sakkunskap ansågs hava betydelse. För den år 1835 planerade
statistiken utfördes år 1840 en statistisk undersökning av landet, vilken sedan
upprepades vart årtionde.

För speciella ärenden, såsom avelsanstalternas och
undervisningsväsendets inspektion, och även i övrigt för att hålla regeringen i kunskap om
tillståndet av särskilda grenar av lanthushållningen i riket hade regeringen
under senaste tiden av Tanden regime använt särskilda inspektörer. Denna
organisation återställdes år 1841, då utom den ännu kvarvarande
befattningen som inspektör över veterinärväsendet och statsschäferierna ett antal
fasta inspektörsbefattningar tillsattes, för husdjursavel, vattenhushållning,
vin- och trädgårdsodling samt år 1845 silkesodling. Inspektörerna erhöllo i
uppdrag att genom inspektionsresor och förbindelse med föreningarna skaffa
regeringen underrättelser om lantbruket i rikets olika delar.

Sakkunniga personer utsändes också, särskilt av den energiske ministern
<sp>Cunin-Gridaine</sp> (1839, 1840—48), att studera näringar, nya
uppfinningar och anstalter i utlandet, såsom silkesodlingen i Kina (1839),
vinodlingen i Tyskland och Österrike (1839), lantbrukshögskolorna och
kreditanstalterna i Tyskland, bevattningsanläggningarna i Lombardiet och
bekämpandet av hängsjukan i Tyskland och Ungern  (1845).

Regeringens uppmärksamhet och det allmänna intresset voro alltjämt i
främsta rummet riktade på husdjursavelns, särskilt får- och
nötboskapsavelns förbättring. Staten hade ledningen härav genom införsel av
avelsdjur, huvudsakligen från England, samt genom underhåll av stamhjordar,
vid vilka korsningsförsök anställdes, och varifrån avelsdjur spredos. Tillika
lämnade regeringen anslag åt lantbrukssällskap för anskaffande av
handjur, med villkor, att dessa skulle stå allmänheten till förfogande för
betäckning utan eller mot ringa ersättning. Åt undervisningen ägnades omsorg
genom understöd åt lantbruksskolor, införande av lantbruk bland
läroämnena vid folkskolor och seminarier, prisbelöning av handböcker,
understöd av studier rörande skadeinsekters bekämpande o. s. v.

På det lantbruksvetenskapliga området framträdde vid denna tid kemisten
<sp>Jean Baptiste Joseph Dieudonné Boussingault</sp> (1802—1887),
vilken på sin egendom Bechelbronn i Elsass 1838 inrättade en
agrikulturkemisk försöksanstalt, vilken tjänade till förebild för de liknande
anstalter, som kort därefter uppstodo i Tyskland. Genom laboratoriearbeten,
växtodlingsförsök och statistisk bearbetning av skörderesultaten å
lantegendomen, vars resultat framlades i Traité d'économie rurale (1844) och
Mémoires de chimie agricole et de physiologie (1854) bidrog han verksamt till den
på kemiska grunder fotade uppfattning om växternas och djurens näring,
som framför allt genom <sp>J. v. Liebigs</sp> skrifter snart vann allmän
anslutning (sid. 454). B. blev 1867 lärare vid lantbrukshögskolan i Paris, där han
fortsatte sina kemiska arbeten och mycket anlitades av regeringen som
lantbruksvetenskaplig auktoritet.

För kontrollen över lantbruksförnödenheter inrättades den första
offentliga <i>kemiska stationen</i> år 1844.

Sedan <sp>Louis Napoléon</sp> kommit till makten, visade sig hans intresse
för jordbruket och den kännedom, han under sin vistelse i England inhämtat
om detta lands högt stående lantbruk, i en livlig verksamhet från styrelsens
sida beträffande denna näring. <i>Täckdikning,</i> som vid denna tid var föremål
för mycken uppmärksamhet i England, befordrades genom anskaffande och
utdelning av maskiner för tillverkning av dikesrör och utfärdande av en
dikningslag (1854). Anslagen åt lantbrukssällskapen för anskaffande av
avelsdjur och för ersättning för skador genom eld, översvämningar,
hagelväder m. m. ökades. Den lokala lantbruksadministrationen omorganiserades
genom inrättande av rådgivande <i>lantbrukskamrar,</i> men hans tilltagande smak
för envälde visade sig i att han upphävde lantbruksstyrelsen och inställde 
sammankallandet av det centrala lantbruksrådet för att undgå obekväma
yttranden av detsamma samt i samma syfte förlamade de nyinrättade för de
särskilda departementena valda lantbrukskamrarna genom att uppdela dem till
arrondissementsförsamlingar,  vars ledamöter  utsågos  av  prefekten.

Vetenskapen togs i stor omfattning i anspråk för utredning av allehanda
frågor såsom rörande fiskodling (<sp>J. J. C. M. Coste</sp> m. fl.),
spannmålsmagasinering (<sp>L. Doyère</sp>, Mémoire sur l'ensilage rationnel, 1856),
vinsjukdomar (<sp>P. É. S. Duchartre</sp> m. fl.), silkesodling (<sp>E. Robert</sp>),
hypoteksväsendet (<sp>L. de Lavergne</sp>) samt agrikulturkemi
(<sp>Boussingault</sp> och <sp>George Ville</sp>).

Det livliga intresset i Frankrike för lantbruket under den napoleonska
tiden visade sig även genom en rik facklitteratur, inom vilken märkes
<sp>I. Giradin</sp> och <sp>A. Dubreuil</sp>, Cours élémentaire d'agriculture
(1850—52), en sammanfattning av greve <sp>Gasparin</sp>'s, chef för
lantbrukshögskolan i Versailles, arbeten, under titeln Cours d'Agriculture, samt den av
<sp>Bixio</sp> år 1837 grundade tidskriften Journal d'agriculture pratique, senare
redigerad av <sp>J. Barral</sp>, från denna tid Frankrikes »stora»
lantbrukstidskrift.

Napoléons utpräglade smak för det glansfulla hade sin stora del i
den stora omfattning utställningsväsendet tog under hans regering. I
världsutställningen år 1855 ingick en utställning av husdjur, redskap och
produkter. Därefter anordnades dylika såväl för hela riket som för särskilda
landsdelar i stort antal. Officiell provning av lantbruksredskap skedde första
gången 1859; densamma omfattade slåtter- och skördemaskiner, vilkas
användning i landet sedan hastigt ökades. År 1861 börjades utdelning av
hederspris för välskötta jordbruk.

Det olyckliga kriget, som medförde kejsardömets fall, hade naturligtvis
till följd ett stillestånd i statsåtgärder för jordbrukets främjande. År 1881
inrättades emellertid ett särskilt <i>lantbruksministerium,</i> vars nära kontakt
med det praktiska lantbruket man sökte trygga genom att återuppliva
<i>jordbruksrådet,</i> nu kallat <i>Conseil supérieur d'agriculture,</i> varjämte
specialkommittéer skulle anlitas av ministeriets olika avdelningar. Den byråkratiska
centralisation, som utbildades under kejsardömet, har efter republikens
införande lämnat rum för ökat initiativ av sammanslutningar av jordbrukets
idkare. Föreningsväsendet, såväl med mer allmänna som direkt ekonomiska
syften, har kraftigt understötts och fått en stor utveckling. Tillika har stor
uppmärksamhet ägnats åt lantbrukets undervisningsväsen och den på
jordbruket riktade vetenskapliga forskningen.

SPANNMÅLSPOLITIKEN. Den liberalistiska uppfattningen om
önskvärdheten, att alla hämmande band på handeln bleve avskaffade, hade väl
under revolutionstiden varit i princip erkänd men hade till följd av
förhållandenas makt icke kunnat förverkligas, utan exportförbud hade i
allmänhet rått, och regeringen hade genom egen spannmålsimport, försäljning
till underpris och andra åtgärder hindrat den yrkesmässiga handelns fria
utveckling.

Under restaurationen övergick man till en rörlig skala <i>(échelle mobile)</i>
för import- (1819) och export- (1832) tullar å vete, råg, majs och mjöl, samt
(1831) å korn, bovete och havre. Vid visst medelpris (olika i de 4 delar, vari
landet i detta avseende delades) gällde en viss normal importtull, vilken
sänktes vid högre marknadspris och höjdes vid lägre, tills vid en viss
prisnivå införsel förbjöds (dock ej efter 1832), och på samma sätt höjdes
exporttullen vid högt och sänktes vid lågt marknadspris. I dessa bestämmelser
gjordes ofta ändringar, då skörderesultatet gav anledning därtill.

Den osäkerhet, som den rörliga tullskalan medförde för handeln, hade
hindrat denna att taga sådan utveckling, som kunnat inverka utjämnande
på spannmålsprisen i landets olika delar, och tillika hindrat utförsel av vete
till England från de norra och centrala landsdelarna, där veteodlingen lätt
kunde ökats, om lönande avsättning säkert funnits. Detta bidrog till att
stödja den under 1850-talet allt mer framträdande opinionen för fri utförsel
och fasta, låga importtullar. Slutligen segrade denna mening, och den 15
juni 1861 blev all spannmålsutförsel och införsel av övriga sädesslag tullfri,
med undantag för vete och spelt, som belades med en bestämd, låg
införseltull, samt ris, vara tullsatsen växlade efter ursprungslandet. Den sålunda
införda, så gott som fullständiga frihandeln frångicks åter 1885 och de då
införda tullsatserna stegrades år 1894 till ett verksamt skydd för de inländska
odlarna.

JORDBESITTNING. Genom den vid den stora revolutionen införda
frigörelsen av underlydande bondgårdar samt i samband med försäljningen av
indragna kyrko- och adelsgods ökades antalet av självständiga
jordbesittningar mycket, och till följd av den samtidigt införda lagen om lika
arvdelning har jordstyckningen alltjämt tilltagit.

Antalet jordegendomar av olika storlek var år 1882.<footnote><sp>Grandeau</sp> II, s. 197 och följ.</footnote>
<table o>
<td><td c>av alla<br>jordbruk<br>%<td c>av hela<br>jordarealen<br>%
<td>under 1 har .........................<td r>38'2<td r>2'2
<td>1—10 har ...........................<td r>46'5<td r>22'9
<td>10—40 har .........................<td r>12'8<td r>29'9
<td>över 40 har .........................<td r>2'5<td r>45'0
</table>

Härtill kommer, att den med den gamla ägosamfälligheten följande
tegblandningen ännu är allmän, så att jordegendomarna ofta bestå av ett flertal
ägostycken blandade med dem, som tillhöra andra egendomar. Till följd av
deri hos bönderna vanliga motviljan mot förändring av
jordegendomsförhållandena och de höga kostnader, varmed ägobyten voro förenade, samt
saknaden av lagbestämmelser om rätt att framtvinga sådana, hava ägobyten
för tegblandningens undanrödjande föga förekommit annat än så till vida, att
arrendatorer sins emellan genom muntlig överenskommelse bytt
brukningsrätten till enstaka spritt liggande jordstycken. Först genom lag om <i>skifte
(remembrement)</i> den 27 nov. 1918 underlättades ett laga skiftes genom
förande genom att lagen gav en majoritet av <sup>2</sup>/<sub>3</sub> av ägarna till av detsamma
berörd jord, vilka tillsammans äga minst hälften av arealen, rätt att påfordra
skiftets genomförande.


För att trygga besittningen av små jordegendomar, tillräckliga för en
familjs uppehälle stadgades genom lag av den 12 juli 1909 enligt mönster av
Förenta Staternas homestead-lag, att lägenheter intill 8,000 francs värde,
bebodda och brukade av ägaren, kunna genom förklaring som <i>biens de famille
insaissibles</i> skyddas mot att frånhändas ägaren för skuld.

Jordegendomarna blevo genom den nämnda frigörelsen av bondgårdarna
brukade av ägarna, och utvecklingen gick fortfarande i samma riktning till
början av 1860-talet, då 87 proc. av hela antalet jordegendomar brukades av
ägarna. Sedan har detta procenttal allt mer nedgått, till 71 proc. år 1892,
och arrendegårdarnas antal samtidigt ökats, från 8 till 22 proc, samt de
förr vanliga delbruken minskats, så att de numera finnas huvudsakligen i
de västra och södra lansdelarna, där åkerbruket är mera efterblivet.

Som en framgång nämnes, att arrendena numera vanligen lämnas på
längre tid och med rätt för arrendatorn till ersättning för förbättringen.<footnote>Institut intern. d'agric. Bulletin des inst. économ. Rome. 1913, n:r 9, s. 127.</footnote>

KATASTER. Sedan år 1790 den gamla personliga och
förmögenhetsskatten <i>»la taille»</i> ersatts av en grundskatt, som bestämdes genom hela
skattebeloppets fördelning på jordegendomarna efter deras nettoavkastning,
börjades enligt lag av den 15 sept. 1807 arbetena på en jordebok eller
kata-ster, innehållande förteckning över alla jordegendomarna och deras taxerade
avkastningsvärde, ett arbete, som var färdigt först år 1850. Jorden
indelades efter sin tillhörighet till olika egendomar och sin beskaffenhet i
parceller, som kartlades och uppmättes samt boniterades i vissa, vanligen 5
klasser, varefter nettoinkomsten i medeltal för 15 år beräknades för varje
klass. Denna kataster visade sig snart bliva mindre motsvarande
verkligheten till följd av inträdande förändringar i avseende på parcellernas
fördelning på olika egendomar och i hävd, och genom lag den 7 sept. 1850
stadgades därför, att kommun äger rätt att få katastern för dess område
reviderad på kommunens egen bekostnad. Enligt lag den 8 aug. 1890 skall
skild taxering göras av jorden och byggnaderna.

KREDITVÄSEN.<footnote><sp>H. Sagnier</sp>. Le crédit agricole en France. Paris 1911.</footnote> De tyska Landschaften (sid. 525) framhöllos på
1840-talet som en även i Frankrike lämplig form för jordbrukskreditanstalter.
Då den franska hypoteksbanken, <i>Credit foncier de France,</i> år 1852 bildades,
överlämnades åt denna statsinstitution att tillgodose även jordbrukets behov
av fastighetslån, och år 1856 fick denna anstalt övertaga även långivningen
för avdikningsföretag.

Behovet av driftskredit blev senare tillfredsställt genom kooperativa
kreditkassor.

FÖRENINGSVÄSEN.<footnote>E'tudes monographiques sur la coopération agricole. Institut internat. d'agriculture I. Rome. 1911.</footnote> Det år 1761 bildade lantbrukssällskapet i Paris
har alltjämt bibehållit den ställning som officiell central representation för
jordbruket, som det vid restaurationen återfick, och har fått denna ställning
såsom <i>Société nationale d'agriculture</i> tillförsäkrad genom förordningar 1878,
1879, 1880 samt 1915 under den förändrade titeln <i>Académie d'agriculture.</i>

Provinsiella och lokala lantbrukssällskap, soin återupprättades eller 
nybildades, förblevo fria föreningar av jordbruksintresserade, varemot
lantbruksgillen, <i>Comices agricoles,</i> vilka återupplivades genom ett ministeriellt
cirkulär den 22 maj 1819, och fingo sin ställning närmare bestämd genom
förordningar den 20 mars 1851 och 23 mars 1852, fingo till uppgift att för
departementen förmedla statens understöd och andra åtgärder beträffande
lantbruket samt särskilt att anordna utställningar och sprida upplysning.
Därtill kommo slutligen <i>Chambres d'agriculture,</i> först inrättade genom den
nämnda förordningen 1851 och förnyade genom förordning den 25 okt.
1910, med uppgift att för departementen bevaka jordbrukets intressen hos
de administrativa myndigheterna.

För trädgårdsskötseln blev det år 1827 stiftade trädgårdssällskapet i Paris
år 1855 en officiell centralrepresentation, och bildades för de särskilda
departementen halvofficiella sällskap med av vederbörande prefekt godkända
stadgar.

Bland fullt oberoende sammanslutningar märkas främst det år 1867
stiftade <i>Société des agriculteurs de France,</i> vars uppgift är att befordra alla
grenar av lanthushållningen genom premieringar, utställningar, allmänna
sammankomster, däribland en årlig lantbruksvecka i Paris samt <i>La société
d'encouragement à l'agriculture</i> (stiftat år 1881) vilket representerar
övervägande lantbruksvetenskapliga intressen. Vardera föreningen utgiver sin
tidskrift. Därjämte finnes ett flertal föreningar med hela riket till
verksamhetsområde med uppgift att befordra särskilda grenar av lanthushållningen
eller därtill hörande binäringar, liksom ett stort antal (år 1910 inemot 700)
lokala sällskap för jordbruk, vin- och trädgårdsodling, kreatursskötsel m. m.
utan ekonomisk verksamhet.

<i>Ekonomiskt föreningsväsen.</i> De äldsta sammanslutningarna för
ekonomisk samverkan inom lantbruket i Frankrike torde hava varit
ystningsföreningar, <i>fruitières,</i> vilka redan i 12:e århundradet omtalas från
bergstrakterna på gränsen mot Schweiz och i Pyrenéerna. Likaså skola
sammanslutningar för invallnings-, avdiknings- och bevattningsföretags utförande hava
förekommit under föregående period. En lag om ekonomiska föreningar,
<i>syndicats,</i> utfärdades den 21 juni 1865, men först sedan nu gällande
föreningslag utfärdats den 21 mars 1884, började kooperativa föreningar att
bildas i något större antal. Sedan staten genom lag av den 31 mars 1899
beviljat centralkreditföreningar räntefria lån till rörelsekapital samt genom
lag den 29 dec. 1906 utsträckt denna förmån även till produktions- och
försäljningsföreningar, så att sådana genom kreditföreningarna kunde erhålla
rörelsekapital mot låg ränta, tilltog bildandet av dylika föreningar starkt.

De föreningar, som under 1800-talet först bildades, voro här, liksom i
andra länder <i>inköpsföreningar,</i> vilkas antal år 1910 uppgavs överstiga 5,100
med 53 centralföreningar och 2 riksförbund. De äro vanligen allmänna
konsumtionsföreningar, öppna även för icke jordbrukare. De besörja ofta
även försäljning av medlemmarnas produkter.

<i>Kreditföreningar.</i> De goda resultat kreditkassor grundade på låntagarnas
ömsesidiga ansvarighet lämnat i Tyskland och Italien, föranledde bildande
av dylika kreditanstalter även i Frankrike. Den första dylika kassan 
bildades år 1885. Den 5 nov. 1894 utfärdades lag om kreditsällskap bildade
av lantmannaföreningar (<i>Sociétés de crédit agricole mutuel),</i> vilka erhöllo
frihet från stämpelavgift och skatt å lösöre m. fl. friheter. Framgången var till
en början ringa till följd av brist på rörelsekapital, men sedan den nämnda
lagen om på samma grunder byggda centralkassor, <i>caisses régionales,</i> av den
31 mars 1899 utfärdats och underlättat upplåningen, och tillika staten
medgivit centralkassorna räntefria statslån, tilltog rörelsen, så att antalet
kreditkassor år 1910 uppgick till över 3,000 och centralkassor till 97, varjämte ett
centralförbund, <i>Fédération nationale des caisses de crédit agricole,</i> bildades.

Flertalet kreditkassor överensstämma till sin organisation med
Raiffeissenkassorna (sid. 526), men även finnes ett antal av något avvikande typ.
Lån utlämnas för vissa godkända ändamål, dels på högst 3 månader för
tillfälliga behov, dels på längre tid, åt produktions- och
försäljningsföreningar enligt lag den 29 dec. 1906 på högst 25 år och åt enskilda enligt lag
den 19 mars 1910 på 15 år. Sedan rätt till inteckning i lösören <i>(warrants)</i>
införts genom lag av den 18 nov. 1897 (ändrad den 30 april 1906), ha
kreditföreningarna börjat lämna lån för anskaffning av kreatur och andra
inventarier mot inteckning i dessa liksom lån mot inteckning i spannmål, befintlig
i ägarens vård.

Samtidigt ha också <i>lagerhusföreningar</i> efter amerikanskt mönster börjat
bildas, vilka mottaga medlemmars spannmål till förvaring, behandling,
belåning och försäljning.

Av <i>produktions-</i> och <i>försäljningsföreningar,</i> vilkas antal år 1910 var
2,660, utgjordes över <sup>2</sup>/<sub>3</sub> av ysteriföreningar <i>(fruitières),</i> vilka företrädesvis
funnos i Jura-trakten, Savoyen och Pyrenéerna, samt omkring <sup>1</sup>/<sub>4</sub> av
smörmejeriföreningar och återstoden av vin-, stärkelse-, bränneri-, sockerbruks-,
mjölkförsäljningsföreningar m. fl.

<i>Maskinföreningar</i> för gemensam anskaffning av tröskverk och andra
dyrare jordbruksmaskiner för användning av medlemmarna ha börjat
bildas, sedan tillfälle till understöd beretts genom den nämnda lagen år 1906.

<i>Försäkringskooperation.</i> År (1802) hade ett första sällskap bildats för
försäkring mot förluster genom hagelskada och kreatursfarsoter, och mot
såväl dessa risker som mot brandskada funnos ömsesidiga
försäkringsföreningar i rätt stort antal men bildade på lösliga grunder. Sedan lag om
dylika föreningar utfärdats den 4 juni 1900 och staten börjat att lämna
understöd åt enligt densamma bildade föreningar, ha sådana, arbetande efter
försäkringstekniskt trygga grunder, bildats i stort antal; år 1922 funnos
7,065 kreaturs-, 5,073 brand- och 12 hagelskadeförsäkrings-föreningar.

För <i>föreningar för jordförbättringar,</i> såsom vattenreglering, torrläggning
m. m. fastställdes bestämmelser genom lag den 21 juni 1865 (ändrad den 22
dec. 1888). Dylika föreningar, vari ingå de av företagen berörda
egendomarna och som sålunda icke äro personliga, kunna vara fria, bildade utan
myndigheternas medverkan, om samtliga intresserade samtycka till
förslaget, eller autoriserade, bildade enligt beslut av prefekten, varför fordras,
att minst hälften av jordägarna med minst <sup>2</sup>/<sub>3</sub> av den jord, som beröres av
företaget (eller <sup>2</sup>/<sub>3</sub> av jordägare med hälften av jorden) enat sig om företaget.
De autoriserade företagen betraktas som allmännyttiga och åtnjuta åtskilliga
förmåner.

UTSTÄLLNINGAR hörde till de uppgifter, som gåvos les comices vid
dessas organisation under åren närmast efter restaurationen, och dylika av
lokal art hava förekommit sedan den tiden. Är 1844 hölls i Poissy vid Paris
den första centrala utställningen av slaktboskap, och dessa blevo sedan
årligen återkommande och anordnades sedan 1850 även i Bordeaux, Lyon och
andra större städer.

År 1849 utsträcktes utställningen i Poissy till att omfatta även avelsdjur,
redskap och produkter, och från 1851 lät regeringen indela landet i distrikt
för sådana allmänna utställningar. År 1870 överlämnades denna
angelägenhet åt de lokala lantbrukssällskapen, som erhöllo statsbidrag för ändamålet.
År 1860 bestämdes att prisbedömningen av redskap vid dessa utställningar
skulle grundas på föregående provningar.

Under den tredje republikens tid har årligen hållits en allmän
lantbruksutställning i Paris anordnad av lantbruksministeriet.

LANTBRUKSUNDERVISNING. Sedan de undervisningskurser, som
under <sp>Napoleons I</sp>:s tid inrättades vid några av statens plantskolor,
upphört med kejsardömets fall, upptogs lantbruksundervisningen först
genom enskilt initiativ. Ovan (sid. 492) har redan omtalats den praktiska
lantbruksskolan (ferme-école) på Roville, till vilken medel anskaffades
genom subskription. Skolan började sin verksamhet år 1822, erhöll
statsunderstöd år 1831 och upphörde vid föreståndarens, <sp>M. de Dombasles</sp>
död 1843. År 1826 hade en liknande skola inrättats vid Grignon nära
Versailles, och denna liksom den år 1840 inrättade skolan vid Grand-Jouan i
Loire erhöll statsunderstöd.

För högre vetenskapliga studier inrättades år 1836 kurser vid le
Conservatoire des arts et metiers i Paris, men dessa ledde lika litet som
förändringen av ett par av lantbruksskolorna till lantbruksinstitut för utbildning av
lantbruksförvaltare till något bestående resultat.

År 1840 återupptogs den redan år 1765 förverkligade tanken att inrätta
uppfostringsanstalter för hittebarn och vanartiga barn för att av dem bilda
jordbrukare. En första dylik jordbrukskoloni inrättades på Mettray nära Tours,
och antalet av sådana ökades småningom, så alt deras antal år 1875 var 31.

År. 1848 vidtogs en genomgående omorganisation av
lantbruksundervis-ningsväsendet. Läroanstalterna skulle vara av 3 grader. Lägre,
statsunderstödda lantbruksskolor <i>(fermes écoles),</i> varav borde finnas minst en i varje
departement, skulle anordnas på enskildas egendomar och under 2—3 års
kurs med övervägande praktiskt arbete vid gårdens skötsel utbilda
praktiska jordbrukare. Distriktsskolor <i>(écoles d'agriciilture régionales,</i> senare
<i>nationales)</i> i landets i jordbrukshänseende olika landsdelar skulle drivas för
statens räkning och meddela teoretisk och praktisk undervisning med
skol-egendomen som försöksgård. En lantbrukshögskola, <i>institut national
agronomique</i> skulle inrättas i Versailles vid 3 under slottet lydande gårdar.

Av lägre lantbruksskolor inrättades 47, och antalet växte snart till 75.
Av distriktsskolor kommo blott 3 till stånd, vid Grignon, Grand-Jouan (1897
500

flyttad till Rennes) och Saulsaie (senare Montpellier). Lantbrukshögskolan
fick stanna blott 2 år i Versailles. Då <sp>Napoleon</sp> beslöt använda slottet
till residens, flyttades undervisningen till la Conservatoire des art et metiers
i Paris, där redan fanns en lärostol i lantbruk.

<img l>Fig. 99. Louis Grandeau.</img>
År 1876 omorganiserades åter lantbruksundervisningen.
Lantbrukshögskolan blev åter en fristående läroanstalt, som år 1890 fick egna lokaler i Paris
med försöksgård vid Noisy-le roi. De tre distriktsskolorna (numera kallade
écoles nationales) bibehöllos. De praktiska lantbruksskolornas antal
minskades till ett 30-tal, emedan antalet
sökande till dessa skolor hade avtagit,
och i stället inrättades <i>écoles pratiques,</i> vid
vilka 12—14 års pojkar mottogos för att
samtidigt med den vanliga
skolundervisningen  erhålla  sådan  i  lantbruk  och
övning i därtill hörande arbeten.

En kvinnlig lantbruksskola inrättades
år 1886 och en andra dylik år 1889.

Sedan 1879 ingår också lantbruk i
undervisningen vid folkskolorna.

Därjämte har ett stort antal
specialskolor småningom inrättats, såsom en
bevattnings- och dikareskola (1861), av
trädgårdsskolor en högre i Versailles (1873),
en teoretisk mellanskola och 6 praktiska
skolor, av mejeriskolor två högre, två
teoretiska mellanskolor och ett flertal
arbetsskolor, en mellanskola för lantbrukets
binäringar, av skogsskolor en högre i Nancy
samt en mellan- och en lägre skola,
hästskötareskola i Le Pin, fårskötareskola, läroanstalter i betsockertillverkning,
bränneri-, bryggeri-, silkesodling m. fl.

Jämte de förutvarande veterinärskolorna i Alfort och Lyon inrättades år
1828 ännu en sådan i Toulouse, men samtidigt förlorade den förstnämnda sin
karaktär av högskola.

Utom dessa fasta läroanstalter har småningom inrättats ett antal
lärostolar i jordbruk vid andra institutioner såsom universitet och kemiska
försöksanstalter.

För utbildning av vandringslärare med uppgift att hålla ambulerande
kurser och lämna jordbrukarna upplysning och råd inrättades år 1838
tjänster som <i>professeurs departementaux.</i> Dessas antal har i senare tid ökats och
deras uppgift utsträckts, så att de även skulle dels meddela folkskollärare
kompetens att undervisa i jordbruk i folkskolorna, dels handhava
demonstrationsfält (inrättade år 1879) för att visa olika odlingsmetoder, gödsling
och växtsorter samt utföra provning av redskap.

För att sprida kännedomen om alla företeelser av intresse på lantbrukets
område utgiver lantbruksministeriet en Bulletin du ministere de l'agriculture,

vari meddelas alla nya lagar och förordningar rörande jordbruket samt
rapporter och artiklar i olika ämnen tillhörande eller berörande
jordbruket.

JORDBRUKSFORSKNINGEN var — bortsett från <sp>Boussingaults</sp>
redan omtalade försöksanstalt — till en början i huvudsak förlagd till de
högre lantbruksläroanstalterna. År 1848<footnote>Rättelse i Boken: '1848' istället för '1884'.</footnote> inrättades ett första
åkerbrukskemiskt laboratorium för kontrollundersökningar och år 1874 ökades
antalet av sådana till 4. Därjämte lämnades statsunderstöd till
försöksstationer, stations agronomiques och laboratoires agricoles, vilkas antal år 1900
var 61. Bland dessa märkas en i Vincennes, anlagd år 1864, vilken förestods
av <sp>Georges Ville</sp>, mest känd genom sitt förfäktande av baljväxternas
kväveupptagning ur luften (sid. 455), samt den i Nancy av <sp>Louis
Grandeau</sp> år 1868 grundade. Denna senare (1834—1911) gjorde sig först
bemärkt genom sin teori om mullämnenas betydelse i jorden som bindemedel
för de lösliga växtnäringsämnena (sid. 457) och sedan han blivit lärare vid
lantbrukshögskolan i Paris, genom sina betydelsefulla undersökningar
rörande näringsförhållandets betydelse vid djurens kraftalstring<footnote>Etudes expérimentales sur 1'alimentation du cheval de trait. 1882—97.</footnote> (sid. 467).
Han redigerade Annales de la science agronomique (1844—1911) och Journal
d'agriculture pratique (1893—1911) samt utgav en omfattande redogörelse
för jordbruket i alla länder: L'agriculture et les institutions agricoles du
monde au commencement du XX:a siècle. 4 Vols. Paris 1905—06.

En annan flitig och bemärkt forskare var <sp>Pierre Paul Déhérain</sp>
(1830—1903), vilken vid lantbruksinstitutet i Grignon utförde
undersökningar rörande bearbetningens, gödslingens och grödornas inverkan på
jordens fysikaliska beskaffenhet och rörande kväveförlust i jorden genom
denitrifikation (sid. 456). Han utgav den lantbruksvetenskapliga tidskriften
Annales agronomiques (1875—1902).

Den genom <sp>Pasteur</sp> grundade bakteriologiska forskningen har
beträffande omsättningarna i jorden bedrivits av bl. a. <sp>Déhérain</sp> och på
mjölkhushållningens område främst av <sp>Pasteurs</sp> medarbetare
<sp>E. Duclaux</sp>, vilken kan räknas som grundläggare, av kännedomen om de
biokemiska omsättningarna vid ostmognaden, vid smörets förändringar m. m.

Sedan 1850 hade praktiska provningar av redskap utförts av landets
comices agricoles och vid de stora utställningarna. År 1888 inrättades en
central <i>redskapsprovningsanstalt</i> i Paris med <sp>Max Ringelmann</sp> som
föreståndare. Vid denna utföras provningar och med vetenskaplig
noggrannhet utförda undersökningar, och tillika har anstalten ledningen av
provningar, som anordnas i landets olika delar.

På senaste tid (enligt lag den 30 april 1921) har hela jordbrukets
försöksväsen omorganiserats, i det att ett <i>Institut des recherchcs agronomiques</i>
inrättats i Versailles som en central försöksanstalt med försöksjordbruk.
Denna anstalt är även avsedd utöva den centrala ledningen av alla de i
landets olika delar förefintliga försöksstationerna för jordbruk, vinodling,
utsädesförädling, trädgårdsodling, redskapsprovning m. m.

ÅKERBRUKET. Enligt tillgängliga, — för äldre tid säkerligen mycket
otillförlitliga, — statistiska siffror<footnote><sp>Grandeau</sp> anf. arb.</footnote> för den odlade ägovidden, har den
odlade jorden icke synnerligen mycket ökats under nu avhandlade period.
Den förnämsta framgången i detta avseende har varit, att större delen av
hedmarker, som år 1789 beräknades till 7.6 miljoner hektar men år 1910
till 3.9 miljoner, förvandlats till ängs- och betesmarker, vilkas areal under
samma tid beräknas ökad från 3 till 10 miljoner hektar.

En stegrad intensitet i åkerbruket framträder genom en fortgående
inskränkning av trädesarealen (från 40 proc. av åkern år 1789 till 20 år 1862
och 10.9 år 1910), vilket vunnits genom att, såsom redan tidigare börjats,
(sid. 250) ersätta trädan med hackrensade växter såsom rotfrukter och majs
samt inskjuta foder- och handelsväxter mellan sädesgrödorna som mellan-
och eftergrödor. De gamla 2- och 3-skiftesbruken samt sädesbruk med
flerårig träda ersattes sålunda med växel- eller sädes-vallbruk, men
3-skiftesbruk är dock fortfarande mångenstädes allmänt (från 60 till 57 proc. av
åkern). Sädesodlingen har sedan 1870-talet nedgått procentiskt och på det
nya århundradet även absolut räknat, och medelskördetalen ha väl stigit
men äro ännu jämförelsevis låga, — veteskörden beräknades sålunda på i
1830-talet till 12.8 hl. (omkr. 10 dt.) och under 1903—13 till 13.2 dt.

GRUNDFÖRBÄTTRING. Inom bergstrakterna hade vanvård av betes- I
markerna och skövling av skogen medfört ej blott dylika markers
försämring utan även skada på nedanför liggande mark genom laviner,
nedsvämning av jord, grus och sten samt översvämningar. För att hejda denna
förstörelse utfärdades år 1860, 1864 och den 4 april 1880 lagar om
bergstrakternas återställande (Loi sur la restauration des montagnes). Genom
sistnämnda lag berättigades staten att, där åtgärder för markens bevarande äro
nödvändiga, expropriera marken för skogsodling och för högst 10 år
fridlysa betesmarker. Jordägaren fick rätt till ersättning för mistning av sin
jords begagnande, och staten äger rätt att täcka sina kostnader genom
inkomst av skogen. Tillika blev ägare till mark, som gränsar till fridlyst
område skyldig att följa av myndigheterna godkänd brukningsplan. Staten
understödjer också enskildes förbättringsarbeten.

Stora områden i Frankrike, särdeles i landets västra delar, utgöras av
ofruktbara hedar och kärrmarker kring flodernas nedre lopp och utefter
havskusten. Arbetet att vinna dessa öde och ohälsosamma trakter för
odlingen och befolkning hade påbörjats för flera århundraden sedan och hava,
till större delen genom statens försorg fortsatts under nuvarande tid. Bland
resultaten av dessa arbeten framhålles i främsta rummet förvandlingen av det
under religionskrigen 1562—98 ödelagda Sologne i Orléanais från öde hedar
och träsk till odlade och skogbevuxna marker, ett arbete som påbörjades
under Napoleon III, vilken var livligt intresserad av jordförbättringsarbeten.

Den systematiska avdikningen av jorden med täckdiken har också
fortgått sedan samma tid. År 1856 beslöts att inrätta en statens lånefond för
dylika företag, men innan detta beslut hunnit att förverkligas, beslöts
överlämna denna kreditgivning åt det franska bolaget för jordbrukshypotekslån
(sid. 496) med statens garanti och på av staten fastställda villkor. Även 
bevattningsanläggningar, vilka huvudsakligen förekomma i de södra
landsdelarna kring floderna och i alptrakterna, fingo år 1869 liknande lånerätt.
För åstadkommande av för flera jordägare gemensamma
torrläggningsföretag fordrades enligt lag av den 16 sept. 1807 enhälligt beslut av alla
jordägarna. Denna bestämmelse bibehölls i ny lagstiftning 1865 och 1888, men
med den förändring, att företag, som anses vara av synnerlig vikt, kunna
genomföras med bemyndigande av departementets prefekt även utan enhällig
anslutning. En dikningslag, utfärdad 1845, ersattes av en ny sådan år
1854, genom vilken jordägare fick rätt att mot ersättning för vållad skada
leda avlopp över annans nedanför liggande mark. Om
bevattningsanläggningar utfärdades lag år 1847.

Utförandet av statens och ledningen av enskildes jordförbättringsarbeten
har handhafts av statens vattenbyggnads-tjänst, som överfördes till
lantbruksministeriet vid dess inrättande år 1881.

GÖDSLINGEN har under 1800-talets senare del avsevärt förbättrats.
Mängden kreatursgödsel har ökats genom den fortgående stegringen av de
större djurens antal, men gödselns vård har intill senaste tid varit mycket
försummad. Användning av konstgödsel började på 1840-talet vinna större
uppmärksamhet, men till en början förordades mest koksalt, vars påstådda
verkan att öka skörden och göra fodret hälsosammare bekräftades av en
år 1848 tillsatt vetenskaplig kommitté. Därjämte användes benkol från
sockerfabrikerna och mald fosforit från nyupptäckta lager i norra och östra
Frankrike, under det att superfosfatberedning av denna råvara icke ansågs
lönande. Senare har konstgödslingen utvecklats lika som i grannländerna
men dock icke nått någon stör omfattning. År 1867 utfärdades lag mot
bedrägeri vid handeln med konstgödsel och jordförbättringsmedel.

ÅKERREDSKAP av förbättrad konstruktion infördes från början av
perioden från England och började även tillverkas inom landet efter engelska
eller flandriska mönster. Av plogar vann en av <sp>M. de Dombasle</sp>
konstruerad, som skilde sig från den flandriska (sid. 300) genom att den försetts
med ett ställbart dragkoppel, på 1820-talet stort anseende och spridning, och
i följande årtionde väckte <sp>Grangés</sp> plog stor uppmärksamhet och
inbragte konstruktören en nationalbelöning. Dess nyhet var, att den med en
hävstång kunde ställas till olika djup. Efter världsutställningen år 1855 och
följande utställningar fingo nya redskapstyper, skördemaskiner,
ångtrösk-verk, sädesrensningsmaskiner, extirpatorer, hästräfsor m. fl. insteg vid
herrgårdarna. Ångplogar gjordes kända genom 4 av regeringen år 1860
utstatio-nerade uppsättningar. Från denna tid följde Frankrike den allmänna
utvecklingen av redskapen, och den inhemska redskapstillverkningen ökades,
så att den allt mer fullständigt fyllt landets behov. I de södra landsdelarna
gick utvecklingen långsammare, och där har det gamla årdret segt bibehållit
sig i bruk vid det mindre jordbruket.

ODLADE VÄXTER. Vetet intog redan vid periodens början den främsta
platsen bland sädesslagen. Vetearealen har visserligen i det stora hela varit
i avtagande sedan 1860-talet, men intager ännu med omkring 6
miljoner hektar <sup>1</sup>/<sub>4</sub> av åkerarealen. På sämre jord brukades förr rätt mycket att
odla blandsäd av vete och råg, men detta har numera mycket minskats.
Även <i>rågodlingen</i> har minskats från 1860-talet med omkring <sup>1</sup>/<sub>3</sub> av sin
dåvarande areal, väl delvis beroende på ett lägre tullskydd, men antagligen
mera på förbättring av jordbruket, som ökat möjligheten att odla vete på
jord, som förr fick bära råg, och undanträngt den senare till Bretagne och |
de centrala bergstrakterna.

<i>Kornodlingen</i> har också gått tillbaka och är nu i huvudsak inskränkt till
maltkornodling i de sydvästra landsdelarna. Havren har däremot ökats, så
att denna under senare år uppgått till omkring <sup>1</sup>/<sub>6</sub> av åkern. <i>Majs</i> är
fortfarande i huvudsak inskränkt till de södra och sydvästra landsdelarna.
<i>Bovete</i> och <i>hirs</i> odlas numera i obetydlig omfattning. Av baljväxter odlas mest
<i>åkerbönor</i> och <i>trädgårdsbönor.</i> Även andra trädgårdsväxter odlas i vissa
landsdelar mycket på åkern.

<i>Potatisodlingen</i> har varit i stadig ökning, och än mer gäller detta
rotfrukterna, vilkas areal på det senaste halvseklet tredubblats; av rotfruktsarealen
intaga sockerbetor omkring en fjärdedel, 1.5 proc. av åkern, och odlas i de
norra och nordöstra landsdelarna. Efter det första kejsardömets slut
förlorade betsockertillverkningen det stöd, staten lämnat denna genom kriget
framkallade industri genom premier och genom skolor för dess tekniks
utbildning och spridning, vilka nu upphörde. Efter en hastig tillbakagång
gick industrien åter framåt, så att fabrikernas antal, från 5 år 1820 år 1835
ökats till nära 400 med en tillverkning av nära 50 miljoner kg. socker. Sedan
emellertid en tillverkningsskatt av 15 frcs per 100 kg. införts och tullen å
infört socker sänkts, nedlades en mängd fabriker, och tillverkningen hade år
1840 minskats till mindre än hälften. Trots allt ökades dock betodlingen
och sockertillverkningen, och sedan den liberala taxe- och tullpolitiken år
1860 medfört en nedsättning av importtullen och tillverkningsavgiften till
samma belopp, inträdde en stark ökning, så att ett betydligt exportöverskott
av socker uppstod. Den år 1884 införda sockerbeskattningen, som medfört
betornas betalning efter sockerhalten, har föranlett förädlarna, bland vilka
firman <sp>Vilmorin et Andrieux</sp> intager främsta platsen, att söka höja
framförallt betornas sockerhalt, men härvid har mindre uppmärksamhet
fästs vid rötternas storlek, till följd varav skörden av socker på arealenhet
blivit mindre än i grannländerna.

Även foderbetan förädlades av nämnda firma, och en efter namnet på
ett densammas gods uppkallat sort, <i>Barres,</i> har fått stor spridning även i
andra länder.

Oavsett sockerbetan har odlingen av fabriksväxter starkt minskats. Till
följd av växtoljornas ersättning med bergoljeprodukter samt den ökade
användning av jordnöt- och palmnöt-fett, beredda av infört råmaterial, har
odlingen av <i>raps</i> och <i>vallmo,</i> som förr upptog mycken jord i de norra
landsdelarna, nedgått till en obetydlighet. Odlingen av <i>lin</i> och <i>hampa</i> har också
mycket inskränkts, vilket på 1820-talet vållade stor nöd i de nordvästra och
västra landsdelarna, där linodling och linhantering hade största omfattning.

<i>Tobaksodlingen</i> har däremot bibehållit sig, så att Frankrike intager tredje
platsen bland de tobaksodlande länderna i Europa.


<i>Fodervallar</i> på den odlade jorden blevo alltmer allmänna och insådd av
frö blev från början av 1800-talet vanlig, varför hedern tillskrives <sp>André
L. Vilmorin</sp>. Mest förekommo vallar av oblandad lucern, esparsett och
rödklöver, vilka vid senaste sekelskifte beräknades upptaga omkring 6 proc.
av åkern mot blott omkring 0.6 proc. gräsvallar.<footnote><sp>Grandeau</sp> anf. arb.</footnote>

Den foderförvaringsmetod, som fått namn av <i>ensilage,</i>
utexperimenterades i Frankrike av <sp>Auguste Goffart</sp>, vilken sammanpackade frisk
majs i slutna behållare (vars namn silo sedan urminnes tid betecknat de i
medelhavsländerna använda underjordiska sädesbehållarna). Metoden fick
dock icke här någon allmän tillämpning.

<i>Ängarnas</i> areal uppgives hava ökats. De statistiska uppgifterna om dem
äro dock föga upplysande, då de även innefatta betesmarkerna, vilkas
begränsning mot hedmarker är obestämd.

TRÄDGÅRDSODLINGEN har bibehållit den höga ställning, den nått
under föregående århundraden, om den ock till följd av de stora framstegen
i andra länder, främst i Tyskland, ej längre intager samma ledande
ställning som förr gent emot det övriga Europa. Liksom i övriga länder har den
alltmer specialiserats och industrialiserats, så att vissa orter och odlare ägna
sig åt odlingen av vissa särskilda växtslag i stor skala till försäljning. En
mängd nya sorter av blomster- och köksväxter ha frambragts genom
korsning och tillvaratagande av spontant uppträdande varieteter.

Köksväxt- och bärodling bedrives allmänt mycket intensivt, framför allt
i trakten kring Paris. Fruktodlingen är liksom förut mycket olikartad och
olika omfattande i olika landsdelar, så att odling av sydfrukter är en
huvudinkomst i medelhavstrakterna, under det att äpple- och päronodlingen för
ciderberedning drives i stor skala i norra Frankrike utanför vinodlingens
område. Fina päronsorter, plommon och persikor odlas allmänt i hela
landet. Som författare på fruktodlingens område nämnes främst belgiern
<sp>Joseph Decaisne</sp> (1807—82), professor vid Jardin des plantes i Paris,
vilkens systematiska indelning av päronsorterna varit mycket använd.

Odling av köksväxt- och blomfrö har blivit en specialitet för de södra
landsdelarna. Trädgårds- och parkanläggningskonsten har fortfarande
tillämpat dels den stela franska, dels den naturliga engelska stilen.

Intresset för trädgårdsodlingen visade sig hos den första republikens
regering genom återupprättandet år 1800 av kartusianernas gamla trädgård,
Luxembourg-trädgården i Paris, och inrättandet år 1809 därstädes av en
trädgårdsskola. Först år 1873 fick landet en högre trädgårdsskola, förlagd
till Versailles, och senare har ett flertal lägre trädgårdsskolor tillkommit.

En centralrepresentation fick landets trädgårdsskötsel år 1827 i det då
stiftade <i>Société d'horticulture de Paris</i> (sedan år 1872 S. nationale
d'horticulture de France), vars årsskrift, Annales de l'horticulture länge var landets
ledande trädgårdstidskrift. Senare har ett alltjämt växande antal
provinsiella och lokala trädgårdssällskap tillkommit. Deras antal var vid senaste
sekelskifte 140.

VINODLINGEN har under 1800-talet haft att kämpa mot flera 
förhärjande parasitskador. År 1848 började mjöldagg <i>(Oidium Tuckeri),</i> som kort
förut uppträtt elakartat i England, att iakttagas i Frankrike och spred sig
under följande år över landet, där dess härjningar under 1850-talet
medförde en stark tillbakagång av vinodlingen. Därtill kommo sedan angreppen
av den först i början av följande årtionde iakttagna vinlusen <i>(Phylloxera),</i>
vilka på 1870-talet beräknades hava ödelagt omkring <sup>1</sup>/<sub>3</sub> av landets
vinodlingar. Slutligen spred sig det i Frankrike först år 1878 iakttagna från
Nord-Amerika införda vinmöglet <i>(Peronospora viticola).</i> Sedan man
emellertid i bestoftning med svavel och sprutning med kopparsalt funnit
verksamma medel mot svampsjukdomarna samt i uppdämning av vatten och
framför allt i användningen av amerikanska vinstockar medel mot vinlusen,
har vinodlingen från slutet av 1890-talet åter gått framåt i omfattning och
avkastningens säkerhet.

OLIVODLINGEN tävlar med vinodlingen i landets sydligaste trakter,
men dess odlingsområde har i senare tid allt mera inskränkts till kustlandet
till förmån för vin- och mullbärsodlingen.

HUSDJURSAVELN stod vid 19:e århundradets början på en ganska låg
ståndpunkt med undantag blott för häst- och fåraveln, vilken redan
tidigare förbättrats med tillhjälp av utländska avelsdjur. Då efter
restaurationen uppmärksamhet började ägnas även åt nötboskapens och svinens
förädling, skedde detta huvudsakligen genom införsel av engelska rasdjur.
Småningom ha emellertid de inhemska lantraserna förbättrats, delvis med
hjälp av främmande blod, men därefter genom urval inom rasen efter
bestämda grunder.

I avseende på antalet djur har utvecklingen varit den för tilltagande
intensitet i jordbruket vanliga. Antalet nötboskap och svin har tilltagit men
får och getter minskats och alla djurslagen gått framåt i kroppsstorlek,
ädelhet och produktionsförmåga.

Ökningen av djurens antal och produktivitet har dock under senaste
halvsekel icke varit synnerligen betydande. Nötboskapen har sålunda sedan
1882 till 1910 ökats från 13 till 14.5 miljoner och svinens antal under samma tid
nedgått från 7.1 till 6.9 miljoner. Till följd av folkmängdens stillastående kan
den egna produktionen av husdjursprodukter i huvudsak fylla landets behov.

<i>Kreatursavelsföreningar</i> ha i något avsevärt antal bildats först på
1890-talet, dels för vissa raser, dels för mindre distrikt. För att få statsunderstöd
fordras, att de föra stambok.

VETERINÄRVÄSENDET, åt vilket stor uppmärksamhet ägnats under
senare delen av 1700-talet och det första kejsardömet, blev liksom övriga
statsanstalter föremål för indragningar under restaurationens första tid.
Veterinärundervisningen reorganiserades åter år 1825.

Frankrike har under nu ifrågavarande period upprepade gånger varit
hotat av svåra kreatursfarsoter, men i allmänhet lyckats hindra dem från
att få någon större utbredning, huvudsakligen genom sträng avspärrning
och nedslaktning av smittade djur. Sålunda lyckades det snart att hämma
den elakartade hängsjukan, som år 1844 från Tyskland eller Holland spritt
sig i de östra provinserna, liksom boskapspest, som utbröt år 1865 samt
1870—71. Vid det förra tillfället utfärdades den 11 juni 1866 en lag, som
förbjöd all införsel av fyrfotade djur utom hästdjur och hundar samt tillika
nedslaktning ej blott av djur, som visade tecken till sjukdomen, utan även
sådana som kommit i beröring med smittade djur, varvid staten betalade
<sup>2</sup>/<sub>3</sub> av de slaktade djurens värde.

HÄSTAVEL. Den kraftiga utveckling av landets hästväsen, som
<sp>Napoleon I</sp> skapat, ödelades med hans fall. Stuteriernas hingstar skingrades,
och år 1814 beslöts en betydlig minskning av antalet av statens avelsdjur,
bl. a. därigenom, att aveln av draghästslag helt och hållet lämnades åt
enskildas omsorg. År 1825 tillsattes väl åter en stuteristyrelse och utfärdades
ett nytt reglemente för stuteriväsendet, varvid ett stuteriråd sattes vid
inrikesministerns sida, men statens finansiella svårigheter och det minskade
behovet av arméhästar medförde för årtionden framåt en stark begränsning
av statens åtgärder för hästaveln. Premiering av framstående avelsdjur,
även av draghästar, infördes dock år 1820, och antalet av statens
avelshingstar bestämdes år 1825 till 1,300, fördelade på 2 stuterier (Le Pin i
Normandie och Pompadour i Limousin) samt 25 hingstdepoter. År 1828
reorganiserades åter ledningen av statens hästväsen, vilken anförtroddes åt
en <i>Commission administrative des haras.</i> I denna kommission skulle
visserligen 3 medlemmar vara jordbrukare, men från denna tid skildes
hästärenden alltmer avgjort från jordbruksadministrationen och avgjordes utan
synnerlig hänsyn till jordbrukets intressen. År 1852 ändrades stuteriet
vid Le Pin till hingstdepot och indrogs den hästskötareskola, som inrättats
där år 1845, men senare upprättades den åter. För anställning som
tjänsteman vid statens stuteriväsen fordras att ha genomgått denna skola.

Efter nederlaget mot tyskarna började åter en energisk reorganisation av
statens hästväsen. En ny lag angående detsamma utfärdades den 29 maj
1874, enligt vilken stuterierna vid Le Pin och Pompadour återupprättades
och hingstdepoternas antal blev 20. År 1880 hade staten 2,500 hingstar, år
1892 ökades det till 3,000, stationerade vid 23 hingstdepoter.

Ledningen av hästväsendet handhaves av en stuteristyrelse, med stöd
av ett <i>Conseil supérieur des haras,</i> sammansatt av 24 bland ordförander i
lantbruks- och hästavelsföreningar samt framstående hästuppfödare utsedda
medlemmar.

Staten har i allmänhet hållit endast ädla avelsdjur, huvudsakligen engelskt
full- och halvblod, även för den orientaliska Tarbes-stammen vid
Pyrenéerna, men därjämte har vid det anglonormandiska stuteriet le Pin även
använts percheron- och boulonnais-hingstar.

Den enskilda hästaveln understödes av staten med anslag huvudsakligen
för premiering, varvid hingstarna skola vara godkända av
stuteriöverstyrelsen, men även för kapplöpningar och travtävlingar. Sedan år 1886 får
till betäckning av andra ston än ägarens användas endast hingstar, som
godkänts av statens besiktningsmän och märkts med godkänningsmärke.

För hästväsendets främjande verkar det år 1866 stiftade <i>Société hippique
française</i> samt sällskap för särskilda raser.

Av landets lokalraser äro följande mest bemärkta.


<i>Engelskt fullblod.</i> För hästar av denna ras för Jockeyklubben från sin
stiftelse en stambok, vilken år 1833 erhöll kunglig sanktion. Dess första del
utkom år 1838.

Den sydfranska <i>Tarbes-</i> eller <i>Bigourderasen</i> (sid. 257) hade till största
delen förbrukats under <sp>Napoleon I</sp>:s krig men började under restaurationen
åter att upprättas med tillhjälp av orientaliska hingstar. Under
<sp>Napoleon III</sp> medförde strävandet att med hjälp av engelskt fullblod öka
djurens storlek till en försämring av rasens egenskaper i övrigt, men under
den 3:e republiken har den med användning av orientaliska och utvalda
engelska fullblodshingstar åter upparbetats till ett synnerligen ansett slag
av kavallerihästar.

Den <i>normandiska,</i> även kallad <i>Merlerault-</i>rasen, hade under senare delen
av 18:e århundradet korsats med engelskt halvblod för att motverka
verkningarna av den tidigare användningen av danska och mecklenburgska
låglandshingstar (sid. 257). Denna ingjutning av ädelt blod har fortsatts med
såväl orientaliska som engelska fullblodshingstar, och härifrån har den
<i>anglonormandiska</i> rasen sin högt skattade ädelhet, som den förenar med för
vagnshästar önskvärd massa. I samma riktning har förädlingen av den
bretagneska rasen letts, och genom användning av halvblod, först Norfolk och
senare huvudsakligen anglonormander, har en halvblodshäst, kallad
anglo-bretagnisk, skapats.

<img>Fig. 100. Percheronhäst.</img>

Bland landets tyngre hästslag hade <i>percheronhästen</i> enligt traditionen
fått den energi och rörlighet, som utmärker denna ras, genom korsning med
orientaliska hingstar och härmed fortsattes i början på 1800-talet. Sin
berömmelse som en stark och elegant vagnshäst fick percheronhästen
egentligen genom det år 1825 bildade omnibusbolaget i Paris, och uppfödarna
sökte att ytterligare utveckla rasens massa, sedan amerikanarna på
1870-talet börjat uppköpa och med höga pris betala särskilt de tyngsta djuren.
Sedan 1890-talet har man återgått till den äldre medelmåttigt tunga typen.



År 1883 bildades <i>la Société hippique percheronne,</i> som sedan nämnda år
för stambok över rasen; sedan år 1884 få endast hästar från ett fåtal distrikt
införas i stamboken.

<i>Boulonnais-rasen</i> har framför andra använts som tung diligence-häst
och tillika för att giva andra franska arbetshästslag ökad tyngd i förening
med energi och rörlighet. Det i slutet av 1700-talet bildade
lantbrukssällskapet i Boulogne började år 1886 föra rasens stambok, men denna har
sedan uppgått i det franska lantbrukssällskapets samma år upplagda
allmänna stambok för draghästar.

<i>Ardenner-rasen</i> har i Frankrike rätt mycket uppblandats med percheron
och i detta land ej nått samma anseende som i Belgien.

ÅSNEAVELN är fortfarande föremål för omsorg i Poitou, vars storvuxna
ras liksom den mindre pyreneiska användes för produktion av muldjur,
varav även export äger rum.

NÖTKREATURSAVEL. Så länge nötkreatursskötselns uppgift
huvudsakligen var att lämna jordbruket dragare och gödsel, hade ingen anledning
funnits att söka förädla de inhemska boskapsraserna. Under nu avhandlade periods
början framträdde emellertid en strävart att förbättra nötkreaturens
mjölkproduktionsförmåga och värde som slaktdjur, och detta syfte försökte man
enligt den rådande uppfattning nå genom korsning med i dessa avseenden
mer framstående raser. År 1819 och 1820 lät ministern <sp>Decazes</sp> införa
utvalda djur av Schweiz tre förnämsta raser, <i>Freiburg-, Simmenthal-</i> och
gråbrun alpras, och utplantera dem i olika delar av landet, — dock utan
anmärkningsvärd verkan.

Det stora anseende, som den engelska <i>Durham-</i>korthornsrasen åtnjöt för
snabbvuxenhet och högt slaktubyte, i förening med den goda erfarenhet, man
redan haft av inhemska fårslags korsning med engelska köttfår, föranledde
år 1837 inköp av ett mindre antal Durhamdjur, som uppställdes på Alfort,
och följande år en något större stamhjord vid Le Pin. Från denna stam,
vilken ökades genom senare importer och år 1861 flyttades till Corbon i
Calvados, bildades nya statens stamhjordar i olika delar av landet, och även
förekommo upprepade importer från England för försäljning till enskilda.
Den »Durham-invasion», som sålunda ägde rum, klandrades dock, i det att
man befarade, att den tidiga mognaden skulle nedsätta fruktsamheten och
djurens lämplighet som dragare, varjämte det unga, feta köttet ansågs mindre
hälsosamt än sådant av 8—10 års oxar. År 1860 inskränktes antalet
statshjordar av korthorn till 2, å Le Pin och Saint Angeau. Denna ras har
alltjämt använts för att genom korsning frambringa bättre slagtdjur, än landets
inhemska raser oblandade lämna. Är 1855 upplades en stambok för
franskfödda korthornsdjur och år 1885 bildades <i>La Société des éleveurs de
Durham,</i> en förening av uppfödare, vilken lyckats hålla aveln på en så hög
ståndpunkt, att avsättning av avelsdjur till utlandet kommit till stånd.

Vissa av landets raser, såsom de redan förut jämförelsevis köttrika
<i>Charolais-</i> och <i>Mancelle-</i>raserna, ha så starkt genomkorsats med korthorn, att de
mycket närmat sig denna ras. Likaså ha även andra utländska raser, om än
långt mindre, använts för förbättring av landets många lokalraser, särskilt
schweiziska djur i landets västra delar, men från 1880-talet har man avgjort
övergått till renavel och även upplagt stamböcker för åtskilliga av landets
raser.

På 1840-talet framställde bröderna <sp>Joseph</sp> och <sp>Francois Guénon</sp>
sin sedan mycket omtalade metod för bedömande av kors
mjölkavkastningsförmåga på grund av mjölkspegelns storlek och form. Av regeringen
igångsatta prövningar tycktes visa, att ett visst samband mellan detta yttre tecken
och mjölkningsanlaget fanns, om än ej så i detalj, som bröderna G. gjort
gällande. Tilltron till detta mjölktecken spred sig dock, även till utlandet,
och ännu flera årtionden därefter åtnjöt det på många håll stort anseende.

FÅRAVEL. Det stöd, som staten under den föregående tiden ägnat fåravelns
utveckling genom införsel och spridning av merinodjur, minskades i och med
restaurationen. Statsschäferiernas antal inskränktes till 3, och omsorgen om
aveln överlämnades i övrigt åt den enskilde. I den allmänna meningen om
merinoavelns framgång och företräde hade för övrigt ett omslag börjat
inträda, i det att merinodjurens ringa ullmängd och låga värde som slaktdjur
framhöllos som skäl att övergå till de engelska långulliga, köttrika och tidigt
mognande raserna. Till denna stämning bidrog också en inträdd förändring
i modet, som gjorde tyger av lång kamull begärliga. Till en början beslöt
regeringen, sedan de förnämsta auktoriteterna på detta område, <sp>Tessier</sp>
och <sp>Huzard</sp> avstyrkt denna övergång, år 1824 att tillmötesgå den nya
riktningen blott så till vida, att ett fåtal engelska djur skulle inköpas och
utstationeras på försök samt understöd skulle lämnas enskilda för anskaffning
av avelsdjur. År 1833 uppköptes utvalda <i>Dishley-</i>djur i England, vilka
uppställdes vid Alfort, där de utvecklades väl, och denna hjord var sedan länge
det huvudsakliga avelscentrum för denna ras i Frankrike och flyttades år
1887 till Grignon. Dishley-rasen, varav ytterligare importer både för statens
och enskildas räkning skedde, blev sedan denna tid fortfarande använd som
förädlingsmaterial i de norra, västra och centrala delarna av riket.
Därjämte infördes även avelsdjur av Southdown- och (på 1840-talet)
New-Kentraserna, vilken senare ingår i den mycket spridda charmoise-rasen.
Samtidigt hade nya merinostammar börjat ådraga sig uppmärksamhet. En sådan
var en hjord, som bildats av från Spanien år 1802 och följande år
importerade djur, som uppställts å Naz n. v. om Genèvesjön, och som vunnit stort
anseende för sin fina ull. Är 1835 beslöts att använda baggar från Naz för
förbättring av den storvuxna stammen å Rambouillet. Snart ställdes denna
stam i skuggan av en variation av merinotypen, som framträtt i en hjord å
Mauchamp i departementet Aisnes. Är 1828 föddes där ett bagglamm, vars ull
ej var finkrusig utan rak, glatt och glänsande. Genom noggrant urval bland
avkomman efter denna bagge frambragtes en konstant ras med denna
ullkaraktär <i>(race à lainé soyeuse de Mauchamp),</i> för vars vidare förökning
stammens ägare, <sp>Graux</sp>, erhöll statsunderstöd från år 1835 till år 1863.
En andra större stamhjord av densamma uppställdes på Lahayevaux, där
dels inavel bedrevs, dels korsningsförsök med Rambouillet- och Naz-djur
för att frambringa en ull av kashmirullens art. Likaså underhöllos
Mauchamp-stammar på Rambouillet och Alfort, av vilka det förra förblivit 
statens förnämsta stamschäferi av merino-ras. Mauchamp-rasen har senare
så gott som försvunnit.

Uppodlingen av hedarna och inskränkningen av trädan samt den fria
betesrättens upphörande samt tillika den fortgående delningen av de större
egendomarna har medfört en stark minskning av fårstocken, särdeles av de
oförädlade lantraserna. Samtidigt har den ökade efterfrågan efter väl gött
kött haft till följd, att korsning med engelska köttraser vunnit i omfattning,
och på denna väg har man även förbättrat de fina ullfårens
kroppsbeskaffenhet. Den härigenom uppkomna Dishley-merino-mellanrasen har till
största delen ersatt den rena merino-rasen.

GETAVEL. För att skaffa spånadsmaterial till vävnader, som kunde tävla
med de berömda ostindiska ylletygen, infördes år 1819 kaschmirgetter. De
utplanterades i västra Frankrikes bergstrakter, men dels trivdes djuren
mindre väl, dels nedgick prisen på fin ull, varför intresset för denna avel
svalnade och aveln ej uppehållits. Angoragetter infördes år 1855 och den
mjölkrika nubiska geten år 1880, båda av la <i>Société d'acclimatation,</i> men
ingendera har fått någon praktisk betydelse. Deri inhemska getaveln har
däremot alltjämt bibehållit sig någorlunda oförminskad, och getstammen är
särskilt talrik på Corsica och i Mont d'Or, där getmjölken användes
huvudsakligen till ostberedning.

SVINAVELNS förbättring har man i Frankrike först sökt nå på samma sätt
som i England genom att medels korsning med kinesisk ras höja det
inhemska slagets fettansättningsförmåga och snabbvuxenhet. Ministern
<sp>Decazes</sp> lät från England anskaffa djur av denna ras samt blandrasdjur, vilka
uppställdes å Alfort. Detta blev upphov till den anglokinesiska rasen, som
sedan fick stor spridning i landet. Lantsvinen av olika lokala slag av den
keltiska långöriga rasen hava i stor utsträckning korsats med engelska svin.
Bland sådana förädlade slag är <i>craonnaise-</i>rasen i sydvästra Frankrikes
majsodlade trakter mest ansett. I de angränsande skogstrakterna har ett svart
slag av den romanska rasen bibehållit sig oblandat. Det är denna ras, som
användes för uppsökande av tryffel.

KANINAVEL har under nutiden fått stor omfattning i Frankrike, där antalet
länge ansetts hålla sig omkring 15 miljoner. Uppfödningen sker i största
mängd i norra Frankrike, särdeles kring Paris. Av raser, som frambragts
i Frankrike, märkas främst <i>vädur-</i> och <i>stora silver-</i>kaninerna.

FJÄDERFÄAVELN har i Frankrike nått en hög utveckling och beräknas
lämna större inkomst än fårskötseln. Vid senaste sekelskifte uppskattades
antalet djur sålunda: höns 54,103,000, gäss 3,520,000, ankor 3,684,000,
kalkoner 1,968,000, pärlhöns 300,500 och duvor 8,091,000.

<i>Hönsavel</i> bedrives i hela landet men i synnerhet i norra Frankrike och
trakten kring Paris. Sedan gammalt finnes en mängd lokala hönsraser, som
bibehållits tämligen oförändrade vid bondgårdarna, men därjämte ha nyare
utländska raser, samma som i andra länder, blivit allmänt spridda. Bland
de förra omtalas den sedan århundraden i distriktet kring Mans
hemmahörande <i>la Flèche,</i> och <i>Houdon</i> i Seine et Oise, utmärkta för sin storlek och
sitt fina kött, <i>Crève-coeur,</i> Normandiets berömda värpras, samt det på
1860-talet ur Houdan-rasen genom korsning skapade <i>Faverolles.</i>

En betydande försäljning av ägg och fina slakthöns inom landet och
genom export företrädesvis till London äger rum.

Av <i>ankor</i> har ett stort antal olika raser utbildats, av vilka Rouenankan
spritts till många länder och mycket användes för förädling av andra raser.

På samma sätt har <i>Toulousegåsen</i> blivit mycket spridd i utlandet.
Gödning av gäss genom stoppning har fått stor omfattning i Toulouse och i
Poitou, vilken provins är stor leverantör av gåslever.

BIODLINGEN synes hava gått tillbaka under senaste halvseklet, om man
får döma efter följande siffror<footnote><sp>Grandeau</sp> sid. 576.</footnote> för antalet bisamhällen och beräknad skörd
av honung och vax:
<table o>
<td>År<td c>1,000<br>kupor<td><tab><td c>honung<br>ton<td><tab><td c>vax<br>ton
<td>1852 ..................<td r>1,956<td><tab><td r>6,272<td><tab><td r>1,453
<td>1862 ..................<td r>2,427<td><tab><td r>14,024<td><tab><td r>2.512
<td>1882 .................<td r>1,975<td><tab><td r>9,782<td><tab><td r>2,633
<td>1892 ..................<td r>1,604<td><tab><td r>7,499<td><tab><td r>2,395
<td>1898 ..................<td r>1,587<td><tab><td r>7,588<td><tab><td r>2,208
</table>

Denna minskning kan förklaras genom den fortgående uppodlingen av
hedarna, biens förnämsta betesmarker, men även av yngelrötan, vilken
vunnit allmän spridning, samt nedgången i sockerpriset. Biodlingen är dock
fortfarande mycket allmän, särdeles i Provence, där esparsetten lämnar en
fin honung och det gamla bruket att flytta bisamhällena efter de
honungsrika växternas blomning i olika trakter bibehållit sig.

Jämte la <i>Société centrale (d'agriculture, de Sé riciculture et de Zoologie
agricole,</i> stiftat år 1856 ha ett stort antal lokala föreningar verkat för
biodlingens främjande.

SILKESODLINGEN, som under föregående period blivit en viktig näring
i södra Frankrike, var föremål för trägna omsorger från myndigheternas
sida. År 1839 utsändes en person för att studera denna odling i Kina och
därifrån skaffa bättre mullbärsträd. Senare gingo de offentliga åtgärderna
huvudsakligen ut på att finna medel mot de sjukdomar stelsjuka
<i>(muscardine)</i> och fläcksjuka (<i>pébrine),</i> vilka från 1843 hotade att ruinera
silkesodlingen. I detta syfte införskrevos från år 1865 maskägg från Japan, där
maskstammen var frisk, men den införda stammen förlorade inom få år
sin motståndskraft mot smittan. Sedan <sp>Louis Pasteur</sp> år 1865 utrett
sjukdomarnas natur<footnote>Les maladis des vers à soie Paris 1870.</footnote> och anvisat maskäggens desinfektion samt
användning av ägg endast efter de fjärilshonor, som vid mikroskopisk
undersökning visat sig vara fria från fläcksjukans mikrob, kunde man med
framgång bekämpa sjukdomarna. Tillika lyckades det sedan att genom korsning
med härdiga japanska stammar frambringa för sjukdomen mindre
mottagliga raser.

För silkesodlingens främjande inrättades år 1874 en försöksstation i
Montpellier.


Emellertid har silkesodlingen aldrig återvunnit den omfattning, den hade
före sjukdomarnas spridning. År 1840 beräknades dess avkastning till 25
miljoner kg. kokonger, men år 1870 blott till 8 och för närvarande till i
medeltal 5 miljoner kg.

MJÖLKHUSHÅLLNING. Av de många för skilda franska landsdelar
egendomliga ostsorterna har den redan under ll:e århundradet omtalade
av fårmjölk beredda Roquefortosten, den åtminstone i det 15:e århundradet
berömda<footnote>Korrekturet: Berömad ändrat till berömda</footnote> Brieosten, Juratraktens och Savoyens gamla Gruyère-ost samt de
yngre Camembert- och Neufchatelsorterna bibehållit ett högt anseende även
utom landet. Utförseln, huvudsakligen av fina delikatess-ostsorter,
överträffas dook betydligt av införseln.

Smörberedningen, som också står på en hög ståndpunkt, har däremot
tilltagit så, att exporten, huvudsakligen från norra Frankrike och Poitou till
England, betydligt överstiger införseln.

Föreningsmejerier för ystning <i>(fruitières)</i> ha, som redan nämnts av
gammalt funnits i Juraområdet och äro mycket talrika i Frankrikes östra
bergstrakter, under det att föreningsmejerier för smörberedning mest bildats i
Poitou och Charente, där de år 1893 bildade en centralförening.

För vetenskaplig forskning på mejeriområdet ha inrättats 4 statsanstalter:
<i>Station laitière et fromagerie modèle des Cuches</i> (1876), <i>Laboratoire
galactologique du Fau</i> (1876), <i>Laboratoire laitière</i> i Paris (1884) och <i>Station laitière
de l'Est</i> i Besançon (1888). Vid senaste sekelskifte funnos 25 mejeriskolor.

För mjölkhushållningens utveckling har det år 1878 bildade <i>Société
française de l'industrie laitière</i> verkat genom initiativ till vetenskapliga
undersökningar, upplysningsarbete och belöningar.

Bland vetenskapliga författare på detta område märkas Pasteurs
medarbetare <sp>E. Duclaux</sp>, författare av handboken Le Lait (1894) och
<sp>Lezé</sp>, utgivare av tidskriften L'industrie laitière.

<i>Margarin-</i> eller konstsmörindustrien härrör från en av kemisten
<sp>Mège-Mouriés</sp> på uppdrag av <sp>Napoleon III</sp> utförd undersökning
om möjligheten att av billigare fett åstadkomma en ersättning för smör. Hans
metod att kärna margarin av en emulsion av de flytande delarna av talg
(oleomargarin) i mjölk utarbetades år 186Ö och fick först användning under
Paris belägring, samt har sedan givit upphov till en stor industri, som fått
en stark utveckling, särdeles sedan man börjat att till inblandning i mjölken
använda växtfett (jordnötolja samt kokos- och annat palmfett).

SKOGSHUSHÅLLNING. Den stränga skogslag, som Napoleon I
utfärdade för att hejda den av revolutionen lössläppta skogsskövlingen, ersattes
efter restaurationen av den <i>code forestier</i> av den 21 maj 1827, vilken ännu
med senare tillägg och ändringar är gällande. Genom denna ställdes
kommuners, korporationers och stiftelsers skogar under statens uppsikt. Den
enskilde skulle väl äga fri förfoganderätt över sin skog men endast under
villkor, att han icke vidtog åtgärder, som äventyrade dess bestånd. Genom
lagar åren 1860, 1864 och 1880 ha (se sid. 502) åtgärder stadgats till
skogsväxtens skydd och markens bevarande. Tack vare dessa bestämmelser och på
grund av dem gjorda betydliga inköp av för förstöring utsatt skogsmark till
statsegendom hade mellan år 1860 och 1900 förödd skog återställts å 163,719
hektar. Den 19 juli 1906 utfärdades en reviderad skogslag.

Skogsplantering å hedarna, <i>les landes,</i> i sydöstra Frankrike har skett i
stor omfattning. I början av 1800-talet planterades flygsandsfälten i
Gascogne genom statens försorg, och enligt lag av den 19 juni 1859 ha
hedmarkerna i Sologne och Dombs planterats med strandtall, <i>Pinus maritima,</i>
varigenom uppkommit välmående bygder med skogar, som lämna lönande
avkastning i tjära, terpentin, kol, gruvstöttor och bränsle.

<i>Skogsundervisning</i> lämnas vid den år 1824 grundade skogshögskolan i
Nancy och vid en mellan- och en lägre skogsskola vid Barres.

JAKTEN förlorade en stor del av sin betydelse i och med att bönderna
vid den stora revolutionen erhöllo jakträtt var å sin mark, samt genom
splittringen av många stora gods. Sedan dess äro de flesta slag av egentlig jakt
möjliga endast å större skogsarealer och ett rikemans nöje, men för ägare
av dylika områden kan utarrendering av jakten giva en betydlig inkomst.

Genom jaktlagen av den 3 maj 1844 blev jakt tillåten blott under viss tid,
bestämd varje år efter grödornas utveckling och endast för innehavare av
jaktpass.

Under senare tid har stor omsorg ägnats skydd för nyttiga fåglar. År 1872
utfärdades lag i detta syfte.

FISKET i floder och sjöar, vilket förr mångenstädes hade stor ekonomisk
betydelse för jordbrukarna, har i senare tid gått starkt tillbaka till följd av
vattendragens reglering och upprensning, deras förorenande genom avfall
från fabriker, vattenkraftsanläggningar samt fiskets vanvård och
överfisk-ning. För att möjliggöra laxens uppgång i vattendragen har uppsättande
av laxtrappor påbjudits vid uppförande av fördämningar men ej vid dammar,
som redan funnos vid lagens utfärdande. För fiskbeståndets bibehållande
ha sedan senare delen av 1800-talet lokala förbud börjat utfärdas mot fiske
i vissa vatten, för att fisken dän ostört skall kunna föröka sig och dessa
sålunda skulle bilda behållare, från vilka fiskbeståndet i angränsande
vattendrag skulle rekryteras.

<i>Fiskodling,</i> som redan tidigare förekommit, blev föremål för mycket
intresse, sedan en fiskare <sp>Rémy</sp> och en värdhusvärd <sp>Géhin</sp> uppfunnit en
metod (eller möjligen förbättrat den redan i Tyskland tillämpade metoden)
att konstbefrukta rom. Fysiologen <sp>J. J. M. C. Coste</sp> blev en ivrig
förespråkare för fiskodlingen och förmådde regeringen att inrätta en
fiskodlingsanstalt vid Huninge i Elsass, varifrån befruktad rom spreds såväl inom
Frankrike som till utlandet. Efter Elsass avträdande till Tyskland flyttades
anstalten till Bouzay. <sp>Coste</sp>, vilken år 1862 blev generalinspektör för
flod- och havsfisket, hoppades att göra fiskodlingen till en viktig
inkomstkälla för landet, men den har fått en större omfattning endast i mellersta
och södra Frankrikes bergsland, där talrika fiskodlingsanstalter uppstått
för kläckning och uppfödning av fiskyngel, särskilt laxöring och
regnbågsforeller, vilka utsläppas i vattendragen.
</chapter>
<chapter name="Tyskland och Österrike">
<h1>TYSKLAND OCH ÖSTERRIKE.</h1>

<table>
<td c><i>Litteratur.</i>
<td><sp>Balcke, Th.</sp> Bilder aus der Geschichte der deutschen Landwirtschaft. Berlin 1876.
<td><sp>v. d. Goltz, Th.</sp> Geschichte der deutschen Landwirtschaft. Berlin 1902.
<td>Institut intern. d'agriculture. Bulletin des institutions économiques. Rome
1907—1922.
<td><tab>— Revue des institutions économiques. Rome 1923—25.
<td><sp>Kelety, K.</sp> Skizze der Landeskunde Ungarns. Budapest 1873.
<td><sp>Kun, Emil</sp>. Sozialhistorische Beiträge zur Landarbeiterfragen in Ungarn. Jena 1903.
<td><sp>Schwappach, Adam</sp>. Handbuch der Forst- und Jagdgeschichte Deutschlands. Berlin 1888.
<td><sp>Lorenz, Jos. R.</sp> und <sp>Wessely, Joh.</sp> Die Bodenkultur Oesterreichs. Im Auftrage des K. K. Ackerbauministeriums. Wien 1873.
</table>

<b>D</b>e bördor och band som länsväsendet och ägoblandningen med därmed
följande bytvång lagt på bönderna, och som förlamat allt framåtsträvande
i jordbruket, hade i stora delar av Tyskland och den österrikiska monarkien
börjat avskaffas under senare delen av 1700-talet, och denna reform
fortsattes, sedan ordnade förhållanden åter inträtt.

BÖNDERNAS FRIGÖRELSE från den feodala underdånigheten under
godsen hade i princip godkänts i alla tyska stater före revolutionstidens slut,
men dess fullständiga genomförande hade fördröjts, särdeles i de sydtyska
staterna. Den frihetsrörelse, som år 1848 spred sig över Europa, framtvang
äntligen det fullständiga avskaffandet av alla kvarvarande rester av
böndernas beroende under godsherrarna i de tyska staterna genom avlösning mot
en bestämd ränta från bondgårdarna.

I Österrike, där den av kejsar <sp>Joseph II</sp> införda så gott som
fullständiga rättsliga likställigheten mellan bönder och godsherrar år 1790 åter
upphävts, erhöllo bönderna genom rikslagen den 4 mars 1849, som
fastställde alla medborgares oinskränkta rätt att besitta all slags jordegendom,
full äganderätt till sin jord och frihet från allt beroende under godsen. De
fingo också fri förfoganderätt över densamma, och det »bondeskydd», som
tidigare införts genom förbud mot godsägares förvärv av bondgårdar m. m.
avskaffades, med undantag dock för det förbud att dela bondgårdar eller
frånstycka någon del av sådan <i>(»Bestiftungszwang»),</i> som gällde i vissa av
kronländerna, och som upphävdes genom provinslagar åren 1867 och 1868.
I Tyrolen förblev dock denna bestämmelse gällande, däri inbegripet den
s. k. <i>Anerbenrecht,</i> eller att jordegendomen skulle odelad gå i arv till en av
arvingarna och därvid icke belastas med större skuld till medarvingarna, än
att den skulle kunna giva sin innehavare tryggt uppehälle. Den 1 april 1889
utfärdades en rikslag, enligt vilken dylik Anerbenrecht kunde beslutas av
provinsernas lagstiftande myndigheter för de fall, då arvlåtaren ej gjort
annan bestämmelse. På senaste åren har detta börjat genomföras i vissa
provinser på det sätt, att domstolen äger avgöra, om dylik odelad förärvning




synes  vara önskvärd,  och  i  sådant fall  grunderna  för  egendomens
värdering.<footnote>hist. intern, dagric. Bull. écon. 1913, n:r 2, s. 83, n:r 5, s. 116.</footnote>

I Ungern hade den av <sp>Joseph II</sp> påbjudna frigörelsen av bönderna
år 1790 åter upphäfts så till vida, att deras arbetsplikt och beroende under
godsen återinfördes. Den allmänna meningen vanns emellertid allt mer för
bondefrihetens fulla genomförande och för uppfattningen, att avlösningen
av de feodala banden vore en förutsättning för det ekonomiska livets
återupprättande, till förmån även för de adliga godsägarna. Agitationen för
dessa idéer, i spetsen för vilken stod greve <sp>Stephan Szechenyi</sp>, ledde
till att rätt att avlösa sina skyldigheter till godset mot överenskommen
ersättning år 1830 tillerkändes såväl den enskilda bonden som hela
bysamhällen. Är 1838 antogs därefter en för hela landet gällande urbarielag, som
bekräftade de redan gjorda medgivandena och gav bonden äganderätt till
alla av honom gjorda förbättringar å hans jord samt rätt att klyva
bondgårdarna intill <sup>1</sup>/<sub>8</sub> hemman. Slutligen lyckades reformvännerna under
<sp>Ludvig von Kossuth</sp> år 1848 att i den ungerska riksdagen
genomdriva full medborgerlig likhet för alla klasser i äganderätt och allmänna
bördor, vilket också efter frihetskrigets slut bekräftades genom en följd av
förordningar. Godsägarna erhöllo de avlösta skyldigheternas kapitaliserade
värde i statsobligationer, och den sålunda förskjutna avlösningsersättningen
blev en å de frigjorda gårdarna vilande skuld till staten.

De ungerska böndernas okunnighet, deras saknad av förmåga och medel
att genomföra förbättringar, den långt drivna jordstyckningen samt
saknaden av alla de binäringar, som pläga giva den mindre jordbrukaren en del
av hans uppehälle, allt detta gjorde, att ytterligare tillbakagång och
tilltagande armod blev den närmaste följden av befrielseverket. Förlusten av
bonddagsverkena medförde ock svårigheter för många godsägare. Ägare till
större gods, som hade tillgång till legodagsverkare i de på ägorna bosatta
husmän och möjlighet att genom förbättrade redskap inskränka behovet av
mänsklig arbetskraft, övervunno dock jämförelsevis lätt dessa svårigheter
och förstorade ytterligare sina besittningar genom inköp av gods och
bondgårdar, som ägarna sågo sig tvungna att avyttra.

SAMFÄLLIGHETEN i jordegendom, det andra stora hindret för
jordbrukets framsteg, blev också efter krigstidens slut småningom mer eller
mindre fullständigt undanröjd.

I Preussen utfärdades den 7 juni 1821 en skiftesstadga
<i>(Gemeinheitstheilungsverordming)</i> samt lag om avskaffande av realservituter i annans
egendom.

Dessa lagar riktade sig mot den gemensamma nyttjanderätten i
samfällighetens gemensamma ägor genom bete, skogsfång samt torv- och
skogsströ-tägt, men gav icke rätt till ägoskifte på grund av ägornas blandade
läge. Dock följde vanligen med samfällighetens upplösning även
sammanförandet av spridda och blandade ägor. En inskränkning i
allmänningsgemenskapen måste medgivas, om den begärdes av <sup>1</sup>/<sub>4</sub> av  delägarna, och
skedde till en början vanligen så, att blott <sup>1</sup>/<sub>2</sub> av betesallmänningen
avskildes som enskild egendom. Genom förordning den 28 juli 1838 utsträcktes
denna rätt till att fordra fullständigt skifte av gemensamma ägor, och genom
lag den 2 april 1872 till rätt för ägare av mer än hälften av arealen och
jordvärdet att fordra skifte även på grund av ägornas blandade läge.

Dessa bestämmelser gällde blott Preussens gamla provinser, under det
att i de senare med riket införlivade länderna redan tidigare gällande lagar,
i flera av dem om mer eller mindre obetingat gällande skiftesvitsord,
lämnades orubbade eller föranledde olika förändringar.<footnote>Institut intern. d'agriculture. Bulletin économiques. 1911 n:r 6 s. 231.</footnote>

I Sachsen tillerkändes genom lag den 23 juli 1861 vitsord till skifte av
åker, äng och betesmark åt enkel majoritet av jordägarna.

I övriga tyska stater genomfördes reformen senare, i Baiern och
Wurtemberg först år 1886. I de norra och nordöstra staterna skedde skifte av
allmänning, avskaffande av å jorden vilande servituter, sammanläggning
av spridda ägor samt anläggning av vägar, reglering av vattenlednings- och
bevattningsanläggningar m. m. i ett sammanhang, så att ägo- och
brukningsförhållanden blevo på en gång ändamålsenligt ordnade. I de västra och
södra staterna skilde man mera på de olika åtgärderna och sökte ej alltid
att genomföra samlingen av de särskilda gårdarnas ägor, vilket för övrigt
här ofta försvårades genom markens kuperade och splittrade beskaffenhet.

I den österrikisk-ungerska monarkien beslöts ägoskifte (här kallat
<i>(Commassation)</i> i Ungern 1836, sedan i Mähren år 1868, men i övriga kronländer
först år 1883, sedan man först år 1868 med mycket ringa framgång sökt att
befordra de splittrade ägornas sammanförande medels frivilligt ägobyte
<i>(Arrondierung).</i> Rikslagen år 1883 om skifte av samfällighet innehöll
allmänna bestämmelser om vitsord till skifte, vilket skulle tillkomma en
majoritet av delägarna, men så att sedan skiftesplanen uppgjorts, för dennas
verkställande skulle erfordras godkännande av ägare till minst <sup>2</sup>/<sub>3</sub> av det
sammanlagda värdet av de i jordeboken införda egendomarna, under det att i
motsatt fall de redan gjorda kostnaderna skulle bestridas av de sökande.
Först sedan denna senare bestämmelse år 1906 upphäfts, har lagen börjat
få någon avsevärd tillämpning. Även i avseende på skifte av
allmänningarna eller reglering av nyttjanderätten i dem fick 1883 års skifteslag
mycket ringa påföljd, förr än i lagar på det nya århundradet delningen av
allmänningarna blev obligatorisk, då minst <sup>1</sup>/<sub>4</sub> av delägarna begärde
densamma. I dessa nya lagar har också införts skyldighet för myndigheterna
att övervaka skiftets ändamålsenliga utförande och vidmakthållande av
därvid undantagna betesmarker och andra för samfällighetens gemensamma
gagn gjorda anordningar. För avskaffande av böndernas rätt till virke,
skogsströ och bete i skogarna, utfärdades år 1857 en förordning, enligt vilken
dylikt servitut skulle avlösas mot ersättning till servitutsägarna eller ock
deras rättigheter fastställas till sin omfattning. Denna reglering lände i
allmänhet, där den genomfördes, till mycket låg ersättning för bönderna, för
vilka den ofta ledde till nödvändigheten att lämna sin egendom. Genom en
förändrad lag år 1906 har för bönderna gynnsammare värderingsgrund
stadgats och tillika, att där ersättning lämnas i penningar, dessa skola stå
under myndigheternas förvaltning, under det att jordägarna blott få åtnjuta
räntan, så att sålunda ersättningen för de förlorade förmånerna bevaras åt
egendomarna.

I Kroatien, Slavonien, Galizien och Bukowina bibehöll sig den
gammalslaviska <i>jordkommunismen,</i> med familjekommunionen (sid. 169, 175), som
ägare och brukare av jorden. I de förra båda länderna voro ännu år 1890
enligt de officiella registren 47 proc. av alla hushåll dylika
familjekommunioner och nära 20 proc. av hushållen beräknades fortfarande bedriva
kommunistiskt jordbruk. I Galizien och Bukowina, hade väl fältgemenskapen
avlysts år 1835, men först sedan år 1848 alla underhavandes skyldigheter
till godset avskaffats mot ersättning av staten till godsägarna, började
ägoskiftet i något större omfattning. I alla dessa efterblivna landsdelar gick
dess genomförande långsammare än i de gamla kronländerna.

De stora reformerna och med dem förenade kapitalbehov ökade väl till
en början de ekonomiska svårigheter, som övergången från krigstidens höga
produktpris och egendomsspekulation medförde, men de lade grunden till
en obehindrad utveckling av jordbruket, och då på 1830-talet
konjunkturerna förbättrades, vidtog en framgångstid, utmärkt av en rastlös
verksamhet för höjande av avkastningen av såväl jord som kreatur. Härvid verkade
den särskilt genom <sp>Liebigs</sp> framträdande allt allmännare tillämpningen
av naturvetenskapen på lantbruket (sid. 454) sporrande och vägledande.
Den vid samma tid började och sedan allmänt stegrade användningen av
konstgödsel bidrog också kraftigt till skördarnas ökning.

Framgångstiden med ökat stöd av vetenskaplig forskning, förbättrade
tekniska hjälpmedel och goda spannmålspris varade nära ett halvt
århundrade. Den kraftigt växande industrien, som ökade den inhemska
förbrukningen så, att Tysklands förut vanliga utförsel av spannmål på 1870-talet
efterträddes av ett stigande överskjutande importbehov, medförde också en
minskad tillgång på arbetare för jordbruket och betydlig stegring av
arbetslönerna. Då så omkring år 1880 den stora införseln av billig utländsk
spannmål vidtog, inträdde en kristid, som framkallade en häftig agrarrörelse
inom den politiskt inflytelserika godsägareklassen (sid. 524) samt införande
år 1879 av tullar å spannmål och kreatur. Under 1880-talet höjdes tullarna
betydligt, men sedan gynnsammare konjunkturer i början av 1890-talet
inträtt, sänktes de åter. För de norra, övervägande spannmålsproducerande
landsdelarna motvägdes dock denna motgång genom den år 1894 beviljade
tullrestitutionen för utförd spannmål genom <i>utförselbevis (Einfuhscheine),</i>
vilka tjäna som betalning för tull å införda varor. I början av 1900-talet ha
tullsatserna åter betydligt höjts, och då dessutom konjunkturerna fortfarit
att vara jämförelsevis goda, har tiden, tills dess de med världskriget följande
svårigheterna gjorde sig gällande, varit en fortgående framgångstid för det
tyska jordbruket. Om det senaste halvseklets allvar vittnar dock en betydlig
ökning av den i jordegendom intecknade skulden och en fortgående minskning
av Tysklands jordbruksbefolkning ej blott i förhållande till hela
folkmängden (från 42.5 proc. år 1882 till 28.5 år 1907) utan även räknat i absoluta tal.

INRE KOLONISATION.<footnote>Institut intern. d'agriculture. Bull. (Revue) internat. des instit. économ. 1912 n:r 12, 1913 n:r 5, 9 och 10, 1925, s. 30.</footnote> Bondefrigörelsen hade mångenstädes vållat
svårigheter att fylla behovet av arbetare, och särskilt var så förhållandet i
de nordöstra preussiska provinserna, där de små bondgårdarna, som
undantagits från frigörelsen (sid. 267), i stor utsträckning indragits till godsen.
Därtill kom sedan den av industriens tillväxt framkallade »flykten från
landet», som gjorde tillgången på jordbruksarbetare i de nämnda
landsdelarna så otillräcklig, att man vid godsen allt mer blev hänvisad att under
bråda arbetsperioder lita till vandringsarbetare från Polen och Galizien.
Dessa förhållanden i förening med det politiska strävandet att förtyska
Preussens polska områden föranledde en ny kolonisation i dessa landsdelar.
Enligt lag av den 26 april 1886 igångsattes i Västpreussen och Posen inköp
och styckning av gods till smärre bondgårdar, vilka upplåtits åt tyska
kolonister på olika villkor men huvudsakligen som <i>Rentengüter,</i> d. v. s. med
ärftlig besittningsrätt mot erläggande av en bestämd årlig ränta. Dylika
gårdar skola brukas av ägaren, få ej avyttras eller styckas utan särskilt
medgivande, deras skötsel står under tillsyn av den för kolonisationen tillsatta
kommissionen, och i händelse av vanhävd eller om försäljning av
räntegårdar medgives, har staten förköpsrätt. För arvsrätten till dessa gårdar
infördes den 8 juni 1896 <i>Anerbenrecht</i> (sid. 515). Då en motaktion inleddes
från polsk sida för att skapa polska bondgårdar, fick kommissionen år 1908
rätt att för styckning expropriera gods. Till rörelsekapital lämnade staten
100 miljoner (senare höjt till 700 miljoner) mark.

Genom lag den 27 juni 1890 anordnades en liknande kolonisation i
Preussens övriga provinser under ledning av de år 1817 för avlösning av
bondgårdarnas feodala bördor i de särskilda provinserna inrättade
generalkommissionerna, men för denna kolonisation anvisades inga statsanslag,
utan staten har understött densamma blott med lån från en därför bildad
fond. Denna kolonisation, som även omfattar bildandet av
arbetarebostadslägenheter, har utövats ej blott av de nämnda statsmyndigheterna, utan
styckning till räntegårdar var enligt nämnda lag tillåten för såväl enskilda
som korporationer, och för densamma har bildats dels affärsföretag, dels
allmännyttiga sällskap med såväl enskilda som staten och kommuner som
deltagare. Dessa sällskap ha sammanslutit sig till <i>die Gesellschaft zur
Förderung der inneren Kolonisation.</i>

Finansieringen av denna bildning av räntegårdar uppdrogs genom lag
av den 27 juli 1891 åt <i>Rentenbanken,</i> vilka inrättats år 1850 för att förskjuta
de för bondgårdars frigörelse behövliga medel. Dessa banker lämna ägarna
till jordegendomar, som styckas till räntegårdar, det kapitaliserade värdet
av räntorna, vilket sedan av gårdarnas ägare skall amorteras under 56—60
år, med rätt till hastigare avbetalning. Denna inre kolonisation har fått en
betydande omfattning. Endast den polska kolonisationskommittén hade då
den år 1924 upphörde, bildat omkring 44,000 gårdar med tillsammans
600,000 ha.

Då kriget medfört behov av jordbrukslägenheter för invalider och andra

f. d. kombattanter, organiserades en ny kolonisation för detta ändamål. De
särskilda staterna ålades genom lag den 19 maj 1919 att för denna
jordförmedling bilda allmännyttiga föreningar, där sådana ej redan funnes, och
enligt lag den 11 aug. samma år skulle till bildande av nya lägenheter och
förstoring av redan befintliga, så att de kunde lämna sin brukare fullt
uppehälle, dels användas statsdomäner, dels exproprieras hedmark, annan oodlad
mark och jord från gods, vilkas ägovidd översteg viss del av distriktets
odlade jord. Ägare av dylika gods skulle bilda <i>Landlieferungsverbände,</i> vilka
borde erbjuda för jordförmedlingen lämplig mark, och dessutom skulle
kommuner och jordägare tillhandahålla jordlägenheter till arrende.

JORDEGENDOMENS FÖRDELNING på egendomar av olika storlek blev
i stort sett avslutad genom den feodala godsförvaltningens upplösning och
bondgårdarnas frigörelse till självständiga egendomar. Den lika arvsrätten
till jord, som fransmännen införde i de landsdelar, som de under
revolutions- och den napoleonska tiden behärskade, har visserligen bidragit till
bondejordens fortgående sönderstyckning, vilken härigenom i vissa
landsdelar, särdeles i det sydvästra Tyskland och i de österrikiska alpdalarna,
gått till en ytterlighet. Men i stort sett har fördelningen av jorden föga
förändrats, om än ovan omtalade inre kolonisationen ökat antalet smärre
bondejordbruk. Fortfarande innehava stora gods större delen av
jorden i de nordöstra preussiska provinserna, Böhmen, Mähren och
Nederösterrike samt Ungern, under det att småbruken förhärska i sydvästra
Tyskland och alpdalarna, men i övrigt medelstora bondejordbruk äro de
allmännaste. Jordegendomen, såväl den större som den mindre brukas till alldeles
övervägande delen av ägarna. I Tyska riket innehades år 1895 blott 12.4
proc. av arrendatorer och 0.1 proc. av hälftenbrukare.

LANTARBETARE.<footnote>Die deutsche Landwirtsehaft auf der Weltausstellung in S:t Louis, 1904 s. 10.</footnote> Med olikheten i jordegendomens fördelning och
särdeles den olika förekomsten av smärre jordegendomar, vilkas innehavare
hade tid övrig för lönarbete vid traktens större jordegendomar, följde ock
olikhet i tillgången på lantarbetare, vilkas antal över allt starkt minskats
genom övergång till industriarbete och emigration. I det sachsiska området
mellan Weser och Elbe samt vidare söderut ända ned i Sydtyskland liksom
i Böhmen, Mähren och nedre Österrike, voro sedan gammalt större
bondgårdar förhärskande, vilka mindre behöva lejd arbetskraft utöver det fast
anställda tjänstefolket. Vid större egendomar och gods inom dessa områden
fylles detta behov mestadels av husmän, (här kallade <i>Häusler, Brinksitzer,
Katter, Kossäten),</i> som skilja sig från bönderna huvudsakligen genom sin
jordegendoms litenhet, vilken ger dem tillfälle att söka arbete hos andra. I de
nordvästra landsdelarna fram mot Weser, där dylika självägande husmän
mindre förekomma, har redan före bondefrigörelsen varit vanligt, att de
större jordägarna upplåta smålägenheter mot skyldigheter för brukarna, som
vanligen kallas <i>Heuerlinge,</i> att hos jordägaren utföra ett visst antal
dagsverken mot bestämt pris. Här vållade bondefrigörelsen därför icke någon
synnerlig rubbning i de förut bestående arbetareförhållandena.



Öster om Elbe, där godsen alltsedan kolonisationen förhärskat och de
mindre bondgårdarna indrogos till godsen vid bondefrigörelsen samt de
återstående, vanligen i vidsträckta byar samlade bondgårdarna äro så stora
att de giva innehavarna full sysselsättning, har man vanligen skaffat sig den
utöver tjänstefolket behövliga arbetsstyrkan i fast anställda daglönare, även
kallade <i>Instleute, Komornik,</i> vilka erhålla fri bostad med trädgårdstäppa,
bränsle, läkarevård och ofta bete för några få djur och brukningsrätt till
3—9 morgen åker, mot arbetsskyldighet av hela familjen och stundom även
av en dräng. Daglönarnas naturaförmåner ha i senare tid rätt allmänt ersatts
med stat och kontant lön. Därjämte fås arbete även av Inhysesfolk
<i>(Einlieger),</i> som äro fria arbetare utan kontraktsenligt fastställd lön.

I alla delar av Tyskland har man sålunda sökt möta förekommande brist
på arbetare genom att skapa småbrukarelägenheter, självständiga eller
upplåtna av större jordägare, och den av de preussiska statsmyndigheterna
igångsatta inre kolonisationen har i väsentlig mån haft detta syfte.

I Ungern och angränsande sydslaviska länder fanns i vissa trakter fullt
tillräckligt av arbetare i de husmanskolonier, som redan före bondebefrielsen
uppstått på godsens jord, och vars jord tillhör godsherren. På andra håll i
Ungern är brist på fria arbetare, varför såväl herr- som lifgardar skötas
huvudsakligen med fast anställt tjänstefolk. I ännu andra trakter och
särdeles i Galizien och Polen är bondjorden så starkt styckad, att den ej kan
föda befolkningen, varför stora skaror av vandringsarbetare årligen söka
säsongarbete vid slåtter, skörd och rotfruktsfältens skötsel i landsdelar med
otillräcklig tillgång på arbetare.

JORDSTYCKNING. I åtskilliga av de tyska staterna har rätten att stycka
jordegendom inskränkts i syfte att förekomma de skadliga följderna av
yrkesmässigt bedriven jordstyckning. I Preussen har sålunda en följd av
lagar och förordningar (de första den 3 jan. och 11 juli 1845) utfärdats,
genom vilka stadgats, att avhandlingen om egendoms styckning skall
underställas den myndighet, som har att föra hypoteksböckerna, och att delarna
och skattens fördelning på dem skola införas i de offentliga
fastighetsböckerna och katasterverket. I Bayern har yrkesmässigt bedriven
egendoms-styckning under åren 1852—1862 t. o. m. varit förbjuden, och i en lag av
den 13 augusti 1910 ha åtskilliga bestämmelser införts för att återhålla
densamma. Sålunda stadgas, att om en jordegendom, som under senaste 3 år
brukats som en enhet, säljes till en egendomshandlare, tillkommer
förköpsrätt kommunen, inom densamma verksam lånekassa eller annan person, som
inrikesministern bemyndigar därtill, samt att rätt att rygga dylik
köpeavhandling inom viss tid tillkommer såväl säljaren av egendom av viss storlek
och beskaffenhet, som köpare av lott ur den styckade egendomen.
Försäljningen av lott av en sammanhängande jordegendom får ej heller ske, förrän
lotten är lagligt avrösad. I Wurtemberg utfärdades 1853 en lag (numera
i huvudsak ingående i den allmänna civillagen), enligt vilken alla
försäljningar och utarrendering skola ske genom skriftligt kontrakt och egendomar
om minst 10 morgen under 3 år från deras förvärvande ej få säljas annat
än i sin helhet.


I åtskilliga stater är viss minsta areal eller del av egendomens
skattetal stadgad som gräns för styckning. Även förekomma inskränkningar till
skydd för det i vissa landsdelar hävdvunna bruket, att jordegendom övergår
odelad i arv åt en av arvingarna. Sålunda begränsades i Ungern, där
styckningen av bondjorden gått till överdrift, densamma år 1838 till <sup>1</sup>/<sub>8</sub> hemman,
(sid. 516), vilket åter upphävdes år 1850, och vid den styckning av gods, som
regeringen där igångsatt på 1850-talet, bildades bondgårdar med minst 10 ha
jordbruksjord. Jordstyckningen har gått långt i Tyskland särdeles i de södra
staterna, men olägenheten härav har föga framträtt, utan tvärt om står
jordbruket högre i de landsdelar, där småegendomar mest förekomma, än i
storgodstrakterna. I Ungern är däremot förhållandet det motsatta, beroende på
jordbrukets övervägande inriktning på sädesodling och dess låga ståndpunkt.

KATASTER. Grundskatterna vilade i allmänhet i Tyskland på från
medeltiden hävdvunna grunder och voro av många olika slag, men under
1880-talet har till grund för denna beskattning lagts ett fullständigt katasterväsen,
bestående av register över alla jordegendomar med uppgifter om deras
belägenhet, jordbeskaffenhet, tillhörande rättigheter och servitut m. m., som
inverkar på skatteförmågan, samt skattetalet och tillhörande kartor.

I Preussen började arbetet å katasterverket enligt lag av den 21 juni 1839,
men då det förberedande arbetet ansågs otillfredsställande, utfärdades nya
föreskrifter för dess utförande den 21 maj 1861. Ett ekonomiskt kartverk
upprättades, med de ekonomiska gränserna utlagda, och därefter taxerades
ägorna i bonitetsklasser (högst 8 för inägor och 9 för skog) efter deras
avkastning i penningar vid lantbruk efter ortens sed på grund av jämförelse med
ett antal noga undersökta normal-ägor. Hela rikets grundskatt fördelades
först på provinserna och sedan distriktsvis på alla jordegendomarna efter
deras taxerade värde. Slutligen upprättades dels en <i>Flurbuch,</i> utgörande en
generalkartebeskrivning av landet, upptagande alla jordegendomar och
ägoskiften med deras areal, nettoavkastning och bonitetsklss, dels en
<i>Grundsteuermutterrolle</i> (jordebok), en förteckning i nummerordning av alla
jordegendomar och ägor, deras arealer, nettoavkastning och grundskatt.

I de övriga tyska staterna ha i huvudsak lika anordnade katasterverk
upprättats, och genom rikslag den 24 mars 1897 ha för riket gemensamma
bestämmelser om <i>Grundbücher</i> (jordeböcker) fastställts.

I det Habsburgska riket hade dylika katasterverk redan på 1700-talet
upprättats i vissa av kronländerna, och enligt förordning den 27 dec. 1817,
vidtog arbetet därå i övriga riksdelar men avslöts först efter över 50 år.

KREDITVÄSEN. Den starka nedgången i spannmålsprisen efter
krigstidens slut samt behovet av uppsättning av inventarier och byggnader, som
blev en följd av förlusten av godsböndernas arbetsskyldighet, indragning av
bondgårdar och skifte av allmänningar medförde svårt ekonomiskt
trångmål för godsägarna. Dessa sökte, så långt det gick, hjälp genom ökade lån
hos hypoteksföreningarna <i>(Land-</i> och <i>Ritterschaften)</i> (sid. 270) och i de
nordöstra preussiska landsdelarna, där svårigheterna voro störst till följd
av storgodsens övervikt och härjningarna under krigen, erhöllo dessa
föreningar stöd av staten. Konung <sp>Friedrich Wilhelm III</sp> beviljade
också i trångmål stadda godsägare direkt understöd för återupprättandet av
deras gods, s. k. <i>Retablissementsgelder.</i> För underlättande av avlösningen
av bondgårdarnas arbetsskyldighet inrättades i Preussen Rentenbanken,
vilka betalade godsägarna den bondjorden åliggande räntans efter 5 proc.
kapitaliserade belopp i 4 proc. obligationer, under det att bonden skulle
amortera sin skuld till banken genom 5 proc. annuiteter under 41<sup>1</sup>/<sub>12</sub> eller
4<sup>1</sup>/<sub>2</sub> proc. under 56<sup>1</sup>/<sub>2</sub> år.

I de österrikisk-ungerska länderna, där hypoteksföreningar förut
saknades, bildades den första hypotekskreditföreningen år 1841, men till följd
av regeringens åtgärd att inrätta en avdelning för hypotekslån i statsbanken
dröjde det sedan ända till 1860-talet, innan <i>Landeshypothekenanstalten,</i> i
huvudsak organiserade som de tyska Landschaften, inrättades i de särskilda
kronlanden.

Böndernas kreditbehov fylldes genom de Under århundradets senare hälft
bildade kooperativa lånekassorna (sid. 526).

Kreditgivningen åt jordbruket har för övrigt delvis övertagits av ett stort
antal enskilda kreditanstalter.

FÖRENINGSVÄSEN.<footnote>Instit. intern. d'agriculture Rome. Bulletin du bureau des institutions économiques.
1910, II, s. 1.</footnote> Under inverkan av det livliga intresse, som de
stora agrarreformernas genomförande framkallade, ökades hastigt antalet
lantbrukssällskap, vilka under föregående period börjat bildas i de särskilda
orterna. De lokala sällskapen i Tyskland, vanligen kallade
<i>Landeskulturgesellschaft,</i> sammanslöto sig till <i>Haupt-, Central-</i> och <i>Provincialvereine</i>
samt dessa till <i>Landesvereine.</i> Dessa sistnämnda begagnades allt mer av
regeringarna som sakkunniga representationer för jordbruket, och denna
samverkan liksom mellan sällskapen inbördes organiserades i flera stater
genom inrättandet av officiella myndigheter, i vilka de större föreningarna
voro representerade. Den första av dessa var det år 1842 inrättade
preussiska <i>Landesoekonomie-Collegium,</i> av vars medlemmar en del utnämndes
av regeringen, en del var vald av sällskapen. Därefter följde liknande
korporationer i andra stater samt slutligen det den 8 april 1872 för hela riket
inrättade <i>Deutsche Landwirtschaftsrath,</i> bestående av representanter för de
stora landssällskapen, regeringsombud och några vetenskapsmän. Detta
råd äger att avgiva av riksregeringen begärda yttranden och att av eget
initiativ göra framställningar till rikskansleren och parlamentet.

För att skaffa fastare sammansatta distriktsrepresentationer för
jordbruket än lantbrukssällskapen inrättades i Preussen genom lag den 13 juni
1894 provinsiella <i>Landwirtschaftskammer,</i> vilka fingo till uppgift att
företräda lantbruket gent emot regering och riksdag, avgiva yttranden och
förslag, utöva tillsyn över undervisnings- och andra anstalter för jordbrukets
befordran, handhava fördelning av statsunderstöd och premier,
prisnoteringar och anordnandet av lantbruksutställningar. Kamrarna hade att för
sin omkostnder tillgå statsanslag och tillsammans med grundskatterna
utgående skatt å jordegendomar i provinsen. Så gott som alla Preussens
provinser   ha   övergått till denna representation i stället för de förra 
centralföreningarna. De hava enligt förordning 30 okt. 1911 en central
sammanslutning i <i>Preussiska lantbrukskamrarnas förbund.</i> Även åtskilliga andra
tyska stater ha inrättat kamrar med samma uppgifter.

Jämte dessa officiella organisationer har bildats ett stort antal fullt
fristående ideella sammanslutningar. Främst märkes bland sådana det år 1884
på förslag av ingenjören <sp>Max v. Eyth</sp> stiftade <i>Deutsche
Landwirtschaftsgesellschaft,</i> vilket genom sina byråer för anskaffning av
jordbruksförnödenheter, för bokföring, rådgivning och annat biträde åt medlemmar samt genom
skrifter, sammankomster, provning av nya redskap, förande av elitregister
över avelsdjur samt försöksodling och registrering av förädlade växtsorter,
men främst genom årliga storartade lantbruksmöten
<i>(Wanderversammlungen)</i> utövar en betydande verksamhet, huvudsakligen bland de större
jordbrukarna.

Bland övriga icke ekonomiska allmänna föreningar märkas: <i>Klub der
Landwirte</i> i Berlin (bildad 1866), vilken har betydelse som mötesplats för
jordbrukare och initiativtagare till åtskilliga anstalter, <i>Deutscher
Milchwirtschaftlicher Verein</i> (1874), <i>Verein der Zuckerfabrikanten</i> (1857), <i>Vereirt
der Zuckerindustri, Verein zur Förderung der Moorkultur</i> (1883) m. fl., som
intaga en ledande ställning inom var sin näringsgren, <i>Deutscher Gesellschaft
für Züchtungskunde</i> (1906), vilket verkar för djurförädlingen i allmänhet,
samt specialföreningar för de olika husdjursslagens förädling och
stambokföring.

Klasskampen och den ekonomiska intressemotsatsen mellan
jordbrukarna och övriga samhällsklasser föranledde bildandet år 1875—76 av en
politisk sammanslutning <i>Vereinigung der Steuer- und Wirtschaftsreformer,</i>
vilken på grund av sitt ensidiga förfäktande av jordbrukets intressen
vanligen betecknades som »agrarer». Denna förenings agitation medverkade
kraftigt till införande (år 1885) och höjandet av spannmålstullar. Då under
<sp>Caprivis</sp> rikskanslerstid frihandelspolitiken åter började vinna insteg,
fick agitationen än större omfattning och bildades på föreningens initiativ
år 1893 <i>Bund der Landwirte,</i> vilken allt sedan denna tid varit den
förnämsta, hela riket omfattande men mest i de norra och östra landsdelarna
spridda sammanslutningen för jordbrukets ekonomiskt politiska intressen
men även bildat en filial <i>Verkaufsstelle des Bundes der Landwirte,</i> för
anskaffning av förnödenheter samt organiserat försäkring av kreatur, juridisk
och teknisk rådgivning m. m.

I de katolska landsdelarna ha för samma syften, politiska och
ekonomiska, bildats <i>Bauernvereine.</i> Den första av dessa bondeföreningar bildades
år 1862 för Westfalen, och den blev mönstret för 9 andra dylika
landsföreningar. Alla bondeföreningarna ha bildat ett centralförbund,
<i>Vereinigung der Christlichen deutschen Bauernvereine,</i> och år 1900 <i>der Deutsche
Bauernverein.</i>

Under senaste år ha föreningar av husmödrar på landet <i>(Hausfrauvereine)</i>
börjat bildas i de nordöstra preussiska provinserna och år 1924
sammanslutit sig till <i>Preussischer Landesverband landwirtschaftlicher
Hausfrauvereine.</i>

I Österrike har föreningsväsendet utvecklats i nära överensstämmelse
med i Tyskland. Sålunda bildades år 1898 som rådgivande församling vid
det år 1867 upprättade jordbruksministeriet ett <i>Industrie- und
Landwirtschaftsrath,</i> från vilket år 1909 lantbruksavdelningen avskildes som ett
särskilt <i>lantbruksråd</i> med samma uppgift som liknämnda tyska församling.
Under 1800-talet uppstod i rikets olika delar provinsiella och lokala fria
lantbrukssällskap, och i vissa provinser har år 1880 genom lag inrättats en
officiell lantbruksrepresentation, <i>Landeskulturrat,</i> av vars medlemmar en
del utses av provinsregeringen, en del av provinsens lantbrukssällskap eller
av, enligt rikslag år 1902 inrättade, <i>Bezirksgenossenschaften der Landwirte,</i>
vilkas uppgift är att i allmänhet främja jordbrukets intressen, men även att
organisera gemensam anskaffning av jordbrukets nödvändighetsvaror och
försäljning av dess produkter. Genom nämnda lag år 1902 fastställdes i
princip, att jordbrukarna borde vara skyldiga att organisera sig, men
tillämpning härav hade ännu år 1911 beslutats blott i Schlesien.

Liksom i Tyskland har motsatsförhållandet mellan jordbrukarna och
övriga samhällsklasser särskilt i handelspolitiskt avseende föranlett
bildandet i Österrike år 1898 av en agrarpolitisk sammanslutning, <i>Centralstelle zur
Wahrung der land- und forstwirtschaftlichen Interessen,</i> vilken dock icke
fått något synnerligt inflytande. I en viss motsats till denna
sammanslutning bildades samma år <i>Wirtschaftspolitisches Centralverband</i> till försvar
för en ekonomisk politik i medelklassens och de mindre jordbrukarnas
intresse.

I Ungern bildades år 1835 det halvofficiella <i>Ungerska lantbrukssällskapet
(»O. M. G. E.»).</i> Där finnas också talrika lokala lantbrukssällskap med en
centralorganisation, det <i>Ungerska riksförbundet av lantbrukssällskap.</i>

Även i de sydslaviska landsdelarna ha allmänna lantbrukssällskap bildats,
det i Agram redan år 1849.

<i>Ekonomiska föreningar.</i><footnote>Institut intern. d'agriculture. Bulletin des Instit. économ. 1910, s. 1; 1911 n:r 7, 11, 12; 1912 n:r 2. Études monographiques sur la eoopération, Rome 1911.</footnote> <i>Kreditföreningar.</i> De under föregående
århundrade bildade hypotekskreditföreningarna, <i>Landschaften</i> och
<i>Ritterschaften</i> bestodo väl den starka påfrestning, de hade att utstå under den
tryckta tiden efter krigsperiodens slut, och till de först bildade 5 ha
ytterligare kommit 12 dylika anstalter, vilka genom lag av den 3 aug. 1897 blivit
likställda med de förra. I den ursprungliga organisationen ha vissa
förändringar vidtagits. Sålunda är ej den belånade egendomen direkt säkerhet
för långivaren, utan denna har blott att hålla sig till kreditföreningen.
Medlemmarnas ansvarighet är i de nya föreningarna inskränkt i flera
avseenden, t. ex. till skyldigheten att vid behov tillskjuta blott en viss procent av
sin hypoteksskuld, under det att däremot säkerheten är ökad genom
betydliga fonder. Lånerätten är höjd från <sup>1</sup>/<sub>2</sub> till <sup>2</sup>/<sub>3</sub> av egendomens uppskattade
värde. De nya föreningarria äro i allmänhet öppna även för oadliga
jordägare och medlemsrätten inskränkt blott till egendomar, som äro
tillräckligt stora för att giva en familj uppehälle. Även vissa av de gamla
föreningarna ha på detta sätt vidgat sin verksamhetskrets, men så att särskilda 
fonder upplagts för dylika egendomar. För att bereda sina obligationer
tillträde på den internationella penningemarknaden, bildade de preussiska
Landschaften år 1873 en central sammanslutning, <i>die Centrallandschaft i
Berlin,</i> så att obligationer utfärdas både av detta och av provinsföreningarna.

Även i några av de övriga tyska staterna och i Österrike har bildats
kreditföreningar av landschaften-typen.

<i>Spar-</i> och <i>kreditkasseföreningar</i> ha under senare tid fått en oerhört stor
verksamhet för den korta kreditgivningen särskilt för det mindre jordbruket.
Dessas uppkomst går tillbaka till av <sp>Fr. Wilh. Raiffeissen</sp> och <sp>Fr. H.
Schultze</sp> i Delitsch omkring århundradets mitt bildade föreningar för
att skaffa småfolk kredit och råvaror. Av dessa hade dock de Delitschska
föreningarna sin verksamhetskrets huvudsakligen bland hantverkarna, under
det att Raiffeissen-föreningarna uteslutande voro avsedda för jordbrukare.
Den förre bildade år 1849 Hjälpföreningen i Flammersdorf och 1854
Välgörenhetsföreningen i Heddersdorf, vilka voro avsedda att bringa genom
fattigdom och skuldsättning betryckta lantmän hjälp med lån och
anskaffning av förnödenheter genom gemensamma inköp. Även de övriga
föreningar, som bildades efter dessas mönster, hade till en början flera
uppgifter, men snart övergick man till att bilda särskilda föreningar för de olika
ändamålen, och bland dessa blevo spar- och lånekassorna <i>(Spar- und
Darlehnskassen)</i> de mest bemärkta och inflytelserika. Under det att de första
föreningarna understötts av personer, som anslöto sig på grund av önskan att
hjälpa, ingick sedan i kassornas principer att åstadkomma självhjälp genom
låntagarnas gemensamma ansvarighet. Lånekapital anskaffades dels genom
sparmedel från insättare inom eller utom föreningen, dels genom lån, för
vilka medlemmarna solidariskt ansvarade med sin egendom och personliga
borgen. Lånen lämnades för vissa angivna ändamål, varefter användningen
kontrollerades. Lånetiden rättades efter det avsedda ändamålets art, och
för längre än ett års lån fastställdes viss amortering. Stor vikt fästes vid
medlemmarnas pålitlighet och ordentlighet, och därför bildades
föreningarna för så små områden, att man hade noggrann kännedom om de
inträdessökandes karaktär. Vinsten utdelades ej utan skulle bilda fonder för
användning till allmännyttiga ändamål och skulle vid föreningens upplösning
gå till sådana. Föreningarna fordrade till en början inga insatser av kapital
från medlemmarna men fingo senare formen' av andelsföreningar med små
andelar, å vilka en låg ränta beräknades.

Raiffeissen-föreningar uppstodo i ständigt växande antal särdeles i västra
Tyskland och år 1876 bildade <sp>Raiffeissen</sp> <i>Die landwirtschaftliche
Central-Darlehnskasse</i> i Neu-Wied (senare flyttad till Berlin) med uppgift att
mottaga kreditkassornas lediga kapital och tillhandahålla sådant åt dessa
och anslutna föreningar för andra ändamål. Från 1899 bedrev Centralkassan
även anskaffning av förnödenheter. Följande år stiftades <i>die
Anwaltschaftsverband ländlicher Genossenschaften</i> i Neu-Wied, som central för
lokalföreningarna och deras provinsiella centralföreningar.

Från omkring år 1860 bildades oberoende av Raiffeissenföreningarnas
organisation kooperativa föreningar i olika delar av riket, och för dessa,
som önskade större frihet, än den starka centralisationen i Neu-Wied
medgav, bildades under ledning av kretsassessor <sp>Wilhelm Haas</sp> (1839—
1913) andra centralföreningar, huvudsakligen av inköpsföreningar, och år
1883 sammanslöto sig dessa i sin ordning till <i>Vereinigung deutscher
landwirtschaftlicher Genossenschaften</i> med säte i Darmstadt (en kortare tid i
Offenbach), vilket år 1903 ändrade sitt namn till Reichsverband. För de
kreditkassor, som voro oberoende av Wied-förbundet bildades också en
centralkreditanstalt, <i>Landwirtschaftlicher Genossenschaftsbank</i> i Darmstadt.
Efter en tids rivalitet mellan de två förbunden, slöt sig det i Neu-Wied år
1905 till riksförbundet, vilket därefter omfattade större delen av rikets
lantbrukskooperation.

År 1895 inrättades en statsanstalt die <i>Preussische
Centralgenossenschaftskasse</i> till centralbank för Preussens kooperativa centralkassor såväl för
städer som för landsbygd. Liknande anstalter ha sedan bildats i flera andra
tyska stater.

Kooperationen har i Tyskland utsträckts till alla grenar av lantbruket,
där sådan är lämplig. Allmännast förekomma jämte spar- och lånekassor
<i>Bezugsgenossenschaften</i> (inköpsföreningar), <i>Absatzgenossenschaften</i>
(försäljningsföreningar), <i>Silogenossenschaften</i> (föreningar för gemensam
lagring, belåning och försäljning av spannmål), vinodlare- och mejeriföreningar
samt försäkringsföreningar mot förlust genom brand, hagelskada och
kreaturssjukdom (sid 546). Föreningarnas antal i Tyskland var:

<table o>
<td><td c>År 1890<td c>1900<td c>1910
<td>Spar- och lånekassor .............<td r>1,729<td r>9,773<td r>15,526
<td>Inköpsföreningar ....................<td r>537<td r>1,115<td r>2,293
<td>Mejeriföreningar ....................<td r>639<td r>1,917<td r>3,325
<td>Andra ...................................<td r>101<td r>811<td r>2,701
</table>

<i>Lagstiftningen</i> rörande försäkringsväsendet började med den
preussiska föreningslagen av den 27 mars 1867, som följande år utsträcktes till
hela det nordtyska förbundet. Denna gav kompetens som juridiska personer
åt registrerade föreningar med solidarisk ansvarighet. Genom Gesetz
be-treffend Erwerbs- und Wirtschaftsgenossenschaften av den 1 maj 1889 med
senare tillägg har graderad ansvarighet införts, nämligen solidarisk
ansvarighet, obegränsad tillskottsplikt och- begränsad ansvarighet. Tillika
reglerades förhållandet mellan föreningar och förbund av sådana och
stadgades skyldighet för de senare att utöva regelbunden tillsyn över de förra
genom fackkunniga revisorer. För det enskilda försäkringsväsendet
utfärdades en rikslag den 1 juli 1902.

I de <i>österrikiska</i> länderna<footnote>Instit. intern. d'agriculture.  Bull. du bureau des institut écon. Rome 1910. s. 114.</footnote> hade mejeriföreningar funnits ända sedan
medeltiden och åtminstone sedan 1700-talet <i>Vorschuss-kassen</i> och
<i>Contributions-fonde,</i> vilka ursprungligen voro ett slags reservfonder med
spannmålsupplag för skattebetalningen till jordherren och för utsäde men
övergått till lånekassor för delägarna. Den moderna kooperationen går här
tillbaka till 19:e århundradets mitt, då en allmän föreningslag utfärdades (år
1852) och ett antal konsumtionsföreningar bildades, men beträffande den
speciella jordbrukskooperationen blott till 1873, då en föreningslag för
kooperativa föreningar utfärdades, vilken fastställde regler för
medlemmarnas ansvarighet och normer för föreningarnas organisation samt
registrering som villkor för deras juridiska kompetens. En kraftig uppblomstring
av föreningsväsendet, som då omfattade kredit- och inköpsföreningar, följde
nu och befordrades ytterligare genom utfärdandet av föreningslagen av den
10 juni 1893, vilken underkastade föreningarna regelbunden inspektion av
provinsmyndigheterna, som kunde uppdraga den åt den centralorganisation,
till vilken föreningen var ansluten, en bestämmelse, som ökade
föreningarnas kredit och centralföreningarnas inflytande. Genom lag av den 25 okt.
1896 fritogos Raiffeissenföreningar samt jordbrukareföreningar för inköp
av förnödenheter och försäljning av lantbruksprodukter från beskattning,
om vinstutdelning icke förekommit och rörelsen icke utsträckts över
medlemmarnas krets.

Föreningarna ha i stor omfattning bildats på initiativ av
provinsmyndigheterna och åtnjutit bidrag av allmänna medel för sin organisation samt ha
i allmänhet bildats efter tyskt mönster. De lokala föreningarna ha
sammanslutit sig till provinsförbund med särskilda organisationer för de olika
nationaliteterna, där omständigheterna därtill föranlett. År 1898 bildades ett
riksförbund, <i>Allgemeiner Verband landwirtschaftlicher Genossenschaften in
Oesterreich,</i> vartill det stora flertalet av Centralföreningarna anslutit sig.

Det långt övervägande flertalet av föreningarna (år 1910 över 7,000)
utgöres av <i>kreditföreningar,</i> vilka sedan år 1896 bildats huvudsakligen efter
Raiffeissenföreningarnas typ. Däremot ha i de tjeckiska och slovenska
landsdelarna Schultze-Delitschkassor fått stor utbredning även på landsbygden.
Kreditkassorna ha förenat sig till provinsförbund, och vid sekelskiftet
bildades en central kreditanstalt för kassorna. Gemensamt inköp av
jordbruksförnödenheter ombesörjes rätt allmänt av Raiffeissenkassorna och i övrigt
av allmänna lantbrukssällskap, särskilda inköpsföreningar, inköps- och
försäljningsföreningar, lagerhusföreningar (vilka med kraftigt understöd av
myndigheterna nått en stark utveckling särdeles i Böhmen), samt av
centralföreningar, som verkställa en stor del av inköpen för de anslutna
lokalföreningarna. <i>Mejeriföreningarna</i> äro till stor del idel registrerade <i>Gemeinsame
Molkereibetriebe. Vinkällareföreningar</i> äro talrika i alptrakterna.
<i>Linodlareföreningar</i> för gemensam beredning och försäljning av lin ha sedan 1896
bildats i Böhmen och Mähren och understödjas med räntefria statslån. Jämte
avels- och tjurföreningar ha bildats <i>kreatursförsäljningsföreningar,</i> vilka
samarbeta med av de allmänna centralföreningarna inrättade
försäljningsagenturer <i>(Viehverwertungsstellen)</i> i de större städerna. <i>Betesföreningar</i>
ha på senaste tid bildats i Niederösterreich. <i>Försäkringsföreningarna</i> mot
brand- och hagelskada (stundom mot båda gemensamt) och
kreaturssjukdomar äro mest smärre lokala sammanslutningar, men även större
föreningar för hela landet eller en provins finnas.

I södra Böhmen, där omkring <sup>1</sup>/<sub>3</sub> av jorden tillhör stora gods, vars jord
plägar utarrenderas åt storförpaktare, som sedan utlämna lotter åt 
underarrendatorer, hava de tjeckiska lantmannaföreningarnas förbund omkring
sekelskiftet igångsatt <i>kooperativa arrenden</i> enligt italienskt mönster (sid. 478).

I <i>Ungern</i><footnote>Institut intern. d'agriculture. Bulletin des instit. écon. 1912, n:r 1, s. 105, 1913 n:r 1, s. 105.</footnote> hade behovet av hypotekslån å jordegendom tillgodosetts
genom den <i>Ungerska hypotekskreditanstalten</i> (1863), huvudsakligen avsedd
för större jordegendomar, samt <i>Hypotekskreditanstalten för smärre
jordbruk</i> (1879), varjämte några få kreditföreningar för korta lån bildats. Den
internationella lantbrukskongressen i Budapest 1885 väckte kooperationen
inom jordbruket till ökad livaktighet. Föreningar bildades i stort antal och
för olika ändamål, varför äran i främsta rummet tillkommer den energiske
patrioten <sp>Alexander Karolyi</sp>'s arbete och det ekonomiska stöd, han
lämnade nybildade föreningar. Under hans ledning bildades <i>Förbundet av
ungerska jordbrukare,</i> vilket blev centralhärden för strävandena att
förbättra befolkningens ställning och organisation av kooperationen. För denna
senare bildades också år 1908 <i>Förbundet av ungerska kooperativer.</i>

Den kooperativa rörelsen fick också kraftigt stöd av jordbruksministeriet
och lagstiftningen. Är 1876 hade lag utfärdats om hypotekskredit med
utgivning av obligationer och år 1889 om vissa förmåner för de båda
ovannämnda hypoteksanstalterna. Är 1911 utfärdades ny lag om fastighetskredit
och lämnade staten sin medverkan till bildande av en under dess kontroll
stående hypoteksbank, <i>De ungerska hypotekskreditanstalternas förbund,</i> till
vilket de ovan nämnda hypotekskreditanstalterna anslutits.

Sålunda har den ungerska kooperationen bildats uppifrån och därigenom
fått en ensartad organisation. De lokala föreningarna ha också till stor del
bildats av distriktsförbund. Bland dessa har Kreditförbundet för komitatet
Pest, år 1894 ändrat till <i>Centralinstitut</i> för <i>Ungerns kooperativer,</i> utövat en
omfattande verksamhet vid bildandet av lokala kreditkassor, kontrollerat
dem och anskaffat dem lånekapital. Slutligen bildades år 1898 den av staten
understödda och kontrollerade <i>Konungariket Ungerns Centralkreditförening.</i>

Kreditkassekooperationen har i huvudsak följt Raiffeissenkassornas
grundsatser men ej fordrat solidarisk ansvarighet. Är 1888 bildades den första
kreditkassan, och år 1912 uppgick deras antal till omkring 2,600.

Centralinstitutet bedriver även egnahemsbildning genom inköp och
styckning av jordegendomar samt anskaffning av redskap och andra
förnödenheter.

<i>Inköps-</i> och <i>försäljningsföreningar</i> äro jämförelsevis fåtaliga. Främst
bland dessa märkes Ungerska jordbrukares kooperativa förening i Budapest.
Ett antal <i>spannmålslagcrhusföreningar</i> lagrar, belånar och försäljer
spannmål för medlemmarnas räkning. Mejeriföreningarna, vilka i regel även sälja
ägg, äro delvis sammanslutna till förbund. <i>Vinodlareföreningarna</i> äro
anslutna till Ungerska vinodlarnas riksförbund. <i>Försäkringsföreningar</i> började
bildas omkring år 1900. De lokala kreatursförsäkringsföreningarna äro
anslutna till det Ömsesidiga kreatursförsäkringsförbundet (sid. 546).
<i>Redskapsföreningar</i> för att till medlemmarnas tjänst hålla ångplog, tröskverk,
skördemaskiner m. fl. dyrbarare redskap ha bildats i de södra, av tyskar bebodda
landsdelarna.


För att underlätta för arbetare förvärvet av eget jordbruk och därigenom
bekämpa den socialistiska arbetarerörelsen, som mot 1800-talet slut urartade
till svåra oroligheter, igångsatte Ungerska lantbrukssällskapet anordnandet
av <i>kollektiva jordarrenden</i> genom föreningar, som arrendera större
egendomar, vars jord sedan fördelas på medlemmarna till brukning för vars och
ens egen räkning.   Kapital erhålles från ortens kreditkassa.

LANTBRUKSMÖTEN och utställningar ha i de tyska och österrikiska
länderna spelat samma roll för utvecklingen av lantbruket som i övriga
länder. Till en början höllos lantmannaförsamlingar för överläggningar, först
för provinser eller enskilda stater (den första i Cannstadt i Wurtemberg
1817), sedan <i>Wanderversammlungen</i> för hela riket (den första i Dresden
1837). Är 1861 bildades <i>Das deutsche Ackerbaugesellschaft</i> för dessas
hållande, och år 1886 övertogs denna angelägenhet av tyska
lantbrukssällskapet.<footnote><sp>B. Wölbling</sp>. Der crste Rundgång der Wanderausstellungcn 1887—98 D. L. G.
Arbeit Heft. 82.</footnote> De hava sedan varit årligen återkommande och haft den största
betydelse, framför allt genom de med dem förenade redskapsprovningarna
och kontrollen över kreatursaveln (sid. 545).

LANTBRUKSUNDERVISNING. Till skillnad från den undervisning i
lantbruk, som tidigare meddelats vid ett antal universitet under den allmänna
benämningen kameralvetenskap, borde denna undervisning enligt <sp>Thaers</sp>
i Det engelska jordbruket uttalade mening ställas i nära förbindelse med det
praktiska lantbruket. Denna tanke tillämpade han vid den läroanstalt, som
han år 1802 öppnade i Celle, varifrån den 1806 flyttades till Möglin i Mark
Brandenburg. Detta lantbruksinstitut, som fortfor till 1861, blev mönstret för
de talrika »akademier», som under den följande tiden inrättades i Tyskland,
liksom även för ett antal högre lantbruksläroanstalter i utlandet. Dessa
akademier skulle meddela undervisning på vetenskaplig grund men voro
förlagda på större lantgods, vilkas lantbruk skulle vid undervisningen tjäna
som åskådningsmaterial och för tillämpning av de meddelade lärdomarna,
men däremot deltogo de studerande icke nämnvärt i arbetena vid lantbruket.
Två av dessa läroanstalter de i Jena och Eldena voro förenade med
universitet, och organisatören av båda dessa anstalter, <sp>Fr. Gottlob Schultze</sp>
(1795—1860) uttalade sig redan 1826 avgjort för en dylik förening såsom
medförande ett livligare och mindre ensidigt vetenskapligt liv vid
lantbruksläroanstalterna. Denna uppfattning framfördes år 1861 med stor skärpa av
<sp>Justus v. Liebig</sp>, vilken avgjort utdömde de fristående akademierna.
Trots den uppenbara orättvisan i L<sp>iebigs</sp> dom över akademierna, då flera
av dem voro härdar för ett framstående forskningsarbete, blev denna mening
härskande under den följande tiden. Flertalet av akademierna upphörde, så
att endast Hohenheim och Weihenstephan kvarstodo som fristående
akademier, under det att de å Poppelsdorf vid Bonn och å Weende vid Göttingen
förenades med närliggande universitet.

Vid åtskilliga universitet funnos lärostolar i lantbruk, och vid en del av
dem inrättades institut eller fakulteter för lanthushållning, så bl. a. i Halle
1863, Leipzig  1869, Breslau  1880, Munchen  1874   (vid tekniska högskolan)
och Berlin 1861, år 1881 ändrat till en i universitetet ingående högskola.

I Österrike-Ungern hade den georgiska akademien i Keszthely, inrättad år
1797 av greve <sp>Festetics</sp>, och akademien i Magyar Ovär, stiftad 1818,
stängts med anledning av resningen 1848, men trädde åter i verksamhet, den
förra år 1865, den senare 1850. Då efter konstitutionens återställande år
1867 undervisningen nyorganiserades, inrättades 4 mellanskolor å större
skolegendomar. I Böhmen inrättade det patriotiska sällskapet i Prag år 1856 en
högre lantbrukshögskola i Tetschen, och slutligen stiftades år 1872
lantbruksakademien i Wien, senare förändrad till högskola för lantbruk, skogsskötsel
(år 1875) och kulturteknik (1883). Universitetet i Krakau utvidgades med
en lantbruksfakultet.

Lägre lantbruksundervisning meddelades redan vid århundradets början
vid några skolor i Böhmen och Ungern, och vid den år 1818 stiftade
akademien i Hohenheim fanns även en lägre lantbruksskoleavdelning. Denna
liksom några senare inrättade läroanstalter i Tyskland voro s. k.
Wehrli-skolor, inrättade efter mönstret av den schweiziska skolan å Hofwyl (sid.
562), d. v. s. avsedda för uppf ostran av pojkar under jordbruksarbete.
Övriga lantbruksskolor <i>(Ackerbauschulen),</i> som under den närmast följande
tiden inrättades i Tyskland, Österrike och Ungern, voro teoretiskt-praktiska
utbildningsanstalter för vuxna män.

För sådana blivande jordbrukare, vilka föredrogo att vid hemjordbruket
eller i avlönat arbete skaffa sig praktisk övning och erfarenhet, började vid
århundradets mitt inrättas <i>vinterlantbruksskolor,</i> vilkas antal vid
århundradets slut i det tyska riket uppgick till över 200, det femdubbla mot de
vanliga lantbruksskolorna och i Österrike till ett 60-tal. Lärarna vid dessa skolor
ha vanligen tjänstgjort som vandringslärare under somrarna.

Ännu senare har uppkommit ett antal skolor, kallade <i>theoretische
Ackerbauschulen, landw. Mittelschulen</i> eller (i Preussen) <i>Landwirtschaftschulen,</i>
uteslutande teoretiska realskolor med lantbruksundervisning i 2—3 års kurs,
vilken medförde rätt att göra värnpliktsövningarna som 1-årig frivillig.

Jämte dessa olika slag av oavbrutna skolkurser började på 1860-talet
hållas lantbrukskurser <i>(Fortbildungsschulen)</i> med undervisning för lantungdom
under aftontimmar, företrädesvis på vintern, en undervisningsform som fått
stor omfattning i Preussen.

Dessutom har vid några universitet eller oberoende av sådana, t. ex. av
det tyska lantbrukssällskapet, hållits på vetenskaplig grund byggda
<i>Fortbildungskurse</i> eller <i>Lehrgänge</i> för lantmän.

Såsom undervisare och rådgivare åt jordbrukare verka i de tyska och
österrikiska staterna samt Ungern <i>vandringslärare,</i> vilkas antal småningom
starkt ökats.

Jämte läroanstalterna i allmänt lantbruk har också uppstått en mängd
utbildningsanstalter i speciella fack, såsom trädgårds-, vinodlare-,
ängsvattnings-, mejeri-, koskötare-, hovbeslags-, biodlare-, hönsskötare-skolor.

JORDBRUKSVETENSKAP. I Tyskland har jordbrukets utveckling under
nuvarande tidsskede mer än i något annat land varit grundad på 
vetenskaplig  forskning, och på detta område har också Tyskland under denna tid
intagit en ledande ställning.

<img l>Fig. 101. Albrecht Thaer.</img>
Så blev förhållandet redan under århundradets början, då <sp>Albrecht
Thaer</sp> (1752—1828) blev en enastående auktoritet ej blott inom sitt
fädernesland utan även i utlandet, vilket fått ett uttryck i hedersnamnet »det
rationella jordbrukets fader». <sp>Thaer</sp> väckte i sitt hemland först
uppmärksamhet som en övertygad förespråkare för det engelska jordbruket
som ett efterföljansvärt föredöme, vilket
han tillämpade med största framgång på
det år 1804 inköpta godset Möglin.

Hans berömda arbete Die Grundsätze
der rationellen Landwirthschaft (I—III
1810—1812), länge den framför andra
auktoritativa handboken i
lanthushållning, utgjorde en på den praktiska
erfarenheten såväl i England som i
hemlandet samt egna försök och
naturvetenskapens dåtida ståndpunkt grundad
systematisk framställning av alla delar av
lantbrukets och husdjursskötselns teori och
praktik. En framstående plats ägnades i
detta arbete åt ekonomiska synpunkter
och beräkningar med uppskattning av
jordens och gödselns närande kraft, samt
dennas ökning genom trädning och
baljväxtodling samt minskning genom
grödor av andra växter. Bland hans utgivna
skrifter märkas i övrigt den tidskrift,
som han utgav under titlarna Annalen der niedersächsigen Landwirthschaft
(1799—1804), Annalen des Ackerbaues (1805—1810), Annalen der
Landwirthschaft (1811—1812) samt Möglinsche Annalen der Landwirthschaft
(1817—1823). <sp>Thaers</sp> banbrytande inflytande på jordbrukets utveckling
berodde även på hans deltagande i utarbetandet av den preussiska
agrarlagstiftningen 1811—1821. Hans uppfattning om växternas näring, den s. k.
humusteorien är talat å sid. 453.

Liksom <sp>Thaer</sp> nämnes som lantbrukets reformator särskilt i
Nordtyskland, till vars stora jordbruk han i sina skrifter främst tog hänsyn, så
tillräknas liknande förtjänst om västra och sydvästra Tysklands jordbruk åt
<sp>Johann Nepomuk Schwerz</sp> (1759—1844), vilkens verksamhet
företer många analogier med <sp>Thaers</sp>. Han framhöll som mönster jordbruket
i Belgien, varifrån ju impulserna till jordbrukets förbättring tidigare kommit
till England, samt i Elsass', vilken landsdel, jämte Flandern sedan gammalt
i lantbrukshänseende åtnjutit högsta anseende i Frankrike.<footnote>Anleitung zur Kentniss der belgischen Landwirschaft (I—III 1807—1811) och
Beschreibung der Landwirtschaft in Niederelsass (1816).</footnote> Hans förnämsta
skriftliga arbete, Anleitung zur praktischen Ackerbau (1823—28) stod i 


anseende bland jordbrukarna föga efter <sp>Thaers</sp> Grundsätze, men skilde sig
från detta, såsom också olikheten i titlarna angiva, däri att det innehåller
tekniska lärdomar grundade huvudsakligen på praktisk erfarenhet men föga
på naturvetenskapliga och ekonomiska slutsatser. <sp>Schwerz</sp> tog
huvudsakligen hänsyn till det mindre jordbruket, som var rådande i sydvästra
Tyskland. Liksom <sp>Thaer</sp> utövade han stort inflytande genom sin
lärareverksamhet, i det att den av honom på uppdrag av konung <sp>Wilhelm</sp> av
Wurtemberg år 1818 anlagda
lantbruksakademien å Hohenheim, för vilken han
var föreståndare till år 1828, blev
centralhärden för de
lantbruksvetenskapliga intressena i Sydtyskland, likasom
akademiens jordbruk blev ett mönster
för dess lanthushållning.

<img r>Fig. 102. Justus v. Liebig.</img>
För Österrikes lantbruk blev
<sp>Johann Burger</sp> (1773—1842) ledande
auktoritet särskilt genom sin Lehrbuch
der Landwirtschaft (1819—20).

Bland övriga lantbruksförfattare från
denna tid märkas: <sp>Karl v. Wulffen</sp>
(1785—1835), vilkens Versuch einer
Theorie Über das Verhältniss der Ernten
zu dem Vermögen und der kraft
das Bodens (1815) var den första
genomförda bearbetningen av
jordbrukets statik, vilken benämning han först
använde.

<sp>Johann Gottlieb Koppe</sp> (1782—1863), vilken på uppdrag
av <sp>Thaer</sp> framställde dennes läror i populär form i Unterricht im
Ackerbau und in der Viehzucht (1812), vilken blev den bland Nordtysklands
jordbrukare mest spridda handboken i det praktiska lantbruket.

<sp>Albrecht Block</sp> (1774—1847), berömd genom sitt stora arbete i
lantbrukets ekonomi, speciellt taxationslära: Mittheilungen landwirthschaftlicher
Erfahrungen, Ansichten und Grundsätze  (1829—34).

<sp>August v. Weckherlin</sp> (1774—1868), föreståndare för akademien i
Hohenheim och sin tids främste auktoritet på husdjurslärans område samt
ledare av de berömda Wiirtembergska kungliga stuterierna och
avelshjor-darna av nötboskap av får, författare av Landwirthschaftliche
Thierproduction  (1846).

<sp>Heinrich Wilhelm Pabst</sp> (1798—1868) föreståndare efter vart
annat för lantbruksinstituten i Eldena, Hohenheim och Magyar Ovär och
mest känd genom sina mycket spridda verk Lehrbuch der Landwirthschaft
(1833—34), Anleitung zur Rindviehzucht (1829) och Landwirthschaftsliche
Taxationslehre (1853).

<sp>Johann Heinrich Thünen</sp> (1783—1850), vilkens arbete Der
isolierte Staat im Beziehung auf Landwirthschaft und Nationalökonomie
(1842—63) utgör en berömd spekulativ undersökning rörande inverkan
av-den producerande markens och avsättningsortens belägenhet på lantbrukets
gestaltning.

<img l>Fig. 103. Emil v. Wolff.</img>
Den nya, på kemisk forskning grundade uppfattningen om växternas och
djurens näring framställdes först i ett sammanhang och med övertygande
klarhet av frih. <sp>Justus von Liebig</sp> (1803—1873), professor i kemi
först i Giessen sedan i Munchen. Den
vidare utvecklingen av de nya lärorna
skedde framför allt vid tyska
läroanstalter och försöksanstalter, och som
förgrundsmän i detta arbete och
spridare av den på praktiken tillämpade
vetenskapen framträda beträffande
växtnäringen och jordens gödsling
<sp>Jul. Adolf Stöckhardt</sp>
(1809—86) professor vid skogs- och
lantbruksakademien i Tharand, <sp>Edward
Heiden</sp> (1835—88), föreståndare för
försöksanstalten i Pommritz, och
<sp>Emil v. Wolff</sp> (1818—96), år 1851
föreståndare för den nyinrättade
försöksanstalten i Möckern och 1854—94
professor vid Lantbruksakademien i
Hohenheim samt tillika från 1866
föreståndare för försöksanstalten
därstädes. För den senare utvecklingen på
detta område kunna <sp>Paul Wagner</sp>
(f. 1843) från 1872 föreståndare för försöksanstalten i Darmstadt och
upphovsman till den exakta metoden för gödslingsförsök, <sp>M. Mærcker</sp> (1842
—1901) föreståndare för försöksanstalten i Halle, <sp>E. Mitscherlich</sp>
(f. 1874), professor i Königsberg m. fl. nämnas som representativa män.
Inom agrikulturfysiken var <sp>M. Ew. Wollny</sp> (1846—1901) professor i
Munchen, länge den mest bemärkte forskaren. Frågan om baljväxternas
kvävenäring avgjordes genom <sp>Herm. Hellriegeis</sp> (1831—1895)
föreståndare för försöksanstalten i Bernburg och hans medarbetare
<sp>H. Wilfarths</sp> upptäckt av symbiosen med bakterier, och den praktiska
tillämpningen härav genom ympning med bakteriekulturer infördes av
<sp>Friedrich Nobbe</sp> i Tharand (1830—1919) och <sp>Lorentz Hiltner</sp> (1862—
1923) den förre mest bemärkt som organisatör av den första
frököntrollanstalten, den senare även som framstående växtpatolog.

På djurnäringens och utfodringslärans område voro de av <sp>W.
Henneberg</sp> och <sp>Fr. Stohmann</sp> vid försöksstationen i Weende samt <sp>Th.
Bischoff</sp> och <sp>C. Voit</sp> i Munchen utförda undersökningarna av
grundläggande betydelse (sid. 465), och under senare delen av 1800-talet voro den
ovan nämnda <sp>Emil v. Wolff</sp> och <sp>Julius Kühn</sp> (1825—1910)
professor i Halle de ledande männen, ej minst genom sina läroböcker, den förres
Landwirtschaftliche Fiitterungslehre (1874) och den senares Die
zweck-mässige Ernährung des Rindviehes (1861), vilka allmänt användes ej blott
i Tyskland utan även i utlandet.

<img l>Fig. 104. Julius Kühn.</img><img r>Fig. 105. Oscar Kellner.</img>
Det har också redan (sid. 467) omtalats den grundläggande betydelsen av
undersökningar av <sp>M. Rubner</sp> (f. 1854), <sp>N. Zuntz</sp> (f. 1854) och <sp>Emil
Abderhalden</sp> (f. 1877) alla tre i Berlin samt framför allt <sp>Oscar
Kellner</sp> (1851—1911), sedan 1893 föreståndare för försöksanstalten i Möckern,
och betydelsen av den av denne utarbetade beräkningen av fodrets värde i
stärkelsevärdeenheter.

FÖRSÖKSANSTALTER. De vetenskapliga undersökningar ocli försök,
genom vilka jordbrukets och husdjursskötselns vetenskapliga grunder
utvecklades, fingo först sina centralhärdar i de högre läroanstalterna,
men från århundradets mitt började särskilda försöksanstalter inrättas
i Tyskland.

Den första av dessa var den år 1851 å Möckern vid Leipzig anlagda, med
<sp>Emil Wolff</sp> som första föreståndare, och sedan växte deras antal raskt,
så att det vid århundradets slut uppgick till 69 i hela tyska riket. Även i
Österrike-Ungern inrättades ett flertal dylika anstalter. Till en början hade
de huvudsakligen eller till stor del kontrollundersökningar till uppgift, men
flertalet utförde dessutom vetenskapliga försök och vid åtskilliga voro dessa
den huvudsakliga verksamheten.

Jämte dessa allmänna försöksanstalter inrättades även sådana för
speciella uppgifter, såsom för potatisodling, mejeri-, bränneri- och
bryggerihantering samt för bekämpandet av växtsjukdomar m. fl. För sistnämnda
ändamål inrättades den första anstalten år 1889 i Halle med speciell uppgift
att studera nematodhärjningarna, vilka under 1870-talet börjat taga en
oroande omfattning på sockerbetsfälten. Sedermera ha ytterligare några
växtpatologiska anstalter uppstått, och tillika inrättade Tyska
landtbrukssällskapet ett nät av upplysningsbyråer angående växtsjukdomar. Är 1898
inrättades en biologisk avdelning vid Gesundheitsamt i Berlin för detta
ändamål, och denna, som utvidgats till den storartade <i>Biologische Anstalt fur
Land- und Forstwirtschaft</i> i Dahlem, har blivit rikets centrala anstalt på
detta område.

Är 1898 bildades <i>Verband landwirtschaftlicher Versuchstationen im
Deutschen Reiche,</i> till vilket flertalet försöksstationer anslöto sig, och sedan
år 1899 ha de sitt särskilda organ i tidskriften Die Landwirtschaftlichen
Versuchstationen.

Behovet av en på vetenskapliga grunder utförd kontroll över utsädesvaror
framhölls först av föreståndaren för forstakademien i Tharand <sp>Friedrich
Nobbe</sp>, och år 1869 inrättade han vid akademiens växtfysiologiska
försöksstation den första <i>frökontrollanstalten,</i> vilken snart följdes av talrika
liknande anstalter i Tyskland och Üsterrike-Ungern, samt i så gott som alla
civiliserade länder.

För att befordra den på 1860-talet med stort intresse omfattade
mossodlingens utveckling på vetenskapliga grunder tillsattes år 1876 en
<i>Central-Moorkommission</i> vid lantbruksministeriet i Berlin. På dess förslag
inrättades följande år en <i>Moorkulturstation</i> i Bremen, vilken till sitt förfogande fick
ett antal små mossgårdar, <i>Moorkolonien,</i> i stadens närhet för att tjäna som
försöksfält och tillika som föredöme för mossodlingar. Denna station
utvecklade under <sp>Max Fleischer</sp> och <sp>B. Tacke</sp> en mycket
betydelsefull vägledande och rådgivande verksamhet för den starkt tillväxande
mossodlingen. År 1897 inrättade lantbrukskammaren i Pommern en särskild
Moorkommission med försöksstation vid Neu-Hammerstein, för att lämna
vägledning vid mossodling under de i de östra landsdelarna rådande
förhållandena. För södra Tysklands mossodling har liknande vägledning lämnats
av den vid det bayerska inrikesministeriet år 1895 tillsatta Moor kultur
kommission och den av <sp>A. Baumann</sp> kort därefter inrättade försöksanstalten
i Munchen, vilken år 1900 övertogs av staten och har ett flertal försöksfält,
samt en försöksstation vid Bernau.

I Österrike började den agrikulturkemiska försöksanstalten i Wien år
1891 att sysselsätta sig med mossodling, för vilken år 1901 inrättades en
särskild avdelning med försöksstation vid Admont i Obersteiermark.

Främst bland Ungerns lantbruksvetenskapliga anstalter står den år 1891
inrättade försöksanstalten å Magyar Ovär, en väl utrustad agronomisk
försöksanstalt, med vilken statens redskapsprovningsanstalt är förenad.
Ytterligare finnas 3 uteslutande för vetenskapliga undersökningar avsedda
åkerbrukskemiska anstalter samt 3 kemiska stationer, vilka utföra analyser åt
allmänheten. Av dessa utgör den i Budapest tillika regeringens
undersökningslaboratorium. Sedan år 1891 finnes 20 frökontrollanstalter. Vinlusens
härjningar föranledde år 1880 inrättandet av en »Phylloxera-station», vilken
senare utvidgats till allmän <i>Entomologisk station.</i> Därjämte inrättades år
1897 en växt-fysiologisk och -patologisk anstalt och 1896 en djurfysiologisk
anstalt, som huvudsakligen ägnar sig åt undersökningar rörande husdjurens
utfodring. Slutligen må nämnas försöksanstalten i Debreczin för
undersökningar rörande tobaksodling.

ÅKERBRUKETS framsteg under nutiden har i Ungern visat sig genom
en betydlig ökning av den odlade arealen, som enligt tillgängliga statistiska
siffror ökats från 1853 till 1910 från 9.8 till 14.2 miljoner hektar. I Tyskland
och Österrike angiver statistiken icke någon nämnvärd tillväxt av vare sig
åker eller äng, men framgången visar sig i alla de nämnda länderna genom
en betydlig ökning av medelskördetalen på arealenhet. Dessa ha uppgivit i
kg. per hektar sålunda:

<table o>
<td v2><td 2 c><sp>Tyskland</sp><td><tab><td 2 c><sp>Österrike</sp><td><tab><td 2 c><sp>Ungern</sp>
<td c>1879—88<td c>1910—14<td><tab><td c>1870—72<td c>1910—14<td><tab><td c>1870—79<td c>1910—14
<td>Vete ....................<td r>1,310<td r>2,140<td><tab><td r>1.000—1,100<td r>1,360<td><tab><td r>700<td r>1,330
<td>Ràg .....................<td r>980<td r>1,820<td><tab><td c>1,000<td r>1,370<td><tab><td r>650<td r>1,180
<td>Korn ...................<td r>1,300<td r>2,070<td><tab><td r>900—1,000<td r>1,500<td><tab><td r>740<td r>1,330
<td>Havre ..................<td r>1,140<td r>1,970<td><td c>800—900<td r>1,260<td><tab><td r>850<td r>1,090
</table>

Skördetalen för Tyskland stå föga efter de högsta, som förekomma i de
germanska länderna, under det att Österrikes och Ungerns för de senaste
åren motsvara eller föga överstiga Tysklands under den först anförda
tioårsperioden.

Framstegen visa sig även i en nedgång i trädesarealen, störst i Ungern
från 21 proc. av åkern under åren 1876—80 till 8.1 proc. år 1910, och minst
för Tyskland från 9.7 proc. år 1878 till 5.9 proc. år 1913.

Det högst stående jordbruket i Tyskland har under senaste årtiondena
nått en så hög bruttoavkastning, att det mångenstädes närmar sig gränsen
för räntabiliteten. Däremot har skördeökningen icke varit så stor som
folkökningen, utan den tidigare vanliga spannmålsutförseln har från sista
fjärdedelen av 1800-talet efterföljts av ett stigande behov av införsel av såväl
spannmål som produkter av husdjursskötseln.

En så gott som ny gren av åkerbruket är <i>mossodlingen.</i> Under 18:e
århundradet hade flerestädes försök gjorts att igångsätta odling och
kolonisation av mossområden såväl i Nordtyskland som i Baiern, men vanligen med
ringa framgång, och den odling, som alltjämt ägde rum å mossar i norra
Tyskland, frambragte blott svaga skördar genom upprepad bränning av
mossytan. Först då kalisalter och fosfat blevo tillgängliga, blev en uthållig,
lönande mossodling möjlig, och i början av 1860-talet uppkom ett livligt
intresse för dylika företag. Väckelsen kom framför allt genom de lyckade
resultat, en av <sp>Theodor Hermann Rimpau</sp> på Cunrau utarbetad
odlingsmetod med täckning av mossytan med ett sandlager lämnat.
<sp>Rimpaus</sp> odlingsmetod fick hastigt en mycket utsträckt användning, men
visade sig mångenstädes mindre lämplig. Tack vare den av preussiska
regeringen år 1876 tillsatta <i>Central-Moorkommissionens</i> och
mossförsöksstationens i Bremen försöksverksamhet (se föreg, sida) har kännedomen om
mossjordens egenskaper och om lämpliga metoder för dess odling vunnits,
och med stöd därav har mossodlingen i Tyskland nått en hög ståndpunkt
och stor omfattning.

<img l>Fig. 106. Hohenheimplogen.</img><i>Alphushållning.</i> Liksom i övriga alptrakter så hade i Sydtysklands och
Österrikes alpländer samt i Böhmens bergland och Karpaterna vanvård av
betesmarkerna och skövling av skogarna medfört en försämring och
minskning av dessa trakters
produktiva areal. I de
tyska gränstrakterna mot
Schweiz har man efter
detta lands exempel sökt
att genom lokala
förordningar förbättra dessa
förhållanden. I Österrike
har detta skett i
samband med avlösningen av
böndernas betes- och
skogsfångservitut i godsens skogar, och från år 1900 har staten beviljat
understöd till förbättringsarbeten under villkor, att de särskilda länderna
lämna motsvarande anslag, vilka huvudsakligen använts till förbättring av
gemensamma betesmarker. Jordbruket kvarstår i dessa trakter på en mycket
primitiv ståndpunkt, bl. a. däruti, att det urgamla svedjandet av lågskog
fortfarande brukas för att sedan under 1—2 år odla säd och därefter beta
marken, tills skogen återvuxit.

<img r>Fig. 107. Modern Ruchadloplog.</img>
GRUNDFÖRBÄTTRING. Jordbrukets framgång i det tyska och
österrikiska slättlandet kan
till väsentlig del
tillskrivas det allmänna
genomförandet av täckdikning
och andra
grundförbättringsarbeten. För dessas
befordrande ha åtskilliga
stater inrättat lånefonder,
och särskilt i Sachsen
och Bayern ba dessa
statsanstalter fått stor
omfattning. I Preussen
har enligt lag av den 13
maj 1879 denna
långivning överlämnats åt
provinsialbanker, men ännu år 1910 hade blott 5 dylika banker upptagit denna
verksamhet.

I Österrike kunde enligt lag den 4 jan. 1909 understöd av statsmedel för
täckdikning och annan grundförbättring tilldelas för dylika ändamål bildade
sammanslutningar med ända till 30 proc. av kostnaden men i visst
förhållande till de bidrag, som lämnades av provinsen.

ÅKERBRUKSREDSKAP. Likasom det engelska jordbruket i övrigt var
<img r>Fig. 108.  Treskärig plog.</img>
mönstret för det tyska under början av 1800-talet, så gällde detta även
redskapen. Först på 1860-talet började fabriksmässig tillverkning av
jordbruksredskap i Tyskland, och under det att dittills så gott som uteslutande
utländska plogmodeller eftergjorts, Smalls och Baileys i norra och den vid
Hohenheim något förändrade brabantska plogen i Väst- och Sydtyskland
samt Österrike, så
upptogs den s. k.
Ruchadplogen, som uppgives vara av
böhmiskt ursprung, nu (av
Eckert i Berlin 1847) till
tillverkning och vann stor
spridning. Den inhemska
redskapstillverkningen
tillväxte väl under den
följande tiden, men först på
1870- och 1880-talen,
sedan patentskydd för
uppfinningar börjat sporra konstruktörernas verksamhet och
lantbruksutställningarna berett ökade tillfällen att göra nyheter kända, började den tyska
maskinindustrien en mera självständig utveckling.

I det stora hela har denna naturligtvis följt gången i det övriga Europa,
men i vissa avseenden ha särskilda typer också utbildats.

<img l>Fig. 109. Tysk kärrplog.</img>
Sålunda ha de tyska plogkonstruktörerna, antagligen under inverkan av
Ruchadloplogen, från den först använda engelska, skruvformiga vändskivan,
övergått till den kortare och brantare cylindriska formen i förening med
4-kantigt skär, vilka under senare delen av 1800-talet blev förhärskande i
Tyskland, och  från  1880-talet fingo  2-flerskäriga plogar, dubbel-  och
alvplogar samt
kärrplogar stor spridning.

För plöjning i starkt
sluttande terräng
tillverkades växelplogar
med 2 kroppar.

Sedan man vid
denna tid övergått till att
tillverka alla för
nötning mera utsatta
delar av stål, har den tyska plogtillverkningen nått en hög ståndpunkt. Av harvar
utbildades ängsharvar vid samma tid självständigt. Vid konstruktionen av
såningsmaskiner frångick man i allmänhet den Cookeska skoputmatningen och
använde cellhjul eller ock refflade utmatarevalsar <i>(Thorners</i> schubräder,
Saxoniahjul) samt den ursprungligen amerikanska konstruktionen med på
insidan refflade matartallrikar. Till mer kända tyska konstruktioner höra
även konstgödselspridningsmaskinerna (<sp>Schlörs</sp> <i>Westphalia),</i> samt <sp>N. A.
Otto</sp>'s och <sp>E. Langen</sp>'s år 1867 först framvisade gasmaskin, vilken väl
icke blev använd vid jordbruket men var grundtypen till bensin- och 
motorerna, vilka fått en så stor användning vid jordbruket och även i
Tyskland blivit föremål för en stor fabriksindustri.

JORDENS BEARBETNING, åt vilken större omsorg kunde ägnas efter
skiftets genomförande, förbättrades till en början genom att göras till större
djup, vars betydelse skarpt framstod genom införandet i slutet av 1860-talet
av ångplogen. Den egentliga djupkulturen till 30—40 cm. djup med ångkraft
blev visserligen i huvudsak inskränkt till området för den intensiva
sockerbetsodlingen, men plogdjupet blev i allmänhet vid bättre jordbruk ökat till
20—25 cm., och sedan försök visat, att djupare brukning knappt lönar sig,
inskränker man sig mestadels härtill. Den vunna insikten om bakteriernas
stora inflytande på jordens fruktbarhet har i stället givit ytbruket på den
till normalt djup (20—25 cm.) plöjda jorden största betydelsen såsom
särdeles ägnad att befordra bakterieverksamheten i jorden.

GÖDSLING. Införandet av foderodling på åkern samt ökningen av
nötkreatursstocken och dennas bättre fodring, utsträckt stallfodring och bättre
tillvaratagande av spillningen, antingen under djuren i s. k. <i>Tiefstall,</i>
vilket livligt förordades och rätt mycket kom i bruk på 1880-talet, eller i
ändamålsenliga gödselstäder — allt detta har bidragit till att öka gödseltillgången.

Därtill kom från mitten av 1800-talet återupptagandet av gröngödslingen,
vilket mycket befordrats genom <sp>Albert Schultz</sp>' å Lupitz erfarenhet på
1870—80-talen, att gröngödsling med lupiner jämte fosfat- och kaligödsling
kunde ersätta kreatursgödsel på mager sandjord och öka dennas fruktbarhet.
I samma riktning verkade <sp>Hellriegels</sp> och <sp>Wilfarths</sp> upptäckt, att
baljväxter med bakteriers hjälp upptaga fritt kväve, i det att denna
upptäckt föranlett en ökad baljväxtodling.

Därtill kom användningen av konstgödsel jämte de redan tidigare
använda medlen kalk och gips. På 1840- och 1850-talen åtnjöt koksalt stort
förtroende som gödselmedel, vilket dock snart åter upphörde, sedan man
erfarit verkningarna av chilesalpeter, benmjöl, guano och superfosfat, som
kommo i allmännare bruk vid nämnda tid. Ytterligare tillkommo
ammoniumsulfat, kalisalt och thomasfosfat, vilkas lämplighet för gödsling av mossjord
starkt befordrade dennas odling, samt än senare kalkkväve (jfr sid. 461).

Konstgödslingen fick en oerhört stor användning, och de företrädesvis för
prövning av dess verkan i stor utsträckning använda gödslingsförsöken gåvo
en långt säkrare ledning för gödslingens rationella anordning än de tidigare,
allt ifrån <sp>Thaer</sp> använda statiska beräkningarna (sid. 457). På detta
område blev Tyskland under senare hälften av 1800-talet föregångslandet.

Upptäckten av de i baljväxtbakteriernas rötter symbiotiskt levande
bakterierna och deras betydelse för tillgodogörandet av luftens fria kväve (sid.
455) ledde snart till åtgärder för att tillföra jorden dylika bakterier, där de
saknades, dels genom tillförsel av på sådana rik ympjord, vilket först
tillämpades av <sp>Salfeld</sp> vid mossförsöksanstalten i Bremen, dels genom jordens
eller utsädets ympning med renkulturer av kvävebakterier. Den senare
metoden utvecklades av <sp>Fr. Nobbe</sp> och <sp>Lor. Hiltner</sp>, vilka år 1896
igångsatte tillverkning av dylika kulturer, kallade <i>nitragin</i> och deras
tillhandahållande i handeln.


VÄXTODLING. På <i>växtförädlingens</i><footnote><sp>Hillman, P</sp>. Die deutsche landw. Pflanzenzucht — D. L. G. Berlin 1910. <sp>Rümker. K.</sp> Anvisning till våra sädesslags förädling. Övers. <sp>Hj. Nathorst</sp>. Malmö 1879.</footnote> område utfördes i Tyskland under
senare delen av 1800-talet ett storartat arbete, i det att ett stort antal nya,
avkastningsrika sorter framställdes genom massurval av sädesslag och genom
korsning av potatis. (Jfr sid. 462.) Föregångsman var här <sp>W. Rimpau</sp> på
Schlanstedt, vilken förädlade alla de fyra vanliga sädesslagen. Bland hans
efterföljare märkas <sp>Fr. v. Lochow</sp> (råg), <sp>O. Beseler</sp> på Weende
(squa-reheadvete, havre), <sp>F. Heine</sp> på Hadmersleben (vete, korn, havre), <sp>W.
Richter</sp> på Zwickau (potatis), <sp>O. Cimbal</sp> på Frömsdorf (vete, potatis)
och <sp>W. Paulsen</sp> på Nassengrund (potatis), m. fl.

För provning av de nya sorterna och olika gödsling m. m. har en
potatisodlingsstation i Berlin under ledning av <sp>v. Eckenbrecher</sp> varit verksam
från senare delen av 1800-talet.

Till växtförädlingens främjande och de nya sorternas spridning bidrog det
tyska jordbrukssällskapets år 1888 igångsatta tävlingar med framstående
sorter och uppläggandet år 1895 av ett Hochzuchtregister för nya förädlingar.

<i>Växtföljd.</i> Med bygemenskapens försvinnande följde mer eller mindre
hastigt övergång från treskiftesbruket till mer intensiva växtföljder. För
denna förändring framställde <sp>Thaer</sp> efter engelskt mönster det rena
växelbruket som mönster, men såsom redan <sp>J. G. Koppe</sp><footnote>Revision der Ackerbausysteme (1818).</footnote> framhöll, kunde
dylika växtföljders stora anspråk på arbete svårligen uppfyllas, och på grund
härav och av klövertrötthetens uppträdande vid användning av det vanligaste
växelbruket, Norfolkomloppet, blev det vanliga, att en del av trädesskiftet
användes till grönfoder, trindsäd eller rotfrukter, så att jorden kom att trädas
blott vart 6:e eller 9:e år. Sålunda uppkommo »sammansatta» eller
»förbättrade treskiftesbruk», och då hackrensade växter infördes i omloppet, kunde
det rena trädesbruket alldeles uteslutas. Där rent växelbruk infördes,
användes i regel flera skiften än vid Norfolkomloppet. Här och var vann också
fritt jordbruk utan fastställd växtföljd insteg.

Även de i de nordtyska lågländerna använda sädesgräsbruken <i>(Feldgras-</i>
eller <i>koppelwirtscbaften</i> (sid. 275) förändrades till större intensitet. Det
Mecklenburgska koppelbruket förkortades, och mellan höst- och vårsäden
insköts ärter. Även förekom att i långa omlopp inskjuta en halvträdning
efter tidigt vallbrott <i>(Dreesch-</i> eller <i>Johannisbrache),</i> således: 1. helträde, 2.
höstsäd, 3. vårsäd, 4. klöver, 5—7. betesvall och vallbrottsträde, 8. höstsäd,
9. ärter. I Brandenburg, där koppelbruket infördes omkring år 1800, togs
rotfrukter eller andra bladrika växter mellan stråsädena. I allmänhet
bibehöllos rena eller förändrade koppelbruk blott där man ville bibehålla
djurens betning på åkern, men där annat bete fanns eller där fårskötseln
inskränktes eller man övergick till sommarstallfodring eller tjudring på
foderskiften, övergick man mest till förbättrade treskiftes- eller växelbruk.

I alptrakterna bibehölls i allmänhet det gamla <i>Egartenwirthscbaft</i>
oförändrat.

I Ungern och de sydslaviska länderna, där treskiftesbruket eller på den
rikaste jorden oavbruten sädesodling fortfarande är det vanligaste, har 
bruket av eftergrödor (bovete, hirs) efter sädesskörden samt mellangrödor
(kurbitser, vattenmeloner, trädgårdsbönor, hampa) mellan raderna av majs,
och potatis bibehållit sig.

<i>Odlade växter. Råg</i> utgör fortfarande huvudsädet i det nordtyska
låglandet, men har inom de nordliga kustländerna något trängts tillbaka av
havre, under det att de mer fordrande vete och korn fått större betydelse
i de sydligare och bördigare trakterna, såsom i Sydtyskland samt i
Braunschweigs och Sachsens sockerbetsdistrikt. <i>Spelt, två-</i> och <i>enkorn-vete,</i> sedan
gammalt alptrakternas viktigaste säden, ha förlorat terräng och odlas numera
huvudsakligen i Baiern, Baden, Wurtemberg och Österrikes alpländer. Av
vete har squarehead, som på 1870-talet infördes från Danmark, blivit
föremål för omfattande förädling och sorter av denna typ vunnit stor
användning. I Ungern odlas fortfarande hårdvete allmänt, men därjämte ha
förädlade sorter av vanligt vete vunnit allt större användning på godsens egen
jord.

Av råg framställdes under senare delen av 1800-talet ett antal mer
styvstråiga och rikare givande sorter, såsom <sp>Bestehorns</sp> jätteråg,
<sp>Rimpaus</sp> Schlanstedter (1868), prof. <sp>Heinrichs</sp>, samt <sp>F. v. Lochows</sp>
Petkusråg (1881), framställd genom urval ur Pirnaråg från Sachsens högland.

Av korn, som i både Tyskland och Österrike odlas mycket till
maltberedning, förekomma övervägande därtill lämpliga tvåradiga sorter, under det att
behovet av foderkorn till större delen fyllts genom införsel från Ryssland.

<i>Havre-</i>odlmgen har vunnit i omfattning i alla trakter med magrare jord
och svalare klimat, och allt mer övervägande använt rikt givande
vipphavre-sorter, vilka i stort antal frambragts av tyska förädlare, övervägande med
den gulvita probstejerhavren  som modersort.

<i>Bovete</i> och <i>hirs</i> ha till större delen försvunnit ur odling i Tyskland, i den
mån intensiv odling införts på den lättare jorden men däremot bättre
bibehållit sig i de österrikiska för-alpområdena. <i>Ärter</i> och <i>åkerbönor</i> odlas i alla
landsdelar men odlingen har varit i jämnt avtagande. <i>Majs</i> har fått ökad
användning till grönfoder inom Sydtysklands fruktbaraste slättland och odlas
allmänt i tidiga sorter till mogen skörd i de södra alpdalarna samt i de
sydslaviska länderna och Ungern (20 proc. av åkern). <i>Lupiner,</i> som skola ha
återupptagits i odling av <sp>K. v. Wulffen</sp> år 1818 och vid mitten av
århundradet voro i rätt allmän odling till grönfoder i Preussen, ha efter
<sp>Schultz-Lupitz</sp>' lyckade försök på 1880-talet (sid. 540) fått stor användning till
gröngödsling.

<i>Klöver,</i> som betraktades som banbrytare vid övergången från sädes- till
växelbruk, odlas allmänt, och särdeles i Schlesien och angränsande trakter,
varifrån en betydlig avsättning av frö av för sin härdighet och tidiga
utveckling berömt slag uppstått.

<i>Lucernodlingen</i> har starkt tilltagit särdeles i Ungern, där en härdig sort
odlas, vilken bibehåller sig vid hög avkastning i 15—20 år, och varav
fröskörden numera förser Europa med dess bästa frö av denna art.

Bland hackrensade växter intager <i>potatis</i> ojämförligt största utrymmet,
vilket under slutet av 1800-talet ökats till omkring 13 proc. av åkern i 
Tyskland och Österrike samt 5 proc. i Ungern. Odlingen är mest utsträckt i
nordöstra Tysklands sandjordstrakter, där den intager större delen av godsens
jord och skörden till stor del användes till beredning av sprit, stärkelse och
dextrin, vilka industrier från 1860-talet, då de först började fabriksmässigt,
fått en mycket stark utveckling och möjliggjort att höja intensiteten i
jordbruket och husdjursskötseln på dessa trakters magra jord. Den omfattande
förädlingen av potatis, som under senaste halvsekel ägt rum i Tyskland och
Österrike, har i främsta rummet gått ut på att frambringa rikt givande, mot
sjukdom härdiga fabriks- och fodersorter med hög stärkelsehalt, till vilkas
prövning och spridning de under ledning av Institut fur Gährungsgewerbe
i Berlin igångsatta försöksodlingarna kraftigt bidragit.

Den under den napoleonska krigstiden började betsockertillverkningen
kunde ej upprätthållas, då kolonialsocker efter krigens slut åter blev
tillgängligt, men upptogs åter 1820, och sedan en för densamma fördelaktig
höjning av sockertullen skett, steg den hastigt och var sedan länge i oavbruten
tillväxt, så att den lämnade ett betydligt överskott till utförsel.
<i>Sockerbetsodlingen</i> har i synnerhet koncentrerats i Braunschweigs, Anhalts, Sachsens,
Mährens och Böhmens fruktbaraste trakter och intog vid 1900-talets början
omkring 2 proc. av Tysklands och Österrikes samt 1 proc. av Ungerns
åkerjord. Denna storartade utveckling beror till stor del på den förädling av
sockerbetan, som utförts, främst av <sp>Gebrüder Dippe</sp> i Quedlinburg
(fr. 1872) och av sockerfabriken i Klein-Wanzleben (fr. 1860), båda i
provinsen Sachsen. År 1836 åtgick 18, år 1815 14<sup>1</sup>/<sub>2</sub> och numera blott 6 dt. betor
till 1 dt. råsocker. Den har därjämte gynnats genom att beskattningen
beräknades på grund av mängden betor oberoende av den stigande sockerhalten
samt genom exportpremier för utfört socker. Sockerbetsodlingen har
kraftigt bidragit till åkerbrukets höjande, liksom betmassan och blasten blivit
viktiga fodermedel vid den intensiva nötkreatursskötseln.

Av övriga rotfrukter ha huvudsakligen <i>foderbetorna</i> gått framåt i
odlingens omfattning och förädling till hög avkastning. Mest berömd har den
av <sp>H. H. v. Borries</sp> förädlade Eckendorf-betan varit.

Odlingen av olje- och spånadsväxter, <i>lin, hampa</i> och <i>raps,</i> har under
senaste halvsekel gått starkt tillbaka i Tyskland, något mindre i Österrike,
till följd av ökad användning av bomull och petroleum samt konkurrens
från Ostindien och Byssland, rapsodlingen även på grund av tilltagande
insektskador. Lin odlas fortfarande mest i Böhmen och Galizien, men
därjämte även i de norra kustprovinserna, hampa dels i sydvästra Tyskland,
dels i Galizien.

<i>Humleodlingen</i> har inskränkts till vissa områden i Böhmen, mellersta
Franken, Baiern och på Schwarzwald och upptog vid sekelskiftet 0.16 proc.
av Tysklands åker. Den böhmiska och tyska humleodlingen lämnar en vara
av hög kvalitet. Handeln därmed är koncentrerad i Nürnberg.

TOBAKSODLINGEN har bibehållit sig bäst i Österrike-Ungern, särdeles i
Tyrolen och de sydslaviska länderna, men gått något tillbaka, sedan
tobaksmonopol år 1851 infördes. I Tyskland har tobaksodlingen sin största
utbredning i Baden.


VINODLING har bibehållit ungefär samma omfattning, som den nått
under 1700-talet, och sin stora ekonomiska betydelse för mellersta
Rhendalen och Sydtysklands kuperade trakter.

Vinlusen och mjöldaggen ha jämförelsevis lätt bekämpats i de nordligare
vinodlande trakterna, men i Sydtyskland och Österrike har detta lyckats
endast genom användning av amerikanska stockar och årlig behandling
med svampdödande medel. I Ungern, där vinskörden beräknades ha
nedgått till <sup>1</sup>/<sub>6</sub> av dess tidigare mängd, har den tack vare dessa medel åter stigit
men ej ännu nått sin förra höjd.

TRÄDGÅRDSODLINGEN i Tyskland har under senare delen av det
nittonde århundradet nått en storartad utveckling såväl i tekniskt avseende och
teoretisk behandling, som i omfattning och utbredning till alla jordbruk och
bostadslägenheter och som en särskild näringsgren för försäljning av frön,
†rädskolalster och andra trädgårdsprodukter.

Denna framgång är till väsentlig del frukten av de föreningars
verksamhet, som i alla landsdelar bildats under det gångna århundradet. Det första
av detta var det år 1809 stiftade pomologiska sällskapet i Altenburg, och som
särskilt verksamma nämnas bland de senare bildade <i>Verein zur Beförderung
des Gartenbaus im Preiissischen Staate</i> (1822), <i>Flora</i> i Dresden (1828) samt
<i>Deutscher Pomologenverein</i> (1860) senare kallad <i>Deutsche
Obstbaugesellschaft.</i> Dessa och andra föreningars årsskrifter utgöra en framstående del
av den oerhört rikhaltiga tyska trädgårdslitteraturen.

Under det att förut nya sorter av blom-, köks- och fruktväxter mestadels
hämtades från Frankrike och Nederländerna, har under 1800-talets senare
del frambringandet av nya sorter fått en stor omfattning i Tyskland.

Fruktodling bedrives i alla rikets delar, särdeles i Sydtyskland och där
i största omfattning i Wurtemberg liksom i Tyrolen, och har mångenstädes
utsträckts till odling på åker, ängs- och betesmarker. Den redan av
<sp>Fredrik den store</sp> påbjudna odlingen av fruktträd utefter de allmänna
vägarna har utsträckts och lämnar mångenstädes kommunerna avsevärda
inkomster. Till spridningen av framstående fruktträdsorter ha de stora och
högt uppdrivna trädskolor bidragit, vilka började anläggas redan under
1800-talets första fjärdedel (vid Herrenhausen i Niedersachsen, Podiebrad
i Böhmen, Hohenheim och Reutlingen i Wurtemberg), och i senare tid fått
en stor omfattning (<sp>L. Späth</sp> i Berlin, <sp>H. A. Hesse</sp> i Weener m. fl.).

I Österrike, Böhmen och Ungern har jämte äpplen, sviskon blivit en
viktig odlingsprodukt, och endast för alptrakterna uppgavs antalet trädskolor
år 1868 till 1,643.

Bland framstående författare på fruktodlingens område märkas läkaren <sp>A.
F. A. Diel</sp> i Ems (1756—1839), som uppställde en systematisk indelning av
kärnfrukter, vilken använts intill nuvarande tid, <sp>Georg Liegel</sp> i Braunau
i Österrike (1777—1818), vilken kritiskt undersökte och systematiserade
plommonsorter, samt <sp>Eduard Lucas</sp> (1816—82), vilken inrättade det
berömda pomologiska institutet vid Reutlingen i Württemberg och genom
sina skrifter blivit en auktoritet på pomologiens område.

Köksväxtodlingen bedrives allmänt, och särskilt i Nordtyskland har den
utvecklats till en mycket omfattande näring. Ungern utmärker sig på detta
område genom allmän odling i stor skala av meloner och vattenmeloner.

Fröodling av köks- och blomsterväxter, vilken på 1700-talet börjades,
framför allt i trakten kring Erfurt, har sedan utvecklats till en storartad
industri, för vilken Erfurt och Quedlinburg äro centralpunkter.

För trädgårdsundervisningen har sörjts genom ett stort antal lägre
trädgårdsskolor samt högskolor i Dahlem vid Berlin, Proskau i Oppeln, speciellt
för fruktodling, samt Geisenheim i Rhenlandet särskilt för vin- och fruktodling.

HUSDJURSSKÖTSELN stod i de tyska och österrikiska landsdelar, där
sädesodling var huvudsak inom lanthushållningen, vid periodens början
mycket lågt, i det att dess huvuduppgift ansågs vara att lämna dragkraft och
gödsel, varför gödselbehovet vid sidan om tillgång på bete i stort sett bestämde
dess omfattning. Undantag härifrån utgjorde dock fårskötseln, som särdeles
vid godsen på slättbygderna genom försäljning av ull lämnade en stor del av
inkomsten. Gödselproduktionens övervägande betydelse var en anledning till
att man i samband med ett intensivare jordbruk förordade
sommarstallfodring. I kust- och alptrakterna, där den i förhållande till åkerarealen rika
tillgången på bete föranledde en mer omfattande nötkreatursskötsel, var
mjölkavkastningen högre och ostberedningen en viktig inkomstkälla.

Nedgången i spannmålspris under senare delen av 1800-talet i förening
med ökad tillgång på kraftfoder och till foder lämpligt fabriksavfall
(betmassa, melass, drav, dränk, pulpa m. m.) medförde en genomgripande
förändring i husdjursskötselns omfattning, ekonomiska betydelse och intensitet.

I avseende på kreatursantalet har utvecklingen varit den vid stigande
intensitet i lanthushållningen vanliga, d. v. s. nötkreatur och svin ha ökats, får
nedgått i antal. Även hästarnas antal har ökats i såväl Tyskland som
Österrike och Ungern.

Kreaturens storlek och produktionsförmåga har ökats och deras
utveckling blivit hastigare. Denna framgång har vunnits genom rikligarc och mer
ändamålsenlig utfodring, vid vilken vetenskapliga grunder tidigare började
tillämpas än i något annat land (sid. 464), och genom ett förbättrat
avelsurval. Detta har kraftigt befordrats genom de av det tyska
lantbrukssällskapen anordnade utställningarna samt fortgått under ledning av för olika
djurslag och raser bildade avelsföreningar, över vilka lantbrukssällskapet
utövar kontroll genom sin fordran på rasrenhet som villkor för föreningarnas
erkännande och rätt att med avelsdjur deltaga i utställningarna. Den första
dylika föreningen bildades år 1858, men först på 1880-talet blev deras antal
och verksamhet mer betydande.

Av <i>kreaturssjukdomar</i> var det huvudsakligen boskapspest, som under
förra delen av 1800-talet beaktades som i högre grad förlustbringande. Till
skydd mot dess spridning hade redan under föregående århundrade införts
stränga bestämmelser i den österrikiska monarkien (sid. 280), och liknande
lagstiftning infördes småningom i de särskilda tyska staterna samt år 1869
i en för det nordtyska förbundet gemensam förbundslag, vilken år 1871 blev
gällande för det tyska riket. Enligt denna lag ägde regeringen påbjuda
avspärrning av smittat område, nedslaktning av smittade djur och desinfektion,
och djurägare tillerkändes rätt till ersättning för dödade djur. Mot alla övriga
smittsamma sjukdomar påbjöds genom rikslag den 23 juni 1880 om
förhindrande och undertryckande av smittsamma kreaturssjukdomar liknande
åtgärder och anmälningsplikt för djurägarna vid inträffande fall samt särskilda
föreskrifter beträffande vissa av dem, såsom vattuskräck, rots, elakartad
lungsjuka, fårkoppor, skabb, beskällaresjuka. Denna lag har ändrats den 1 maj
1894. I Ungern utfärdades motsvarande lag år 1874 och förnyades år 1888,
1893 och 1897. Nedslaktning av kor misstänkta för juvertuberkulos påbjöds
år 1909.

<i>Försäkring</i> mot förlust genom kreaturssjukdomar förekommer mest i de
sydvästra landsdelarna, mindre i de östra och i Ungern. Den utövas till stor del
av lokala, ömsesidiga föreningar <i>(Kuhgilden,</i> sid. 271) och på senare tid även
av stora försäkringsanstalter dels grundade på ömsesidighet, dels affärsbolag.
För att befordra en betryggande kreatursförsäkring ha enskilda stater
inrättat statsunderstödda återförsäkringsanstalter, till vilka efter bestämda
grunder bildade lokala försäkringsföreningar, sammanslutna i provinsförbund,
äga ansluta sig. I Baden äro kommunala försäkringsanstalter obligatoriska.
I de flesta tyska stater är försäkring i statens försäkringsanstalt mot förhist
genom nedslaktning, påbjuden som åtgärd mot smittsamma sjukdomar,
obligatorisk.<footnote>Institut internat. d'agriculture. Bulletin des instit. économ. 1911, n:r 7 s. 111. n:r 9 s. 87.</footnote> I Ungern är sedan år 1898 Ömsesidiga ungerska
kreatursförsäk-ringssällskapet i verksamhet med anslutna kommunala föreningar.<footnote>Samma tidskr. 1914. n:r 10 s. 66.</footnote>

HÄSTAVEL. Antalet hästar i Tyskland har betydligt ökats under nu
avhandlade period. Det var år 1816 ungefär 1<sup>1</sup>/<sub>4</sub> miljon, år 1861 nära 3.2 och
år 1910 4.5 miljoner. I Österrike har antalet från 1857 till år 1910 stigit från
ungefär 1.3 till 1.8 samt i Ungern under samma tid från 2.1 till 2.3 miljoner,
allt i runda tal.

Tidigare var den ädla hästaveln, som behövdes för att fylla härens behov
av remonter, mest omhuldad, men i den mån industrien, städerna och det
intensiva jordbruket medfört ökad efterfrågan på grova draghästar, har
kallblodet allt mer vunnit terräng. I de nordöstra tyska landsdelarna, liksom i
det angränsande Littauen bedrives övervägande varmblods-avel, och först mot
slutet av 1800-talet började kallblodsaveln där omfattas med större intresse.
Sedan avtager varmblodsaveln och tilltager kallblodet gradvis västerut till
Rhenprovinsen, där det numera till allra största delen undanträngt den ädla
aveln. I Mecklenburg är häststammen mycket blandad, och det samma gäller
sydvästra Tyskland, men med övervikt för den tunga noriska rasen (Pinzgauer
m. fl.) i alptrakterna liksom i närgränsande österrikiska landsdelar. För övrigt
är den ädla hästaveln mycket omfattande i Österrike och enarådande i Ungern.

Främst i anseende bland det tyska halvblodet står den ostpreussiska
rasen i Posen, Ost- och Westpreussen med det år 1732 inrättade statsstuteriet
'Fräkennen som avelscentrum. Efter en lång tid av förfall, utan bestämd plan
för aveln av den ursprungligen av lantras bestående avelsstammen, börjades
efter krigstidens slut användning av engelskt full- och halvblod, och snart
hade stuteriet och de omgivande landsdelarnas lanthästavel vunnit 
erkännande i Tyskland som den förnämsta producenten av armé- och lätta
ridhästar. I samband med stamstuteriet stå ett antal lantstuterier och
hingstdepåer, premieringar för urval av godkända avelsdjur samt år 1890 införda
dressyr- och prestationsprov. Uppfödarna, som till största delen utgöras av
mindre jordbrukare, äro sammanslutna i föreningar, vilka utgiva stamböcker
för de särskilda provinserna, för Litthauen och Masuren från 1861,
Ostpreussen från 1890, Westpreussen och Posen från 1894.

Med den ostpreussiska halvblodsaveln tävlar den <i>hannoveranska</i> i
anseende. Denna har sin centralhärd i det år 1735 inrättade lantstuteriet
(hingst-depåen) i Celle och bedrives allmänt av jordbrukarna på låglandet kring
Elbes, Wesers och Ems' flodsystem. De rika betena hava här tillsammans
med hingstmaterial av engelskt full- och halvblod alstrat en stam av något
grövre men ädla rid- och eleganta vagnshästar. Aveln ligger i böndernas
händer, och huvudsakligen statsstuteriets hingstar användas. Enligt för
provinsens olika delar utfärdade »Körordnungen» få endast godkända hingstar
användas för betäckning av andras ston. Stamboksföring äger rum sedan 1888.

Även i de angränsande provinserna, Ostfrisland, Oldenburg och Holstein,
har aveln av grövre ädla hästar nått en hög ståndpunkt. I Oldenburg infördes
hingstbesiktningstvång redan år 1819. Är 1893 började stambokföring i
Holstein och 1897 i såväl Ostfrisland som i de 2 avelsområden, vari Oldenburg
delades.

Även den kallblodiga aveln i Tyskland har under senare delen av
1800-talet utvecklats målmedvetet under ledning av avelstöreningar och med stöd
av statens underhåll av stamhingstar.

Kontroll över enskildas beskällare infördes i Preussen redan genom ett
liovkanslidekret år 1828 och har ytterligare reglerats genom senare
förordningar. För hästpremieringen utfärdades den första preussiska
förordningen den 27 april 1887, och samtidigt även stadgar för offentliga
kapplöpningar. Ledningen av hästaveln i de olika tyska länderna är för övrigt
sedan 1869 anförtrodd åt landskommissioner för hästaveln.

I Bayern underhåller staten två lantstuterier med tillhörande hingstdepåer
för den tunga <i>Pinzgauerrasen.</i> Pinzgauerrasen är också förhärskande i de
norra österrikiska alpländerna, under det att den ädla hästaveln var
övervägande i dubbelmonarkiens övriga länder. För hingsthållningen är i denna
sörjt genom statsstuterier och statens kontroll över användningen av
privat-beskällare.

De berömda stuterierna vid Lippiza i Krain (grundlagt år 1580), och vid
Kladrub i Böhmen (från 1560) ha bibehållit sina gamla stammar av
spanskt-italienskt blod men därtill använt det förra arabiska, det senare engelska
fullblodshingstar. Statsstuteriet i Radautz i Bukovina hade uppsättning av
engelskt full- och halvblod.

Den ungerska ädla hästaveln, som liar sina centralpunkter i
statsstuteri-erna Mezöhegyes (från 1785), Kisbér, Fogaros och Babölna (fr. 1790), har
utgått från orientaliska hästar, men de båda förstnämnda stuterierna ha
sedan använt engelskt full- och halvblod, så att de nu karakterisera
Kisbér-stammen som lätt, Mezöhegyes som tyngre engelskt halvblod. Den högt 
ansedda Noniusstammen vid Mezöhegyes har anglonormandiskt blod att tacka
för sin mäktigare kroppsbyggnad.

NÖTBOSKAP. Antalet nötboskap har under senaste halvsekel, 1860 till
1910 ökats i Tyskland från 14 till 20 miljoner, i Österrike från 8.6 till 9.1
miljoner och i Ungern från 5.6 till 7.1 miljoner i runda tal. I det stora hela har
varje landsdel fasthållit vid sin gamla lantras.<footnote><sp>A. Lydtin u. H. Werner</sp>. Das deutsche Hind. Herlin 1S!)9. D. L. G. Arbeit
n:r 41.</footnote> Sydtysklands rödskäckiga
boskapsraser beräknas utgöra nära <sup>1</sup>/<sub>3</sub> av Tysklands hela boskapsstock, de
rödbrokiga eller röda låglandsraserna föga mindre (27.5 proc), den
svartbrokiga låglandsrasen <sup>1</sup>/<sub>6</sub>, de bredpanniga gula-bruna sydtyska raserna <sup>1</sup>/<sub>10</sub>,
de korthuvade syd- och mellantyska bergsraserna nära 6 och den gråbruna
alpboskapen nära 4 procent. I de österrikiska alpländerna ha likaså de västra
delarna behållit sina till den gråbruna och den korthuvade tyska alpboskapen
närstående lokalraser, under det att i de östra boskapen tidigare närmade
sig den osteuropeiska stepprasen, som använts till korsning med de
ursprungliga alpraserna, men på senare tid har här liksom i Sydtyskland och Ungern
schweizisk rödbrokig boskap i stor mängd införts. I Nordtyskland har
huvudsakligen engelskt korthorn använts till avelns förbättring.

I Tyskland har en stor mängd avelsföreningar bildats för avelns ledning,
under det att denna i Österrike-Ungern sedan 1860-talet legat i händerna på
stats- och provinsmyndigheter, vilka haft betydliga statsanslag att tillgå för
avelns uppmuntran. Genom lagar för de särskilda österrikiska kronländerna
ha inrättats <i>Thierschaukommissionen</i> för att ordna tjurhållningen och den
obligatoriska tjurbesiktningen.

I Ungern har den högsta ledningen av aveln handhafts av en
överinspektör med underinspektörer i landets olika delar, och tillika har staten
anskaffat och spritt avelsdjur samt inrättat avelsstationer för såväl nötboskap som
svin för att förse bondkommuner med handjur.

FÅREN utgjorde vid periodens början den ekonomiskt viktigaste delen
av kreatursbesättningarna, särdeles på de större egendomarna. Då prisen på
jordbrukets övriga produkter nedgick, bibehöll den fina ullen sig bättre i pris
och blev jordbrukarnas viktigaste inkomstkälla, vilken var av desto större
betydelse, som försäljningen därav skedde på sommaren, då övriga inkomster
— oavsett försäljningen av raps, där sådan odlades, — voro så gott som inga.

Den under 18:e århundradet började införseln av merinofår från Spanien
fortsattes, och rasen utvecklades i Tyskland synnerligen väl. Norra
Tysklands fårstock genomkorsades med merinoblod, så att den med undantag
för marsktrakternas mjölkfår och lokala lämningar av hedfår hade antagit
den förstnämnda rasens karaktär i avseende på ullens beskaffenhet.

I de södra och västra landsdelarna gjorde däremot förhållandena och
särskilt jordens starka styckning, att fårskötseln icke fick så stor betydelse och
merino-inblandningen med undantag för Wurtemberg blev jämförelsevis
obetydlig. Dessa trakters lantfårslag voro i allmänhet mer köttiga än
Nordtysklands hedfår, och en betydande utförsel av slaktfår till Frankrike var en
viktig inkomstkälla för landets jordbrukare.


<img r>Fig. 110. Bagge av elektoral-merino-ras.</img>
Denna utförsel upphörde till stor del, till följd av att Frankrike fastställde
en hög införseltull, och detta föranledde en betydande minskning i de syd-
och västtyska ländernas fåravel. I Nordtyskland bibehöll den sig längre
blomstrande. Vid början av 1830-talet hade förädlingen av merinofåren i
Sachsen, Schlesien och Brandenburg nått en ytterligt hög grad av finhet hos
ullen. Elektoralfårens ull var föremål för en långt driven klassificering,
— den indelades i ej mindre än 6 eller t. o. m. 9 klasser, men då härmed
följt en överförädling av kroppen och minskning av ej blott kött- utan även
ullmängdcn, sökte man, då
ullprisen från år 1833 gingo
nedåt, att genom användning av
de ullrikare negrettifåren från
Österrike öka ullavkastningen
utan större nedgång i ullens
finhet. Utförseln av ull till
England avtog, men då den
uppblomstrande inländska
ylleindustrien i stället beredde
lätt avsättning för ullen och de
tyska merinofårens stora
anseende gjorde avelsfår från
de förnämligare hjordarna efterfrågade både inom och utom landet, även
till de transoceana ländernas i stark ökning stadda fåravel, hölls den
tyska merinoaveln uppe ända till 1860-talet. Jordbrukets tilltagande
intensitet gjorde dock den finulliga fåraveln, som bäst passar för fri betesgång,
mindre lämplig, och då modet tvang till övergång till produktion av kamull,
sökte man lämpa sig efter de ändrade förhållandena genom att korsa med
franska Rambouillet-får och långulliga engelska köttfår, varigenom erhölls
mer både ull och kött, vilket bibehållit sig i pris bättre än ullen.

På en del ställen i Schlesien har man bibehållit finulliga merinofår,
liksom i vissa trakter de därvarande lantraserna, såsom i Nordtysklands
hedtrakter de små lantfåren och i marsktrakterna mjölkfåren, men eljes har
den tyska fåraveln sedan 1880-talet övervägande varit riktad på produktion
av köttrika kamullfår, med allt mer ökad användning av engelska avelsdjur.
Till följd av låga ullpris och intensivare åkerbruk och nötboskapsskötsel har
emellertid antalet får allt sedan 1860-talet starkt nedgått, i Tyskland från
omkring 28 till 5.8 miljoner, i Österrike från 5.8 till 2.6 och i Ungern från
nära 11.3 till 8.5 miljoner djur. Är 1910 beräknades mindre än 10 proc. av
tyska rikets jordbruk vara förenade med fåravel.

För avelns förbättring verkar ett stort antal inspektörer och konsulenter,
anställda dels hos det tyska lantbrukssällskapet, som kontrollerar och
registrerar rasrena stammar, dels hos avelsföreningar och lantbrukskamrar.

Inom de österrikiska länderna var utvecklingen liknande med i Tyskland
i de övervägande åkerbrukande landsdelarna, under det att alpländerna
bibehållit sina lokalraser tämligen opåverkade av förädlingsåtgärder. I Ungern har
det förr snart sagt enarådande Zackelfåret delvis undanträngts av korsningar
med Rambouillet och engelska köttfår, men är fortfarande förhärskande i de
ungerska bergstrakterna, liksom den valachiska rasen i Siebenburgen.

GETAVELN har till följd àv getternas åverkan på skogen betraktats som
oförenlig med strävandena för en rationell skogsskötsel och torde väl även
hava så gott som försvunnit vid det större och intensivare jordbruket, men
har däremot ökats hos innehavare av smålägenheter (särdeles i Timringen)
liksom i bergstrakter, vars karga växtlighet de bättre än andra djur kunna
tillgodogöra. Deras antal har därför ökats, i tyska riket från 2<sup>1</sup>/<sub>2</sub> miljon år
1861 till 3<sup>1</sup>/<sub>2</sub> år 1912, i Österrike från omkring 1 miljon år 1857 till 1<sup>1</sup>/<sub>4</sub> miljon
år 1910, men i Ungern under samma tid bibehållit sig vid omkring 430,000.

I Tyskland har en planmässig förädling av aveln skett dels genom
ren-avel, dels med hjälp av det schweiziska Saanenslaget.

SVINAVEL. Lantbrukets framsteg i intensitet har framför allt visat sig
genom svinstockens starka ökning i antal och dess förbättrade kvalitet.
Antalet svin uppgavs vara
<table o>
<td><td c>år 1850<td c>år 1860<td c>år 1910
<td>i Tyska riket ....................................<td r>2.6 mill.<td r>6.4 mill.<td r>21.9 mill.
<td>i Österrike .......................................<td r>2.1 mill.<td r>2.4 mill.<td r>6.4 mill.
<td>i Ungern med Kroatien—Slavonien ..<td c>–<td r>4.5 mill.<td r>7.6 mill.
</table>

Denna ökning av svinskötseln står i närmaste samband med
mjölkhushållningen och potatisodlingen och är därför störst i de landsdelar, där mejeridrift,
stärkelse- och bränneri-industrierna mest tilltagit, med undantag dock för
marsktrakterna, där den mesta jorden ligger i gräs. Den största omfattningen
har svinaveln nått i de nordvästra landsdelarna (från provinsen Sachsen
västerut), under det att i de slaviska och vissa ungerska landsdelar svinstocken
redan sedan gammalt var synnerligen stor och därför visar mindre ökning.

Samtidigt ha de gamla, senvuxna lantslagen av hus- och skogssvintyperna
huvudsakligen genom korsning med engelska svin, först (från 1860-talet)
Essex-, senare företrädesvis Yorkshire och därnäst Berkshire-raserna,
förändrats till större snabbvuxenhet och fettansättningsförmåga, varigenom det
s. k. <i>tyska ädelsvinet</i> uppkommit. I Sydtyskland och de österrikiska
länderna har denna korsning mindre använts och än mer gäller detta Ungern,
där man redan i <i>Bakony-rasen</i> hade ett stor-, om än senvuxet slag och från
1830-talet infört det stora, mer snabbvuxna serbiska svinet, i Ungern kallat
Mangalicza. Båda dessa slag ha använts för förbättringen av svinen i
angränsande landsdelar, men Bakony-rasen har numera till största delen
undanträngts. I de österrikiska föralptrakterna lämnar ollonbetet och i Ungern
majsen svinen den huvudsakliga födan.

FJÄDERFÄAVELN har visserligen fortfarande bedrivits vid varje gård, men
huvudsakligen för husbehov. Härifrån gör dock gåsskötseln undantag, vilken
redan i 1800-talets början omtalas som en viktig inkomstkälla för bönderna i
norra Tyskland, särskilt i Pommern, vars rökta gåsbröst sedan gammalt är en
mycket efterfrågad delikatess, i Mecklenburg och Ostfriesland. Pommerska
och Emdergäss voro de mest ansedda raserna, som spredos även till utlandet.
Hönsskötseln har först under 1800-talet ådragit sig större uppmärksamhet,
men har icke nått den omfattning, att den fyllt landets egen förbrukning av ägg.

SILKESODLINGEN, som var mycket allmän i länderna söder om alperna
och i Ungern, hotades efter mitten av 1800-talet med ruin genom de
parasitiska sjukdomar på silkesmaskarna, som spredo sig hit från Frankrike och
Italien. Enligt förslag av en år 1868 av regeringen anordnad
silkesodlarekongress i Wien, inrättades följande år en försöksanstalt för silkesodling i
Görz och igångsattes avel av maskägg, vars härkomst från friska fjärilar
prövades enligt <sp>Pasteurs</sp> metod (sid. 512), och detta företag kröntes med
sådan framgång, att en anstalt i Trient kunnat förse så gott som hela
dubbelmonarkiens silkesodlande trakter med smittfria ägg. Silkesodlingen har
härigenom kunnat vidmakthållas. Då den gick tillbaka i Ungern, övertog
regeringen där uppköpet av kokongerna år 1880, och sedan sålunda
avsättningen tryggats, har silkesodlingen där åter blivit allmän.

BISKÖTSELN har fortfarande bibehållit den stora omfattning, den av
gammalt haft i tyska och österrikiska länder, liksom även i Ungern.
Särdeles är den allmän hos de mindre jordbrukarna i hed- och alptrakterna,
där det gamla bruket ännu består att flytta samhällena från den ena till den
andra trakten efter honungsväxters blomning, såsom till klöverfälten på
låglandet under försommaren och bovete- och ljungblomningen på hög- och
eftersommaren. I Ungern uppgives biodlingen ha ökats betydligt under senare
tid, från 1890 till 1900 från 343,000 till 650,000 samhällen.<footnote><sp>Grandeau, L</sp>. L'agriculture et les institutions agricoles. I. s. 237.</footnote> Storgods skola
finnas där med flera tusen samhällen.

Biskötselns stora framgång i tekniskt hänseende daterar sig från de
reformer, pastor <sp>Joh. Dzierzon</sp> (1811—89) i Karlmarkt införde. Han
konstruerade en »tvillingkupa» med rörliga lister för kakbygget, som
därigenom blev lätt åtkomligt för undersökning och skattning, samt lärde att
åstadkomma konstsvärmning och viseodling, varigenom biodlarna kunde
reglera samhällenas förökning och bistammens korsning med annan ras.
Hans arbeten, i synnerhet Theorie und Praxis des neuen Bienenfreundes
oder neue Art der Bienenzucht (1848) räknas till den klassiska
biodlingslitteraturen. Bland ytterligare framsteg förtjänar nämnas <sp>Johannes
Mehrings</sp> år 1857 gjorda uppfinning att tillverka konstkakor, varigenom
biens arbete med kakbygge minskas till förmån för honungsansättningen,
samt major <sp>v. Hruschkas</sp> († 1888) konstruktion av spärrgaller,
varigenom blev möjligt att tillvarataga honungen i möjligast färska och rena
skick med bevarande av vaxbygget för ny användning.

Kunskap i rationell biodling spreds i vida kretsar av <sp>Dzierzon</sp>, hos
vilken biodlare från in- och utlandet sökte undervisning samt genom flera
biskötareskolor såsom i Wien och Gödöllö i Ungern.

MEJERIVÄSEN. Mjölkhushållningen var sedan gammalt en viktig
inkomstkälla för lantbruket i vissa delar av Tyskland. I det nordtyska
låglandet bereddes betydliga mängder smör vid herrgårdarna till avsalu, så att
en omfattande smörexport till England uppstått. Hos bönderna i dessa
landsdelar användes i övrigt mjölköverskottet huvudsakligen till uppfödning av
ungdjur. I alpländerna hämtade jordbrukarna en stor del av sin inkomst
av ostberedning. Mjölken behandlades i allmänhet vid varje gård för sig,
men i marskländernas större gårdar i så stor skala, att detta arbete måste
skötas av särskilt, yrkeskunnigt folk. Den holsteinska mejerihanteringen,
huvudsakligen för smörberedning, stod också högst i anseende.

<img l>Fig. 111. Holsteinskt mejeri.</img>
Vid denna uppsilades mjölken i flata
bunkar av trä, vilka ställdes på
stengolvet i mjölkkällaren. Mjölken
skummades så vitt möjligt, medan den ännu
var söt och kärningen skedde i stora,
stående tunnformiga kärnor, vars stav
vanligen kringvreds genom utväxling
från en vandring.

Under 1860-talet började den
yrkesmässigt bedrivna mejerihanteringen
att få en stark utveckling i
Nordtyskland liksom i Danmark. Såväl
uppköpsmejerier <i>(Sammelmolkereien),</i> vid
vilka mejeristen enligt kontrakt köpte
mjölken från jordbrukare i orten,
vanligen till ett pris motsvarande
per liter <sup>1</sup>/<sub>20</sub>—<sup>1</sup>/<sub>14</sub>  av  smörpriset per
kg.,   som   även föreningsmejerier (det
första år 1873) uppstodo först och mest i Nordtyskland, men från 1880-talet
även i de sydtyska länderna. Mejerihanteringens teknik började också bliva
föremål för teoretisk behandling. År 1871 började <sp>Benno Martiny</sp>
att utgiva Milchzeitung (upphörd år 1922) och författade en stor handbok,
Die Milch, ihr Wesen und Verwendung. Ar 1874 bildades <i>Der deutsche
Milchwirtschaftliche Verein.</i> Lantbrukssällskapen började anställa
mejeriinstruktörer, mejeriskolor inrättades, ävensom <i>mejeriförsöksstationer</i> vid
Raden i Mecklenburg, i Kiel och vid Proskau i Schlesien.
<img>Fig. 112. Holsteinsk kärna.</img>


Med maskinskumningens införande fick mejerihanteringen än starkare
uppsving. Är 1877 lyckades <sp>W. Lefeldt</sp> konstruera en praktiskt
användbar mjölkcentrifug, och snart spred sig denna och <sp>De Lavals</sp> år 1878
konstruerade separator över alla landsdelar, framför allt i Nordtysklands
gamla övervägande smörproducerande mejeriområde, men mindre i
Sydtyskland och Österrike, där ostberedning förblivit förhärskande, i det senare
landet mest efter Emmenthal-metoden.

Mejeriernas antal liksom produktionen av smör och ost har varit i stadig
ökning, men den inhemska konsumtionen har tilltagit än mer, så att från
slutet av 1880-talet utförseln av smör ersatts med en hastigt tilltagande
överskottsinförsel och den redan förut vanliga överskjutande införseln av ost
ytterligare ökats.

På det mejerivetenskapliga området har under senare tid arbetet i
Tyskland varit högst omfattande och framstående. Ett flertal
mejerivetenskapliga institut bar inrättats, de flesta av dem knutna vid universitet. Bland vid
dem utförda arbeten må främst erinras om <sp>H. Weigmanns</sp> vid
försöksstationen i Kiel omfattande mejeribakteriologiska undersökningar speciellt
rörande gräddens syrning.

Vid de mejerivetenskapliga instituten och ett stort antal mejeriskolor och
elevmejerier, vid sekelskiftet ett femtiotal i Tyskland, har undervisning i
mejerihantering lämnats. Dessutom ha råd och handledning lämnats genom
ett stort antal vandringslärare.

Jämte den nyss nämnda allmänna mejeriföreningen har ett antal dylika
med provinsiell eller lokal verkningskrets bildats, och likaså har antalet
mejeritidningar ökats.

I Österrike inrättades en mejeribakteriologisk anstalt i Krakau år 1890
och något senare en mejeriförsöksstation i Sarvar i Ungern. För
mejeriundervisningen i dubbelmonarkien har med början på 1880-talet inrättats
mejeriskolor samt ambulatoriska kurser och rådgivning genom
vandringslärare anordnats.

SKOGSHUSHÅLLNING. Revolutionstidens frihetsidéer och den
överhandtagande liberalistiska uppfattningen medförcle i de särskilda staterna olika
hastigt och olika långt gående förändringar i de i Tyskland gällande
stadgandena om förfoganderätt över skog. Furstarnas domäner övergingo helt eller
delvis till statens egendom och förvaltning. Allmänningsskogarnas delning
fortgick till en tid i samband med samfälligheternas upplösning, och de
återstående blevo (i Preussen genom förordning den 26 febr. 1847) kommunernas
egendom och ställdes genom den preussiska lagen den 14 mars 1881 under
statens förvaltning eller uppsikt. De enskildas skogar frigjordes genom
skogsordningarnas upphävande från förut gällande inskränkningar i
förfogandefriheten, vilket skedde redan under den franska styrelsen i de besatta delarna
av Rhenlandet och i Preussen genom <i>Landescultur-Edikt</i> den 14 sept. 1811,
men i andra stater långt senare, i Bayern och Österrike år 1852, i Baden
1854, samt i Wurtemberg och Ungern 1879 genom skogslagar, som i
huvudsak ännu gälla.

Där förfoganderätten till skogen blev fri vid århundradets början, 
besannades ej den liberalistiska läran, att det enskilda intresset är ägnat att
befordra en ekonomisk hushållning, utan tvärtom vidtog en svår
skogsförödelse genom hänsynslös ströhämtning, som nedsatte skogarnas växtlighet,
och genom uthuggning, befordrad genom höga virkespris och förbättrade
transportleder. Skogarna utglesades eller skövlades fullständigt, så att stora
skogstrakter förvandlades till ljunghedar.

Farhågan för virkesbrist framkallade väl skogsodling, men då man
härvid för att snart återfå skog företrädesvis planterade snabbvuxna trädslag
såsom poppel, gråal, björk (betulamani»), och barrträd, kommo de gamla
ek- och bokbestånden i norra Tyskland att till stor del ersättas av dessa,
framför allt av tall, samt bok och ädelgran i Sydtyskland av tall och rödgran.

Dessa förhållanden hade till följd, att i de senare skogslagar, som
utfärdats, inskränkningar i förfoganderätten över skog bibehöllos eller
återinfördes, såsom förbud mot kalhygge och skogsmarks användning till annat än
skogsbörd utan myndigheternas medgivande, skyldighet att sörja för skogens
föryngring, inskränkning i rätten till betning och hämtning av skogsströ,
bestämmelser om vidmakthållande av skyddskogar mot flygsand,
stormskada samt ras och utskärningar i alptrakter.

I den preussiska skogslagen av den 6 juli 1875 har man sökt befordra en
rationell hushållning i smärre skogslotter genom bildande av föreningar för
bevakning eller för hela skogsskötseln för gemensam räkning.

I den österrikiska skogslagen av år 1852 finnas allmänna föreskrifter till
framtvingande av en rationell skogshushållning, och i de nyaste provinsiella
lagarna föreskrives, att avverkning får ske endast efter för varje fall erhållet
medgivande av myndigheterna, som också hava att giva föreskrifter
beträffande avverkning och utdrivning.

I ungerska skogslagen av år 1879 stadgas också skyldighet att enligt av
myndigheterna fastställd hushållningsplan vidmakthålla en uthållig
skogsskötsel på all mark, som ej är lämplig för annan odling, och skyddsskogar
för odlad mark och vägar.

Skogshushållningen har också gjort stora framsteg genom införande av
mer rationella hushållningsmetoder. Som banbrytare på detta område
framträdde i början av århundradet främst <sp>Georg Ludvig Hartig</sp>, år
1811—1837 chef för den preussiska skogsfprvaltningen, och <sp>Heinrich v.
Cotta</sp>, 1816—1844, förste föreståndare för skogsakademien i Tharand.
Båda utövade ett stort inflytande på skogshushållningens reformering genom
en mängd lärjungar och genom utgivande av handledningar i detta ämne,
den förre även genom tillämpning i de preussiska statsskogarna av de
grundsatser han omfattade. Han utvecklade den redan under förra århundradet
införda traktblädningen (sid. 285) genom skogens indelning efter den s. k.
<i>massafackverksmetoden,</i> enligt vilken skogen indelas i avverkningsskiften,
så att lika stor virkesmassa årligen skall uttagas. <sp>Cotta</sp> däremot övergick
småningom till att göra årshyggena lika stora, s. k. <i>ytfackverksmetoden.</i> I
båda fallen skulle beståndet genom en förhuggning eller direkt genom
fröträdställning öppnas för den naturliga fröspridningen och genom en eller
flera ljushuggningar och sluthuggning tillräckligt ljus beredas för 
återväxten. Metoden, vilken ursprungligen utbildats efter bokens fordringar
på beskuggning, blev allmänt tillämpad med olika modifikationer i alla slags
skogar men visade sig till följd av föryngringsytornas alltför starka
beskuggning mindre lämplig i tallskogarna och ersattes där från 1840-talet allt mer
av trakthygge med kalavverkning och plantering, som vars främste
förespråkare vid denna tid nämnes <sp>Friedr. Wilh. Leop. Pfeil</sp>, förste
föreståndare för skogsakademien i Eberswalde (1830—1859).

Samtidigt med att förändringar sålunda infördes i den egentliga
avverkningen, gjorde sig insikten om nyttan av gallring i de växande bestånden allt
mer gällande, först för att bereda de kvarstående träden bättre livsvillkor och
senare även som en ekonomiskt givande del av virkesskörden. I den mån
de stigande virkesprisen gjorde gallringarna lönande, börjades de tidigare
(enl. <sp>Hartig</sp> först vid 60—80 års ålder, senare ned till 30) samt gjordes
starkare och upprepade gånger.

Tillämpningen av dessa olika skogsbrukssätt gav anledning till åtskilliga
teoretiska spekulationer och beräkningar, vilka gingo i övervägande
matematisk riktning. Bland representanter för denna, vilka haft något större
inflytande på skogshushållningens praktik kan i främsta rummet nämnas prof.
<sp>Max Rob. Pressler</sp>, vilken på 1860-talet framhöll, att omloppstiden
borde sättas med den högsta markräntan som mål, markränteprincipen, gent
emot vilken förfäktats <i>skogsränteprincipen,</i> enligt vilken högsta
medelavkastningen i penningar borde vara målet.

På 1870-talet inträdde särdeles i Sydtyskland en reaktion mot ett likformigt
genomfört trakthyggesbruk. Den nya riktningen representerades främst av
<sp>Joh. Carl Gayer</sp>, professor vid skogsinstitutet vid Aschaffenburg i Baiern.
I stället för trakthuggningen, som försämrar marken, gör skogen starkt utsatt
för skador, avbryter tillväxten och medför stora odlingskostnader, förordade
han i ett berömt arbete, Der Waldbau (1878—80), naturlig föryngring och
blandade olikåldriga bestånd, vilket han ville åstadkomma genom blädning.
Där kalhygge ansågs lämpligt, borde det ske så, att föryngringen kunde ske
genom självsådd från lämnade fröträd eller hyggenas kanter.

I samma riktning gick det nya skogsbrukssätt som omkring senaste
sekelskiftet framförts av prof. <sp>Christoph Wagner</sp> i Tübingen och snart
vann stort anseende. Detta skogsbrukssätt, vars grunder framställdes i Die
Grundlagen der räumlichen Ordnung im Walde (1907), utmärkte sig däruti,
att föryngringshuggningen utgår från en smal rand i beståndets norra rand
och år för år sedan fortskrider mot söder, varigenom marken och de unga
plantorna skyddas mot brännande solsken pch gräsväxt, som mindre
uppkommer i den beskuggade föryngringsranden. Denna <i>Blendersanmschlag</i> eller
<i>kantblädning</i> har kommit till användning både i Tyskland och andra länder,
dels i sin ursprungliga form, dels med vissa förändringar.

I alptrakterna har blädning med självföryngring förblivit det vanliga.

I Österrike har utvecklingen i det hela gått parallellt med densamma i
Tyskland på terräng av lika beskaffenhet.

Under hela nu avhandlade period har den teoretiska behandlingen av
skogsskötselns   olika   frågor,   såväl de .tekniska som de naturvetenskapliga,
taxation och beräkningar över avkastningen, varit omfattad med livligt
intresse och framträtt i en mycket rik litteratur.

Undervisningen utgjordes under början av 1800-talet huvudsakligen i
praktikantkurser hos framstående skogsmän. Av dessa kurser övergingo
åtskilliga till fasta läroanstalter, av vilka flertalet stodo på mellanskolestadiet,
andra åter blevo verkliga högskolor; bland dessa senare märkas läroanstalten
vid Tharand nära Dresden, vilken 1816 öppnades som lantbruks- och
skogsskola och år 1870 blev uteslutande forst-akademi, samt skogshögskolan å
Eberswalde i Mark Brandenburg, inrättad 1830. Vid åtskilliga universitet ha
också professurer i skogshushållning inrättats.

Om skogs- och lantbrukshögskolan i Wien se sid. 531.

JAKTEN, som tidigare framträtt snart sagt som huvudsaken i
skogsförvaltningen, har i den tyska jaktlagstiftningen trätt mer i bakgrunden, sedan
jaktregalet upphört och den gamla principen om jordägarens jakträtt åter
blivit gällande. Med jaktens frigivande, som i Rhenlandet inträdde under
den franska ockupationen men i det övriga Tyskland först 1848, följde
mångenstädes en stark minskning av viltstammen, men senare har man sökt
vidmakthålla densamma och trygga dess avkastning genom landslagar, i
vilka bl. a. plägar fordras innehavande av jaktpass som villkor för rätten att
jaga.

I Österrike, där särdeles i alptrakterna de stora godsens skogar bildade
vidsträckta jaktområden, fortsattes bildandet av sådana ytterligare genom
att allmänningskogen tillerkändes godsägarna, och genom att de förvärvade
skogsodlade betesmarker och inom deras område belägna bondgårdar. För
att hindra denna utveckling förbjöds i senare tid i flera provinslagar
användning av betesmarker till skogsodling och försäljning av samfälligheters
alpbeten. Därjämte har i jaktlagstiftningen införts bestämmelsen, att jakträtten
tillkommer jordägaren ensam endast på områden av minst 150 hektar, under
det att smärre egendomar skola bilda kommunala jaktområden, vara jakten
för gemensam räkning skötes av avlönade jägare eller jaktföreningar eller
utarrenderas.

Även i Ungern har införts skyldighet att utarrendera jakträtten å mindre
jordegendomar.

FISKET har i länder så rika på vattendrag som de tyska och österrikiska
stor betydelse såväl för folkets näring som för jordbruket. Fiskodling i
dammar, som efter <sp>Jacobis</sp> uppfinning av konstbefruktning (sid. 286) hade så
gott som fullständigt bortglömts i Tyskland, upptogs åter på 1840-talet,
närmast efter franskt mönster (sid. 514), och har sedan i vissa landsdelar såsom
Baiern och Böhmen fått stor omfattning och ekonomisk betydelse. Odlingen
omfattar huvudsakligen karp och forell.

Statsmyndigheterna ha också sökt befordra denna näring dels genom
understöd för bildandet av fiskeriföreningar, dels genom lagstiftning.

Fiskeriföreningarna, som bildats i stort antal, voro först huvudsakligen
ideella föreningar med syfte att arbeta för en rationell fiskevård och ökad
fiskproduktion. Lokala föreningar av denna art sammanslöto sig till
distriktsföreningar, och dessa ha i Tyskland fått sin centrala sammanslutning i den
år 1870 bildade <i>Deutsche Fischereivereinigung,</i> vilken åtnjuter betydligt
understöd av statsmedel. I senare tid ha bildats talrika föreningar av
fiskevattenägare dels för fiskevård, <i>Hegegenossenschaften,</i> och dels för
gemen-samhetsfiske, <i>Nutzungsgenossenschaften.</i> Enligt den nyaste lagstiftningen,
t. ex. i Baiern, är inträde i dylik förening obligatorisk för fiskerättsägare i
vatten, vari flera äga del, om det anses behövligt för att göra anstalter för
fiskevård obligatoriska.

Fiskerilagstiftningen är i Tyskland varje särskilt stats egen sak. För
Preussen fastställdes genom fiskerilag år 1874 rationella grundsatser för
fiskevården och fisket. I senaste tid har denna lagstiftning ytterligare utvecklats, och
särskilt anses den baierska, i lag om fiske den 15 aug. 1908 och fiskeristadga
den 23 mars 1909, mönstergill.

I Ungern utfärdades år 1889 en lag, enligt vilken fiskevattenägare äro
skyldiga att anordna gemensamhetsfisken, där fisket ej av den enskilde kan
bedrivas på ett rationellt sätt och utan förfång för grannarna.
</chapter>

<chapter name="Schweitz">
<h1>SCHWEIZ.</h1>

<table>
<td c><i>Litteratur.</i>
<td><sp>Anderegg, F.</sp> Allgemeine Geschichte der Milchwirtschaft. Zurich   1894.
<td><sp>Dändlicher, K.</sp> Geschichte der Schweiz mit besonderer Riicksicht auf
die Entwiekelung des Verfassungs- und Kulturlebens.
<td><tab>Zürich 1885—1904.
<td><sp>Emminghaus, C. B.</sp> Die Schweizerische Volkswirtschaft I. Leipzig 1860.
<td>Encouragement de Fagriculture par la Confédération dans les années 1851—1912. Rapport officiel. 1914.
<td>Institut international d'agriculture. Bulletin des institutions économiques. Rome  1910—24.
<td><sp>Kræmer, Ad.</sp> Die Landwirtschaft im 19:ten Jahrhundert. Frauenfeld 1902.
<td><sp>v. Miaskowsky, Aug.</sp> Die Verfassung der Land-, Alpen- und Forstwirtschaft  der deutschen Schweiz.
<td><tab>Basel 1878.
<td><sp>Mühlernann, C.</sp> Untersuchungen über die Entwickelung der wirtsch.
<td><tab>Kultur und die Giiterverwaltung im Kanton Bern. Bern 1904.
<td><sp>Schatzmann, R.</sp> Alpenwirtschaft. Aarau 1859—1866.
</table>

<b>D</b>å den helvetiska republiken upphört och edsförbundet återupprättades,
återfingo kantonerna sin självständighet i avseende på alla inre
angelägenheter, och de offentliga åtgärderna beträffande lantbruket ha sedan dess
varit särskilda för de olika kantonerna. Sedan år 1878 ett
regeringsdepartement för lantbruk (omfattande även handel och industri) inrättats, har större
enhet gjort sig gällande i förbundets näringspolitik, vilket än mer framträtt
sedan förbundsförsamlingen år 1884 börjat att bevilja anslag till lantbrukets
främjande. Alla dylika åtgärder höra dock fortfarande till de särskilda
kantonernas kompetens, och förbundets anslag utgå som bidrag till dessa.

Om odlingens fortgående utsträckning finnas noggranna statistiska
uppgifter först från senaste tid, men en uppfattning därom lämnas genom en
jämförelse mellan siffrorna från en undersökning utförd 1789 och från nutida
statistik:

<table b>
<td><td 2 c>1789<td><td><td 2 c>1905
<td><td c>1.000 ha<td c>%  av prod.<br>mark<td><td><td c>1,000 ha<td c>% av prod.<br>mark
<td>Åker<td r>550.8<td r>32.7<td><td>Öppen åker<tab><td r>244.7<td r>11.7
<td>Köksträdgård<tab><td r>6.4<td r>0.3<td><td>Vall<td r>274.0<td r>13.2
<td>Vinodling<td r>16.0<td r>0.9<td><td>Trädgård<td r>10.5<td r>0.5
<td>Fruktodling<td r>16.0<td r>0.9<td><td>Vinodling<td r>24.8<td r>1.2
<td>Äng<td r>291.6<td r>17.2<td><td>Äng o. vall<td r>592.5<td r>28.3
<td>Kärr<td r>324.0<td r>19.1<td><td>Betesmark<td r>687.0<td r>32.9
<td>Skog<td r>486.0<td r>28.9<td><td>Kärr<td r>53.4<td r>2.6
<td><td><td><td><td>Skog<td r>200.9<td r>9.6
<td r>Summa<td r>1,690.8<td r>100.0<td><td r>Summa<td r>2,088.4<td r>100.0
</table>

Av dessa statistiska siffror synes, trots att de ej äro fullt jämförliga,
framgå, att odlingens utvidgning varit jämförelsevis liten och huvudsakligen
skett genom ökning av äng och betesmark, varjämte vin- och
trädgårdsodlingen procentiskt räknat avsevärt ökats.

Odlingens ringa ökning beror naturligtvis huvudsakligen därpå, att den
odlingsbara marken till största del redan tagits i bruk, men jordbrukets
framsteg hindrades också i hög grad genom jordens långt drivna styckning och
tegblandningen. Bytvånget, d. v. s. tvånget för delägare i samfälligheten att
följas åt i de blandade ägornas brukning, och den gemensamma betningen
å inägorna hade börjat avskaffas redan under föregående period, men
fullständig frihet i jordens brukning kunde ej genomföras, förr än de
sammanblandade ägorna skiftats. Endast några kantoner, Vaud 1805, Lucern 1808,
Ticino 1852 och Aargau 1875 hade under 1800-talet antagit lagar om
sammanförande av egendomars spridda ägor, med mycket ringa framgång i de
tre förra, men större i den sistnämnda, tack vare det understöd staten där
lämnat till omkostnadernas bestridande. Däremot har reglering och
sammanförande av ägorna i stor omfattning skett i samband med upprättandet
av kataster, vattenreglerings-, torrläggningsföretag och vägomläggningar.
För beslut om dylika företag eller blott de blandade ägornas sammanförande
har i edsförbundets nya code civil liksom i åtskilliga kantonlagar satts som
villkor <sup>2</sup>/<sub>3</sub> majoritet av ägare till minst <sup>1</sup>/<sub>3</sub> av samfällighetens jordegendom.
(Jfr Frankrike sid. 495.) I några kantonlagar fordras blott enkel majoritet.

Trots de skiften, som hittills utförts, är jordegendomen fortfarande i
ytterlig grad styckad, såsom framgår av 1905 års statistiska siffror,<footnote>Institut intern. d'agric. Bulletin des Instit, économ. 1913, mr 3. s. 136.</footnote> enligt vilka ej
mindre än 7.8 procent av jordbruksjorden tillhörde jordegendomar å högst
3 hektar och 35.2 proc. sådan à högst 10 hektar, under det att 39.2 proc. av
jorden tillhörde gårdar på över 30 hektar. Därtill kommer att egendomarna,
särdeles de smärre bestå av ett flertal, de under 30 ha jord i medeltal omkring
15 ägostycken.

För att hindra en ny splittring av genom skifte sammanförda egendomar,
har i några kantoner bestämts en lägsta gräns för jordegendomarnas styck
ning, 5,000—10,000 m2 åker och äng samt 20,000 m<sup>2</sup> skog.


Civillagen av år 1912 bemyndigar kantonerna att fastställa en dylik gräns
för jordegendoms styckning samt inför tillika en motsvarighet till den tyska
anerbenrecht (sid. 515). Vid arvskifte skall nämligen jordegendom beräknas
till sitt avkastningsvärde, och jordegendom, som utgör en helhet, skall odelad
tilldelas arvinge, som så begär, under förutsättning, att han anses lämplig
att sköta den, med företräde dock för manlig arvinge framför kvinnlig. Den,
som sålunda får övertaga egendomen odelad, skall själv sköta den, och om
han vill försälja den, hava medarvingarna rätt att få sin andel av den vinst
han gör därpå.

Under påverkan av revolutionstidens idéer och den liberalistiska
uppfattningen om fördelar av den enskildes obegränsade ägorätt vidtog även delning
av allmänningarna,<footnote><sp>Miaskowsky</sp>. Die schweizerische Allmend. Leipzig 1879.</footnote> men huvudsakligen i det lägre landet. Därmed följde
införandet av sommarstallfodring av kreaturen. I alptrakterna förblevo till
följd av naturförhållandena beten och skogar i allmänhet samfällig egendom.

Jordegendomarna av alla storlekskategorier brukas fortfarande till allra
största delen av ägarna. År 1910 var så fallet med 76.6 proc. av
jordegendomarna, under det att 19.8 proc. voro utarrenderade och 3.6 proc. voro
utlämnade på delbruk.

Den starka nedgången i spannmålsprisen, som inträdde efter
revolutionstidens krig, drabbade även de schweiziska jordbrukarna i det lägre liggande
landet, där jordbruket ännu övervägande var riktat på sädesodling, vilken
ägde rum ej blott för eget utan även för bergstrakternas behov. Odlingens
mångsidighet, i det att även frukt- och vinodling samt boskapsskötsel voro
viktiga inkomstkällor, mildrade dock krisens verkningar, men dessa
framträdde dock däruti, att foderodlingen och boskapsskötseln ökades i det lägre
landet, dit osttillverkningen, som tidigare bedrivits huvudsakligen i
bergstrakterna, nu spred sig och föranledde inrättandet av stora föreningsmejerier,
under det att alptrakterna allt mer ägnade sig åt uppfödning för avsättning
av djur till det lägre landet och småningom även till utlandet.

Då sedan det allmänna ekonomiska uppsvinget på 1830-talet även nådde
Schweiz, vidtog en kraftig utveckling av jordbruket och i synnerhet
boskapsskötseln och mjölkhushållningen.

De ogynnsamma ekonomiska förhållanden, som inträdde i hela Europa
från slutet av 1870-talet, skärptes för jordbrukets del i Schweiz genom
industriens starka tillväxt. Jordbruksbefolkningen minskades, så att den från att
ännu vid århundradets mitt ha utgjort omkring hälften av hela folkmängden
år 1910 nedgått till 20 proc. En stark motsättning mellan industriens och
jordbruket på den ekonomiska politikens område har sedan denna tid alltmer
framträtt. Sädesodlingen inskränktes till förmån för boskapsskötsel och
mjölkhushållning. Av hela arealen odlad jord beräknades sålunda vid senaste
sekelskifte säd upptaga 32.9 och därav vete 18.3 proc, men motsvarande tal
år 1913 utgöra 10.9 och 4.2 procent, under det att kreatursstocken varit stadd
i jämn tillväxt. Till följd av odlingstvång och av staten garanterat högt pris
på vete fördubblades veteodlingen under världskriget, men en återgång torde
vara att vänta, då denna premiering upphör. Till denna förskjutning har
även tullpolitiken medverkat, i det att spannmålen från 1851 intill 1902 varit
praktiskt taget tullfri och sedan blott svagt skyddad, under det att ett
avsevärt tullskydd rått för husdjur och deras produkter.

FÖRENINGSVÄSENDET.<footnote>Institut intern. d'agriculture. Bulletin des Instit. économ. 1910 n:r 2. sid. 24(5, 1913 n:r 3, sid. 34 och n:r 4 sid. 42.</footnote> De under föregående århundrade bildade
sällskapen för upplysning och framåtskridande och för reformer i det
ekonomiska livet (sid. 292), voro under början av 1800-talet de huvudsakliga
härdarna för intresset för lantbrukets förbättring, men deras verksamhet för
detta syfte avstannade småningom och övertogs från 1840-talet av i de
särskilda orterna bildade lantbrukssällskap.
Dessa sammanslöto sig i de tre
språkområdena till förbund: <i>Schweizerischer
Landwirthschaftlicher Verein</i> (1863),
<i>Federation des sociétés d'agriculture de la
Suisse romande</i> (1881) samt <i>Società di
agricoltura e sclvicoltura</i>. Dessa stodo
under den följande tiden i spetsen för
alla åtgärder för jordbrukets främjande,
för vilka kantonerna och från 1860
edsförbundet lämnade anslag, som betydligt
ökades år 1884 och ytterligare år 1893.
Därjämte bildades de icke officiella
föreningarna <i>Société d'agriculture de la
Suisse romande</i> år 1858 och <i>Gesellschaft
schweizerischer Landwirte</i> år 1882.

<img l>Fig. 113. Ernst Laur.</img>
Ett långt större inflytande än dessa
stora förbund fick det år 1897 stiftade
<i>Eidgenössische Bauernverband (Union
suisse der pausans),</i> vilket med sitt
verkställande och vetenskapliga organ, <i>Bauernsekretariat,</i> blev en central
representation för landets jordbrukareföreningar, varav 52 år 1924 voro
anslutna till förbundet. Det har kraftigt verkat hos förbundsmyndigheterna och
ute bland folket för jordbruket, särskilt i motsats till industriens intressen och
socialisternas politiska strävanden. Under ledning av sin energiske
sekreterare, professorn vid polytechnicum i Zürich <sp>Ernst Laur</sp> har
bondesekretariatet utarbetat ett stort antal ekonomiska utredningar och översikter
samt verkat för ett allmänt användande av en likformig bokföring, varpå det
grundat en årlig ekonomisk statistik.

Även för särskilda grenar av lanthushållningen har bildats representativa
föreningar, såsom <i>Schweizerischer Forstverein</i> (1843) och <i>Schweizerischer
Alpwirtschaftlicher Verein</i> (1863), vilken senare förening sedan år 1864 utfört
en allmän statistik över alphushållningen, samt avelsföreningar för
husdjurs-avelns främjande och <i>Milchwirtschaftliche Vereine</i> (sid. 571).

<i>Ekonomisk samverkan</i> eller kooperation i modern mening började
egentligen först på 1880-talet och då närmast efter den tyska kooperationen som

mönster, vilkens gagn med nit och framgång gjordes kända genom professor
<sp>A. Kræmer</sp> i Zürich. I <i>le Code federal des obligations</i> av 14 juni 1881
infördes bestämmelser om kooperation, vilka lämnade denna en snart sagt
obegränsad frihet, under villkor att föreningen vid registrering i
handelsregistret angiver sitt syfte, villkoren för inträde i och utträde ur föreningen
samt huvuddragen av föreningens organisation. Föreningar för allmän
ekonomisk samverkan, <i>Landwirtschaftliche Genossenschaften,</i> bildades i stort
antal, särdeles i de östra kantonerna och sammanslöto sig regionsvis till
förbund <i>(Verband, federation).</i> För hela edsförbundet bildades 1898—99 ett
riksförbund, <i>Schweiz. Genossenschaftsbund,</i> som representation för hela
kooperationsväsendet, även städernas konsumtionsföreningar.

<i>Inköpsföreningar</i> voro, oavsett de sedan gammalt förekommande
mejeriföreningarna, de som först (från 1879) bildades och fått den allmännaste
anslutningen samt föranledde den nyss antydda sammanslutningen i regionala
förbund. En del föreningar upptogo även hushållsartiklar och andra icke
direkt till jordbruket hörande varor bland dem, som anskaffas för
gemensam räkning, vilket framkallat förbittrade strider med handelsståndet. Vissa
av föreningarna hava även ägnat sig åt försäljning av medlemmarnas
lantmannaprodukter, — slaktkreatur, frukt m. m. — men med mindre framgång.
Särskilda föreningar ha dock allt mer bildats för detta ändamål, men denna
föreningsverksamhet har icke fått någon större omfattning, annat än då den
gäller gemensam förädling av lantbruksprodukter och dessas försäljning.
Bland detta slag av föreningar intaga <i>mejeriföreningarna</i> främsta rummet.
De moderna mejeriföreningarna, som började bildas år 1855, angivas vara
av 3 olika slag: <i>Genossenschaftskåsereien (fruitières),</i> som för gemensam
räkning bedriva ystning i egna mejerier och försälja produkterna;
<i>Käsereigesellschaften ohne Eigenbetrieb</i>, vilka uthyra föreningsmejeriet till en
enskild ystare, som köper medlemmarnas mjölk; samt <i>Milchgenossenschaften</i>
som endast bedriva gemensam försäljning av medlemmarnas mjölk till
konsumenter eller kondenseringsfabriker. Mejeriföreningarnas antal uppgavs år
1922 vara 3,519 sammanslutna till 25 centralföreningar och ett riksförbund
<i>Zentralverband schweizerischer Milchproduzenten,</i> vilket har till uppgift
organisation av försäljningen, marknadsunderrättelser och teknikens
förbättring.

Bland produktionsföreningar märkas för övrigt <i>kreatursavelsföreningar,
frukt- och vinodlareföreningar</i> (ett 50-tal), vilka bereda cider och vin samt
sälja dessa varor och frukt, <i>kvarnföreningar</i> (omkr. 30 år 1910),
<i>bränneriföreningar</i> (omkring 50), från vilka edsförbundet, som har monopol på
spritdestillationen, enligt lag är skyldigt att fylla <sup>1</sup>/<sub>4</sub> av sin omsättning,
<i>tröskverksföreningar</i> (omkring 100) samt <i>elektriska distributionsföreningar.</i>

<i>Kreditföreningar</i> av <i>Raiffeissenkassornas typ</i> började bildas år 1887, men
först på det nya århundradet har deras antal vuxit, år 1910 till 139. Sedan
1904 tjänstgör Föreningsbanken i S:t Gallen som centralbank för dessa
föreningar, och år 1909 bildade de <i>Schweizerischer Raiffeissenverband,</i> som
övervakar de enskilda kassornas verksamhet och verkställer revision av deras
räkenskaper. En del kassor verka även som inköpsföreningar.



<i>Försäkringsföreningar</i> mot hagelskada och mot förlust genom
kreaturs-farsoter ha i senare tid bildats i stort antal och åtnjuta sedan 1893 understöd
av förbunds- och kantonalregeringarna genom bidrag till skadeersättningen.
I vissa kantoner är kreatursförsäkringen obligatorisk, men de lokala
försäkringsföreningarna äro stadda i avtagande.

LANTBRUKSUNDERVISNING.<footnote>Die landwirtschaftlichen Schulen der Schweiz. Brugg 1914.</footnote> Den första läroanstalten i jordbruk i
Schweiz inrättades år 1804 av <sp>Philipp Emanuel v. Fellenberg</sp>
(1771—1844) å hans egendom Hofwil, där han drev ett jordbruk, som givit
honom anseende som en föregångsman i sitt land på det rationella
jordbrukets område. Han hade på Hofwil inrättat flera lärokurser enligt
<sp>Pestalozzis</sp> idé, att den teoretiska undervisningen borde ske i samband med
praktiskt arbete. Hans lantbruksskola, inrättad 1804, vann stort anseende
utom landet, där efter dess mönster åtskilliga skolor inrättades, vilka
vanligen benämndes Wehrli-skolor, efter ledaren för skolan å Hofwil <sp>Joh. Jak.
Wehrli</sp>. I Schweiz lyckades däremot skolan icke vinna någon avgjord
opinion för sig utan upphörde vid <sp>Fellenbergs</sp> död.

Under 1850- och 1860-talen inrättades ett antal teoretiskt-praktiska
lantbruksskolor men endast 2 av dem, å Strickhof i kantonen Zurich (börjad
1853) och å RÜtti i Bern (fr. 1860), blevo bestående. Därtill kom år 1868 en
lantbruksavdelning vid den kantonala tekniska skolan i Lausanne, vilken år
1870 omorganiserades till en vinterlantbruksskola, först 1-årig och från 1887
2-årig.

För den högre, på vetenskaplig grund vilande lantbruksundervisningen
utvidgades år 1871 den vid Polytekniska skolan i Zurich redan förefintliga
skogsskolan till en fakultet för jordbruk och skogsskötsel, vartill år 1886
kom en avdelning för kulturteknik.

Sedan förbundsförsamlingen år 1884 beviljat de kantoner, som inrätta
lantbruksskolor, understöd motsvarande halva kostnaden, tillkom snart ett
antal dylika anstalter, så att år 1913 funnos 4 teoretiskt praktiska
lantbruksskolor samt 9 vinterskolor, varav 2 äro avdelningar av de nyssnämnda
skolorna. Därjämte har inrättats ett antal specialskolor för binäringar, av vilka
3 mejeriskolor och 2 trädgårds- och vin-skolor fortfarande äro i verksamhet.
De skolor, som hava jordegendom, utgöra även stationer för försök och
centraler för ledningen av kampen mot växt- och husdjurssjukdomar.

Förbundet understöder även dels fortsatta högre studier med stipendier,
dels anställning hos kantonerna av vandringslärare och hållandet av längre
eller kortare kurser i lantbruk.

År 1805 inrättades en veterinärhögskola i Bern, vilken år 1900 förenades
med därvarande universitet. Även i Zurich finnes en veterinärfakultet.

FÖRSÖKS- OCH KONTROLLSTATIONER. Som en första försöksanstalt
i Schweiz kan <sp>Fellenbergs</sp> institut på Hofwil räknas, i det att där
under ledning av d:r <sp>Schübler</sp> utfördes ett stort antal undersökningar
rörande mjölk och mejerihantering. Denna verksamhet upphörde med
institutet år 1844. År 1865 inrättade kantonen Bern en kemisk kontrollstation
vid lantbruksskolan i Rütti. Förbundsförsamlingens beslut år 1884 om
anslag till jordbrukets främjande föranledde denna stations flyttning till Bern
och tillika inrättandet av några kantonala försöksanstalter ägnade trädgårds-
och vinodling. Emellertid ansågs lämpligt, att dylika anstalter borde tillhöra
edsförbundet i dess helhet, och under de följande åren inrättades ett antal
fcrbundsanstalter för olika grenar av lanthushållningen. Redan år 1878 hade
en av d:r <sp>F. J. Stebler</sp> tre år tidigare inrättad frökontrollanstalt
införlivats i en nyinrättad kontrollstation vid Polytechnicum i Zürich. I enlighet
med det nämnda beslutet år 1884
anordnades försöksverksamhet vid denna
station och vid mejeriskolan i Riitti samt
under ledning av enskilda
vetenskapsmän. För offentliggörande av
försöksresultaten uppsattes en årsbok, vilken
alltjämt utgives i fransk och tysk upplaga.
För att giva dessa försök större
planmässighet och räckvidd beslöt
edsförbundet år 1896 inrättandet av en
försöks- och kontrollstation för jordbruk
och mjölkhushållning å Liebefeld vid
Bern samt övertagande av den kantonala
försöks- och kontrollstationen i
Lausanne. Tillika fastställdes en omfattande
plan för edsförbundets
försöksverksamhet. Är 1902 övertogs även en med
anslag av edsförbundet och 15 kantoner år
1890 inrättad försöksanstalt för
trädgårds- och vinodling i Wädenswil.

<img r>Fig. 114. Edward v. Freudenreich.</img>
Vid de tre förstnämnda statsförsöksanstalterna har sedan fortgått dels
kontrollundersökning av gödsel- och fodermedel, frövaror och andra
jordbruksförnödenheter, dels försöksverksamhet. Denna har omfattat försök
rörande gödsling och andra jordbruksfrågor. Stationen i Zurich har dock
företrädesvis, under ledning av <sp>F. G. Stebler, C. Schröter</sp> och <sp>A.
Volkart</sp>, sysslat med studier och försök rörande vallars sammansättning,
anläggning och skötsel, speciellt på alpbetena. Resultaten av dessa arbeten
offentliggjordes först under titeln Die besten Futterpflanzen, 1883—1884.
På grund av sina iakttagelser och försök uppställde <sp>Stebler</sp> mycket
beaktade reglor för den lämpliga sammansättningen av fröblandningar för
vallar.

Försöksstationen i Lausanne har framför allt ägnat sig åt provning av olika
sorter av de olika kulturväxterna och förädling av för landet lämpliga sorter.

Försöksstationen vid Liebefeld benämnd <i>Die schweizerische
milchwirtschaftliche und bakteorologische Anstalt,</i> har huvudsakligen varit ägnad åt
studiet at Emmenthal-ostens beredning och mognad, och de av <sp>Ed. v. Freudenreich</sp> (1852—1906), <sp>Orla Jensen</sp> m. fl. utförda undersökningarna
höra till de grundläggande på mejeribakteriologiens område.




VETERINÄRVÄSENDET var redan före mitten av 1800-talet väl ordnat
Veterinärer utbildades vid högskolan i Bern och senare även i Zurich. Endas)
utexaminerade veterinärer fingo utöva praktik men funnos i tillräckligt antal
För övervakande av husdjurens hälsotillstånd på alpbetena voro veterinärei
anställda såsom <i>Berg-</i> eller <i>Alpinspectoren,</i> vilka undersökte djuren, innan
de släpptes på de gemensamma betena. Veterinärerna hade även hand om
besiktningen av avelstjurar.

Kampen mot smittsamma husdjurssjukdomar blev rätt verksam, sedan
genom lag den 8 febr. 1872 bestämmelser utfärdats om åtgärder mot dylika
sjukdomars spridning och skyldighet infördes att anmäla varje fall av boskapspest,
elakartad lungsjuka, mul- och klövsjuka, rots och vattuskräck samt isolering
av de angripna djuren och rätt för katonalmyndigheterna att nedslakta dem
mot ersättning åt ägaren för förlusten. Edsförbundet lämnade i viss
utsträckning understöd för att bestrida kostnaderna. År 1886 stadgades sträng
veterinärkontroll vid gränserna. Är 1893 beslöt förbundsförsamlingen understöd för
de härav orsakade kostnaderna åt de kantoner, som införde obligatorisk
försäkring mot dylika sjukdomar, däri inbegripet tuberkulos. Detta hade den
verkan, att den obligatoriska kreatursförsäkringen mot smittsamma
sjukdomar snart var införd i de flesta kantoner. Övriga smittsamma sjukdomar
lyckades man med dessa åtgärder att rätt väl bekämpa, men mul- och
klövsjukan har alltjämt uppträtt. År 1917 utfärdades en ny lag om smittsamma
kreaturssjukdomars bekämpande, vilken dock ej omfattar tuberkulos.

LANTBRUKSMÖTEN med utställningar ingingo i de olika
lantbrukssällskapens verksamhet och åtnjöto från 1860 understöd av allmänna medel.
Från år 1873 blevo de allmänna lantbruksmötena enligt överenskommelse
mellan sällskapen regelbundet återkommande vart 4:e år, omväxlande i
edsförbundets huvuddelar; enligt den reviderade lagen år 1893 om understöd
till jordbrukets främjande blev tiden mellan mötena förlängd till 6 år.

ÅKERBRUKETS utveckling i Schweiz har i nutiden följt densamma i
grannlanden. Som förste målsmannen för ett rationellt jordbruk vördas
<sp>v. Fellenberg</sp> (sid. 562), vilken förordade införandet av växelbruk,
djupplöjning och täckdikning, konstruerade en exstirpator, såningsmaskin och
hästhacka. Hans exempel och maningar vunno dock icke någon allmännare
omedelbar efterföljd, utan förbättringarna i redskapen hava i allmänhet
kommit från grannländerna.

I avseende på kreatursgödselns tillvaratagande har Schweiz i nutiden
stått framför dessa. Spillningen har noga tillvaratagits i stallarna, vilka
finnas även på betesmarkerna för att hålla djuren inne under dagen i skydd
för solhetta och bromsar. Spillningen har sedan gammalt plägat noggrant
uppläggas i stackar, vilka man brukar omvira med halm för att skydda dem
för uttorkning. I brist på halm till strö har i senare tider inblandning av
sågspån blivit vanlig i skogstrakterna. Däremot har det gamla bruket att
använda skogsströ minskats, sedan insikten av skadan för skogsväxten av
strötäckets borttagande blivit spridd. Frånsipprande gödselvatten har sedan
gammalt letts till nedanför liggande fält för gödselvattning, men även
tillvaratagits i murade behållare, där stor omsorg ägnats åt dess jäsning.  Detta
har numera blivit allmänt och för detta ändamål användas ofta mekaniska
omrörare. För att befordra jäsningen brukas att tillblanda jord,
människospillning, samt tidigare även oljekakor och i senare tid, för att avhjälpa
bristen på fosforsyra, dubbelsuperfosfat. Såväl fast som flytande gödsel
sprides noga över både åker och äng.

Kalk och träaska ha sedan gammalt brukat spridas på gräsvallar,
benmjöl och superfosfat ha använts ungefär lika tidigt som i grannländerna,
men däremot har konstgödsling å slåtter- och betesmarker intill senaste tid
ansetts försämra mjölkens lämplighet för ostberedning.

I den mån ägoskifte genomförts (sid. 558), har det gamla treskiftesbruket
ersatts av längre växtföljder med rotfrukts- samt klöver- och grässkiften,
som numera i regel äro 4- till fleråriga med blandningar av många arter,
grundade sig på <sp>Steblers</sp> läror (sid. 563). Mest insås jämte klöverarterna
hundäxing, knylhavre, italienskt rajgräs och kamäxing. Jämte esparsett,
som fortfarande odlas mycket i Juratrakterna, har även lucern fått stor
användning till mångåriga vallar.

<i>Sädesodlingen</i> hade, som redan nämnts, gått starkt tillbaka, tills
världskriget föranledde en antagligen tillfällig ökning. Landets egen skörd täckte
blott omkring 15 proc. av vete-, 10 proc. av korn- och 30 proc. av
havreförbrukningen. Den för alptrakterna egendomliga odlingen av speltveten
har gått tillbaka. I de italienska landsdelarna på alpernas sydsluttningar
utgör tidig majs en betydlig del av folkets föda och odlas år efter år på samma
jord.

<i>Potatisodlingen,</i> som fick en betydligt ökad omfattning på grund av
erfarenheten av dess värde under missväxtåret 1816 och sedan ytterligare
tilltagit delvis på grund av dess användning till brännvinsbränning, uppgavs på
1850-talet upptaga omkring <sup>1</sup>/<sub>9</sub> av landets åker. Denna odling är fortfarande
omfattande, men upptager blott omkring 5 proc. av åkern och fyller ej fullt
landets behov.

Bland handelsväxter odlades förr rätt mycket lin och, om än mindre,
<i>hampa</i> och <i>raps,</i> men dessa odlingar äro numera så obetydliga, att de ej
upptagas i den officiella statistiken. Likaså är <i>tobaksodlingen</i> i avtagande.

De naturliga <i>ängarna</i> äga stor betydelse särdeles i alptrakterna, där de
lämna det huvudsakliga av boskapens vinterfoder. Stor omsorg ägnas dem
också genom gödsling med fast och flytande gödsel, övervattning, som är en
gammal konst i Schweiz, samt på senare tid även konstgödsling. Bristen på
halm giver skörden från kärr- och starrängar så stort värde till strö, att dylika
<i>»Riedwiesen»</i> skattas föga mindre än gräsängar. Från början av 1800-talet
vann anläggning av insådda vallar i samband med införandet av ostmejerier
insteg i dalar och slättbygd.

ALPHUSHÅLLNINGEN har intill senaste tid fortgått efter gammal sed
(sid. 292), blott att taxeringen av alpbetena i korätter blivit mer allmänt
genomförd och införd i reglementen <i>(Alpbüchli, Segbücher)</i> för deras vård
samt kontrollen genom alpmästare över bestämmelsernas efterlevnad blivit
strängare.

I de särskilda kantonerna ha förordningar om alphushållningen utfärdats.
Som mönster framhålles den i Glarus genom en följd av lagar från 1837 till
1860 införda ordningen, vilken sedan lett till efterföljd i andra kantoner.
Sålunda har påbjudits, att skogarna skola avskiljas från betesmarkerna och
ingen rätt meddelas att vare sig släppa djur på bete i skogen eller där hämta
strö. Platser för skörd av vildhö skola avskiljas, om någon delägare så
fordrar. Alla hägnader av virke skola ersättas av murar, gravar eller häckar.
För alla alper skall taxeras, huru många kreatur få släppas på bete å dem,
och antalet korätter skall införas i urbarium, som skall revideras minst vart
20:e år. <i>Alpzähler,</i> valda 2 i varje kommun,
skola övervaka, att ej fler kreatur, än
bestämt är, få beta på alpen. Medlemmarna
i samfällighet skola deltaga i arbetet med
alpernas vård med ett antal dagsverken i
förhållande till deras korätter. Betningen
å alperna får ej fortsättas efter viss dag.
På varje alp skall byggas stall tillräckligt
att rymma alla alpens kor.<footnote><sp>Miaskowski</sp> s. 67 och följ.</footnote>

<img l>Fig. 115. Rudolf Schatzmann.</img>
För alphushållningens förbättring har
den ovan nämnda Alpwirthschaftliche
Verein och enskilda personer, bland dem
främst <sp>R. Schatzmann</sp> verkat. Försök
rörande alphushållning ha anordnats,
ambulerande lärare anställts, premiering av
välskötta alper anordnats. Enligt lag av år
1884, förnyad 1893, lämnar staten genom
den nämnda föreningen understöd till
förbättring av alperna.

FRUKT- och VINODLING hava
alltjämt bibehållit sin stora betydelse som
inkomstkälla för Schweiz, men bedrives där i regel ej som odlarens enda eller
huvudsakliga näring utan i regel i förening med jordbruk och
boskapsskötsel, vilket giver större ekonomisk trygghet. I Schweiz norr om alperna är
fruktodlingen mest omfattande i de östra kantonerna. Där odlas
huvudsakligen äpple-, päron- och körsbärsträd, och de förras frukt användes till större
delen till beredande av fruktvin, »most», och därnäst till torkning. Därför
ägnas ej vidare uppmärksamhet åt anskaffning eller förökning av ädlare
sorter, och på det hela taget har föga åtgjorts för sortförädling.

Det förnämsta vinodlingsdistriktet är kantonen Vaud i Genèvesjöns soliga
kustland. I bygderna på alpernas södra sluttningar odlas även oranger,
mandel och persikor, samt liksom även norr om alperna valnötter. Till
fruktskörden hör också kastanjerna från de södra alpsluttningarnas skogar. För
främjande av trädgårdsodlingen har bildats lokala föreningar, vilka
sammanslutit sig till ett förbund för det tyska och ett för det franska Schweiz.

Först i senare tid har från det allmännas sida åtgärder vidtagits för 

frukt- och vinodlingens främjande. Edsförbundet har sålunda, som ovan nämnts,
sedan år 1902 en försöksanstalt och skola för frukt- och vinodling i Wädenswil
vid Ziirichsjön, där landets äldsta fruktodlareförening, <i>Obst- und
Weinbaugesellschaft in Zürich</i> sedan 1894 har en fabrik för vin- och mostberedning.
I Genève är en trädgårds- och vinodlareskola verksam. För övrigt ha det
allmännas åtgärder på detta område huvudsakligen gällt bekämpandet av
sjukdomar på vin och fruktträd.

Trots ett år 1872 utfärdat förbud mot införsel av vinstockar från
Frankrike spred sig den fruktade vinlusen, <i>Phylloxera,</i> år 1874 från detta land eller
möjligen redan tidigare med plantor från England. Efter internationella
kongresser, till vilka Schweiz tog initiativet, och av dessa föranledda
konventioner, den senaste av 3 nov. 1881, har sträng kontroll införts över
importen av rankor och andra föremål, med vilka insekten kan spridas, och inom
landet har påbjudits förstöring av angripna eller hotade vinplanteringar med
desinfektion av växtplatsen samt förbud mot försändelse av vinplantor.
Kostnaderna för ersättning åt odlarna och övriga åtgärder ha bestritts av
kantonerna, men sedan 1880 har edsförbundet bidragit till dessa utgifter, först
med <sup>1</sup>/<sub>3</sub> senare med hälften. Smittan spred sig emellertid vidare, och sedan
1908 användes, där desinfektionsmetoden ej visar sig effektiv, efter franskt
mönster plantering av vinstockar ympade på amerikanska grundstammar,
vilka icke angripas av vinlusen.

Mot mjöldagg på vin är bestoftning med kopparsalt i vissa kantoner
obligatorisk, vartill kommunerna och sedan 1910 edsförbundet lämnar
understöd.

HUSDJURSSKÖTSELN har under hela nu avhandlade period varit i jämn
framgång i avseende på de större kreaturens antal, särdeles i samband med
sädesodlingens inskränkning, och tillika har djurens kvalitet förbättrats.
Fårens antal har däremot minskats, i den mån skiftet fortgått och den
gemensamma betningen på inägorna i samband därmed försvunnit.

För avelns förbättring har sedan 1890-talet bildats ett antal
avelsför-cningar, vilka ha till uppgift anskaffning av framstående avelsdjur,
stambokföring, anskaffning av alpbeten, organisation av försäljning samt spridande
av kunskap. Föreningarna understödas av edsförbundets och kantonernas
regeringar genom bidrag till föreningarnas organisation och till premiering.

HÄSTAVELN har i Schweiz ganska liten betydelse, i det att antalet hästar
är mindre än i flertalet andra europeiska länder och landet icke har något
hästslag av större värde. Det förra finner delvis sin förklaring i jordens
starka styckning, som har till följd, att den till stor del bearbetas för hand, och
i det alltjämt allmänna bruket av oxar till dragare.

Då förbundsregeringen på 1860-talet började vidtaga åtgärder för avelns
förbättring, var anledningen svårigheten att inom landet skaffa lämpliga
arméhästar. År 1868 uppgjordes ett program för åtgärder för att förbättra
häststammen. Detta borde ske genom anskaffning av hingstar av engelskt
halvblod för korsningsavel. Detta program följdes också under de följande
30 åren, varvid de inköpta hingstarna såldes med rabatt, men med mycket
liten framgång, varför rabatten upprepade gånger höjdes.


Till en början inköptes engelska halvblodsdjur, men då avkomman ansågs
för lätt, övergick man till anglonormander (1877—1898). Dessa berömdes för
sin avkomma, men hingstarna blevo föga använda, avkomman ansågs ej
lämplig till remonter och var svårsåld. Stämningen blev allt mer avgjord
för-grövre hästar, och man försökte hackney-, shire-, percheron- och holsteinska
raserna utan att lyckas med någon. Ett statsstuteri, som år 1874 inrättades,
i Thun med uppsättning av halvblod, måste åter upphöra år 1882. Är 1891
inrättades där en hingstdepå, vilkens hingstar utstationerades hos enskilda
hingsthållare, med den påföljd, att den enskilda hingsthållningen starkt
avtog. Depåns djurantal tilltog (år 1904 var det 103), så att det blev för trångt
i Thun, varför den år 1898 flyttades till Avenches. Vid hingstdepån
inrättades även depå av inom landet inköpta hingstföl för hingstuppsättningens
rekrytering, och för att uppmuntra av ein infördes 1901 utdelning av belöning
åt säljare av hingstföl, som sedan godkändes till beskällare. Sedan år 1882
hållas årligen utställningar med premiering av stoföl, fallna efter depå-hingst.
Från 1895 premieras härvid särskilt avelsförenirigars fölston och stoföl. Från
1885 har understöd lämnats till unghingstbeten med visst belopp för varje
därå hållet djur med bestyrkt härkomst. På senaste åren har ett flertal
häst-avelsföreningar och förbund av dessa bildats och understötts av staten.

NÖTBOSKAPSAVELN har alltjämt utgjort huvudnäringen i alptrakterna,
och till följd av spannmålsprisens nedgång och därav föranledd
inskränkning i sädesodlingen har den fått föga mindre betydelse för de lägre
landsdelarna. Antalet kor beräknades från år 1860 till 1911 ha ökats 45 proc. och
medelmjölkningen från 2,200 till 2,980 kg.

Boskapen har alltjämt bibehållit sina sedan gammalt erkända framstående
egenskaper, vilka tillhöra raserna och bero av de naturförhållanden, under
vilka djuren leva, särskilt det kraftiga hälsobringande alpbetet, men däremot
har först i senare tid uppmärksamhet börjat ägnas åt deras stallvård och
avelsurvalet. Foderodlingens ökning har medfört bättre utfodring, i låglandet
även delvis stallfodring under sommaren, då ägosamfälligheternas upplösning
medförde det allmänna betets upphörande.

Landets boskapsraser ha hållits så gott som alldeles fria från främmande
inblandning, men i övrigt var aveln planlös ända till senare delen av
1880-talet. Då började lokala avelsföreningar att bildas för att åstadkomma en
bättre ledning av aveln och befordra avsättningen av avelsdjur. Dessa
föreningar sammanslöto sig till förbund för de olika raserna, den rödbrokiga,
den gråbruna och den svartbrokiga och av dessa ha <i>Verband der
Braunviehgenossenschaften</i> år 1879 och <i>Verband der Simmenthaler Fleckvieh
(Fédération suisse des syndicats d'élevage de la race tachetée rouge)</i> år 1898
erhållit statsunderstöd. Vardera förbundet håller årligen tjurauktioner och
anordnar provningar av de i stamlistorna införda kornas mjölkning.
Stambokföring för det romanska Schweiz började med statsunderstöd år 1879
men upphörde snart.

Från år 1882 anslog förbundsförsamlingen ett årligt anslag till understöd
för boskapsavelns förbättrande enligt ett fastställt program. Anslaget
fördelades på de särskilda kantonerna och användes av dessa för avelns 
uppmuntran och särskilt till tilläggspris för de tjurar, som prisbelönades vid de
avelsdjursutställningar, soni börjat hållas. Som villkor för detta understöd
bestämdes år 1885, att prisbedömningen skulle ske efter mätning och enligt
en fastställd pointskala. Som tjurarnas antal tack vare dessa belöningar
starkt ökats, beslöts sistnämnda år, att understödet delvis skulle användas
till premiering av hela grupper eller familjer av avelsdjur. Dessa pris ha
allt mer övervägande utdelats till avelsföreningar. Sedan 1888 har
förbundsregeringen lämnat organisationsanslag åt dylika, vilkas antal sedan starkt
tilltagit, och senare ha de även erhållit årliga understöd. År 1891 började
förbundsregeringen att bekosta inlösen av språngsedlar, som ägare till
premierade tjurar utdela för de godkända kor, som dessa betäckte. De kalvar,
som födas efter sådan betäckning, förses med ett av styrelsen utlämnat
märke i högra örat och registreras med angivande av härkomsten. Sedan
år 1909 för jordbruksdepartementet en stambok för den gråbruna alprasen,
under det att kantonen Berns styrelse motsatt sig uppläggande av sådan för
de inom dess område förefintliga raserna. F. n. är emellertid stambokföring
även för dessa påbörjad. Förbundsregeringen utövar tillsyn över aveln
genom inspektion av stambokföringen och de inlösta betäckningsfrisedlarna.

FÅRAVELN har, som redan nämnts, gått tillbaka och ingen synnerlig
omsorg ägnas åt densamma, med undantag dock för fåren i Frutigen-dalen,
Wallis, och på alpernas sydsluttningar, där den storvuxna italienska
Bergamo-rasen förhärskar.

GETAVELN har däremot omfattats med större intresse. Största
anseendet åtnjuta Saanen- och Toggenburg-raserna för sin mjölkrikedom. De ha
sedan länge varit föremål för en betydande export. För ledningen av denna
och av aveln ha föreningar och förbund av dessa bildats. Medelmjölkningen
beräknas sedan 1860 ha ökats från 200 till 400 kg. per år.

SVINAVELN har intagit en jämförelsevis obetydlig ställning i den
schweiziska lanthushållningen. Sedan mitten av 1800-talet har det inhemska
svinslaget förädlats med franska lantsvin (Craon-rasen) samt tyska och engelska
raser, främst Yorkshire. Att aveln trots den betydande mejerihanteringen
förblivit jämförelsevis obetydlig, förklaras delvis därav, att denna hantering
till så stor del bedrives i alperna, där förhållandena äro mindre lämpliga för
svinskötseln, delvis av att vassleost (zieger) är ett omtyckt födoämne, varför
vassle föga kommer i fråga till foder. År 1906 bildades de första
svinavels-föreningarna.

Vid utställningar premieras avelsdjur av får, getter och svin, varvid
edsförbundet sedan 1894 giver tilläggspris utöver kantonernas prisbelöningar.
Dessutom understödjer förbundet enligt förordning den 21 mars 1911 dels
bagg-, bock- och galthallningsföreningar, som hålla med l:a pris premierade
handjur, med organisationsanslag, dels get- och svinavelsföreningar, som
hålla med l:a pris belönade handjur och visst minsta antal hondjur (10
suggor, 20 getter) av samma ras och likaledes premierade med l:a pris, och
låta dessa hondjur betäckas endast av de nämnda handjuren, även med
årsbidrag.

FJÄDERFÄ- och KANINAVELN bedrivas allmänt. Deras idkare ha 

sam-manslutit sig till omkring 150 lokalföreningar och 4 större förbund,
varibland dock även räknats föreningar som ba till uppgift att skydda
småfåglarna.

BIODLINGEN synes efter tillgängliga uppgifter om antalet bisamhällen
ha ökats under senare delen av 1800-talet och är särdeles omfattande i vissa
delar av kantonerna Vaud (i Cossonay år 1900 omkr. 300 kupor på 1,000
inv.) och Luzern. Biodlarna ha allmänt sammanslutit sig i lokalföreningar,
vilkas antal år 1910 var 121, och dessa i 2 riksförbund. Under inflytande av
<sp>Hubers</sp> (sid. 261, 294) lärdomar ersattes halmkuporna allt mer av
lådkupor. Under senare delen av 1800-talet inrättades på initiativ av d:r
<sp>Kræmer</sp> ett trettiotal observationsstationer, varifrån månatliga meddelanden
offentliggöras och samlas i en årsbok.

<img>Fig. 116. Nutida ysteri i Emmenthal. Efter <sp>Anderegg</sp>.</img>

MJÖLKHUSHÅLLNINGEN har allt mer övervägande varit riktad på
ostberedning, vilken vuxit så, att exporten av ost, i främsta rummet
Emmenthaler men därjämte även Gruyère-, Spalen- m. fl. sorter blivit en av landets
förnämsta inkomstkällor. Från början av 1800-talet spred sig
ostberedningen, som förut huvudsakligen tillhört alperna, ned i dalarna och
slättbygden, där ett stort antal <i>Thalkäsereien (fruitières)</i> bildades.<footnote>Qie genossensch. Milehverwertung.  Mitteil n:r 81 d. Schweiz. Bauernsekretariat. 1925.</footnote> Jämte
dylika föreningsmejerier uppstodo även köpmejerier tillhörande bolag eller
enskilda och åtskilliga föreningsmejerier övergingo till följd av bristande
sammanhållning till sådana.

Ostmejeriernas starka framgång efterföljdes emellertid på 1860-talet av
en viss tillbakagång. Denna tillskrives delvis, att den starka efterfrågan på
ost lockat mejerierna att utsträcka ystningen, som tidigare huvudsakligen
skett på sommaren, även till vintern, och därmed följde en sämre kvalitet
hos osten. Härigenom underlättades konkurrensen från Tyskland, där man
upptagit denna tillverkning och därvid tillämpade de förbättringar, som vid


denna tid framgått av vetenskapliga undersökningar, under det att man i
Schweiz segt fasthöll vid de gamla metoderna.

Dessa förhållanden framkallade i början av 1870-talet en stark opinion
för att även i Schweiz införa vetenskapliga försök och teoretisk
undervisning som grund för mejerihanteringen. Är 1872 inrättade der
<i>Alpwirtschaftliche Verein</i> på initiativ och under ledning av <sp>Rudolf Schatzmann</sp>
en mejeriförsöksstation i Thun för arbete efter den skandinaviska
mejerihanteringens grundsatser. Detta företag hade dock ingen synnerlig
framgång, och anstalten flyttades år 1876 till Lausanne, där den fortgick till
<sp>Schatzmanns</sp> död 1886.

Senare delen av 1880-talet, sedan förbundsförsamlingen beslutit kraftigare
understöd för jordbrukets främjande, blev en tid av kraftig uppryckning för
det schweiziska mejeriväsendet. Förbundsförsamlingen beslöt statsunderstöd
till 3 <i>mejeriskolor,</i> som inrättades i Sornthal i S:t Gallen, vid Perolles i
Freiburg (båda år 1886) samt vid Riitti-Zollikofen i Bern (1887).
Mejeriinstitutet i Lausanne återupplivades och fick en filial-skola i Moudon (1890).
Mejeriinspektörer (konsulenter), en tjänst som förekommit i Freiburg redan
på 1840-talet, anställdes av flera kantoner och föreningar, och inspektion av
mejerierna genom dem har blivit en fast institution. De förut nämnda stora
lantbrukssällskapen började också att intressera sig särskilt för
mejeriväsendet, och ur deras krets bildades år 1887 <i>Schweizerischer
Milchwirtschaftlicher Verein</i> och <i>Société laitière de la Suisse romande</i> samt år 1904
<i>Freiburgischer Milchwirtschaftlicher Verein</i> som speciella representationer för
särskilda landsdelars mejeriintresse. Därjämte verka flera föreningar i vissa
kantoner och sammanslutningar av tillverkare av de särskilda ostsorterna.<footnote><sp>Anderegg</sp> s.  138.</footnote>

<i>Mjölkkondensering,</i> som år 1861 igångsattes på engelskt-amerikanskt
initiativ och med huvudsakligen utländskt kapital vid en fabrik vid Cham i
Zug, har sedan utvecklats en storindustri, som berett en än mer än ost- och
smörberedning lönande avsättning av mjölk i trakterna kring dessa fabriker.

SKOGSHUSHÅLLNING. I de strävanden som under 1700-talet börjat
göra sig gällande att hindra skogarnas förödelse genom överdriven
avverkning, snö- och jordskred samt utskärningar genom bergsströmmar inträdde
under revolutionstiden ett stillestånd, men uppdelningen av
allmänningsskogarna fingo ej här sådan fart som i Frankrike och hejdades genom
påbud, att de skulle hållas odelade. Tillika infördes en ordnad förvaltning av
statsskogarna, vilken blev av bestående verkan till dessa skogars
planmässiga skötsel. En stor betydelse fick den undersökning, som år 1834 utfördes
på uppdrag av <i>die Gemeinnätzige und naturforschende Gesellschaft</i> rörande
skogsförödelsen i alptrakterna, vilken visade, att orsaken låg i skogarnas
uthuggning och därav föranledda jordskred och utskärningar genom vatten.
Förbundsrådet lät också åren 1858—60 utföra omfattande undersökningar
rörande dessa förhållanden, och resultatet härav blev en allmännare insikt
om behovet av en rationell skötsel av skogarna och skyddsbyggnader mot
skada av vattenströmmar och skred. Edsförbundet har också sedan denna

tid genom anslag understött dylika skyddsarbeten och skogsodling. Efter
den nämnda undersökningen år 1834 började också de enskilda kantonerna
att utfärda lagar om skogens vård, avverkning och föryngring och anställde
tjänstemän till rådgivning och övervakande av lagbestämmelsernas
efterlevnad. Från 1860-talet har genom kanton-lagar påbjudits upprättandet av
hushållningsplaner, som skulle underställas myndigheterna, även för
enskilda skogar. Genom lag den 24 mars 1876 ställdes skogsväsendet i
alptrakterna under överinseende av förbundsmyndigheterna, vilka inom av
lagen fastställda gränser fingo kontroll över skötseln av stats-, menighets- 
och korporationsskogar samt sådana enskilda skogar, som förklaras vara
skyddsskogar. Genom en ny lag den 11 okt. 1902 utsträcktes överinseendet
genom edsförbundets skogsstat till alla landets skogar.

Beträffande det skogshushållningssystem, som borde tillämpas,
förfäktades under 1800-talets förra del olika meningar. Mot anhängarna av
låg- och medelskogsbruk, som påstods lämna största virkesavkastning, stod
beträffande även lövskogarna förfäktarna av högskogsbruk, vilka i allmänhet
avgingo med segern, då det visades, att det senare lämnade både största
virkesmassa och det värdefullaste virket. Likaså rådde olika meningar om den
fördelaktigaste omdrevstiden, och tendensen gick åt dennas förkortande i
växtligare trakter, under det att kargare växtförhållanden betingade högre
ålder hos skogen för att nå awerkningsmognad. I bergstrakterna bibehölls
en försiktig blädning för att ej öka faran för förödelse genom storm, jord- 
och snöskred, men i det lägre liggande landet blev avverkning traktvis
rådande, varvid dock undveks stora kalhyggen, vilka tidigare medfört stor
förödelse i bergsbrukstrakterna i Jura. Under senare delen av 1800-talet har
stor omsorg ägnats åt skogsplantering. De särskilda kantonerna
uppmuntrade denna genom anläggning av plantskolor, från vilka plantor utdelats
till billigt pris. Tack vare dessa åtgärder har en stor förbättring inträtt i
landets skogsväsen, vilket numera intager en mönstergill ståndpunkt.

Högre skogsundervisning meddelas vid Polytechnicum i Zurich (sid. 562)
och år 1876 inrättades en skogsförsöksanstalt.

JAKTEN är reglerad genom en för hela edsförbundet gemensam jaktlag
av den 24 juni 1904, vilken för närvarande är under omarbetning. För dess
utövande fordras jaktpass enligt av de särskilda kantonerna utfärdade
bestämmelser.
</chapter>
<chapter name="Nederländerna och Belgien">
<h1>NEDERLÄNDERNA OCH  BELGIEN.</h1>

<table>
<td c><i>Litteratur.</i>
<td>Ginquante ans de liberté. I. Bruxelles  1882.
<td><sp>Frost, I.</sp> Agrarverfassung und Landwirtschaft in den Niederlanden (1906),
<td><tab>samt Agrarverfassung, Handelspolitik und Arbeiterfrage in Holland und Belgien  (1909).
<td><tab>Berichte über Land- und Forstwirtschaft im Auslande.
<td><sp>v. Houtte, Hubert</sp>. Histoire économique de la Belgique à la fin de l'ancien régime. Gand 1920.
<td><sp>de Laveleye, Em.</sp> L'agriculture belge. Rapport au Congrès agricole international à Paris 1878.
<td><sp>Vliebergh, Em.</sp> De landelijke Bevolking der Kempen gedurende de 19:e eeuwe   (1906).
<td>Samme förf. och <sp>Utens, Rob.</sp> La Population agricole de la Hesbaye au XIX:e siècle (1909); och L'Ardenne. La Population agricole (1912).
<td><tab> I Mémoires de l'Académie R. de Belgique. 2<sup>me</sup> Serie.
</table>

<b>D</b>et nederländska jordbruket, däri inbegripet det belgiska, hade tidigare
varit mönster för strävandena till jordbrukets förbättring i det övriga
Europa norr om Alperna. Då Nederländerna och Belgien under senare delen
av 1700-talet i detta avseende fingo träda tillbaka för England och Skottland,
berodde detta väsentligen därav, att förbättringar, som redan voro gamla i
Nederländerna, i nämnda länder framträdde som uppseendeväckande
reformer, men också därpå att en del av de nya metoder och hjälpmedel,
varigenom de genomfördes, blott föga kunde tillämpas i de trakter, där marken till
större delen utgjordes av naturliga gräsmarker, och där åkerjorden var så
starkt styckad, att större redskap hade litet eller intet bruk, och där de små
jordlotterna gåvo sina brukare en så knapp bärgning, att dessas förmåga att
införa förbättringar var förlamad. Detta hinder har under 1800-talet
ytterligare stegrats i Belgien genom en oerhört stark ökning i folkmängden och
fortgående jordstyckning.

Framåtskridandet har dessutom hejdats genom den nedgång i
hemindustrien, som omkring mitten av 1800-talet inträdde, i det att bomull
undanträngde linet, vars odling och beredning voro en viktig inkomstkälla för dessa
länders befolkning, och mineraloljorna på samma sätt rapsodling och
oljepressning, brännvinsbränningen övergick från en lantbrukets binäring till
fabriksindustri, odlingen av tobak i Geldern på 1880-talet starkt minskades
samt odlingen av allehanda handelsväxter och hemslöjder till största delen
upphörde. Holland och de övervägande sädesodlande delarna av Belgien
drabbades sedan under senare delen av århundradet liksom andra länder i
Europa av den starka nedgången i prisen å spannmål och, om än mindre,
å andra lantbruksprodukter, som framkallades av den transoceana
konkurrensen. Följden härav visade sig särskilt i Belgien i en stark, om än
övergående, nedgång i egendoms- och arrendepris och i alltjämt fortvarande låga
arbetslöner och försämrad ekonomisk ställning för jordbrukarna. Dessa
förhållanden ba i förening med den tillväxande industrien givit  »flykten från

landet» större omfattning i Belgien än i något annat land.<footnote><sp>Vandervelde, E</sp>., L'exode rural et le retour aux champs. Paris 1905.</footnote> Den egentliga
jordbruksbefolkningen hade omkring år 1900 nedgått till 18.79 proc. av hela
folkmängden. Den del av lantbefolkningen, som sökt arbete vid industrien,
har dock till större delen behållit sin bostad med ett jordstycke på landet
och sålunda delat sin tid mellan fabrik och jordbruk, vilket möjliggjorts
genom ett starkt utvecklat lokalbanenät med ytterligt låga månadsbiljetter,
— en omständighet, som bidragit att öka jordstyckningen. En stor del av
lantbefolkningen söker också bidrag till sin utkomst som säsongarbetare
såväl vid de större jordbruken i eget land som i grannlanden, framför allt
Frankrike.

I Holland ha dessa tryckta förhållanden långt mindre gjort sig gällande,
dels på grund av mindre stark folkökning och styckning av jorden, dels på
grund av att lantbruket där sedan gammalt varit övervägande inriktat på
kreatursskötsel. Då emellertid prisnedgången även träffade
mejeriprodukterna, och konkurrensen från andra länder nu blev hotande för landets av
gammalt högt ansedda mejerihantering, kunde dock denna tack vare
införandet av tekniska förbättringar vidmakthålla landets ställning som
exportland för mejeriprodukter.

I båda länderna står lantbrukets teknik alltjämt på en mycket hög
ståndpunkt, och i avseende på sin intensitet är det belgiska lantbruket oöverträffat.
Båda länderna hade endast nominella tullar på jordbruksprodukter, ända
tills Belgien år 1887, för att skydda och uppmuntra sin ännu lågt stående
kreatursskötsel införde en avsevärd tull på levande nötkreatur, får och kött
samt år 1895 å smör. År 1893 belades även införsel av havre med tull,
varemot övriga sädesslag, varav landet ej på långt när alstrar tillräckligt för
eget behov, fortfarande äro tullfria. Nederländerna har däremot alltjämt
vidhållit frihandel med jordbruksprodukter.

ODLINGEN och bebyggelsen ha gjort stora framsteg under 1800-talet.
Genom invallningar ha landvinningarna från havet fortgått. I Holland
inträdde väl en avmattning i dessa företag, sedan staten år 1842 gjort anspråk
på äganderätten till all från havet vunnen mark, men de fingo ny fart, sedan
detta anspråk år 1870 uppgivits. Likaså har torrläggningen av de grunda
sjöar, som funnos inne i landet fortgått. Bland sådana företag märkes i
främsta rummet utpumpningen under åren 1839—1852 av Haarlemer-sjön,
varigenom 18,500 hektar av Hollands fruktbaraste jord vanns. Torrläggningen
av det lågt liggande landet genom pumpverk och kanaler har genom därför
bildade bolag <i>(waterschap)</i> bragts till en sådan fulländning, att vattenståndet
kan regleras efter behag i de lågt liggande områdena, så att dessas odlare
praktiskt taget aldrig behöva besväras av för litet eller för mycket vatten.

Inom flygsandsområdet har också odlingen fortskridit så, att så gott som
all mark bakom den yttersta mot havet skyddande vallen numera är i bruk,
huvudsakligen för odling av grönsaker, som avsättas till den rad av badorter,
som här uppstått och framkallat denna odling.

I det högre liggande diluviala sandjordsomrädets förr öde hedmarker har
odlingen till större delen omskapat det belgiska Campines hedar till åker,
bevattningsängar och kulturskogar. Redan år 1772 hade en lag utfärdats (sid.
296) om odling av menigheternas allmänningsjord, men haft blott ringa
verkan. Den av potatissjukan år 1846 vållade nöden föranledde utfärdandet
för Belgien av en ny lag i samma syfte den 25 mars 1847, enligt vilken
kommuner och andra ägare av gemensamt brukad oodlad mark skulle vara
skyldiga att efter föreläggande av regeringen antingen odla eller sälja
densamma samt köparna att inom viss, kort tid ha fullbordat markens odling,
varvid skattefrihet i 15 år medgavs för sålunda förvärvade lägenheter, som
odlats och bebyggts. Tillika skulle dylik mark kunna exproprieras för odling
eller bevattningsanläggning. Denna lag föranledde många menigheter att
göra odlingar å sin hedallmänning. Bolag bildades också av kapitalister för
inköp och odling av odlingsmark, men dessa större företag hade i allmänhet
ej ekonomisk framgång utan avvecklades genom jordens styckning och
försäljning till mindre odlare, vilka sålunda fingo gagn av de på odlingen
nedlagda kostnaderna och småningom utvidgade sina åkrar. Staten befordrade
också odlingen genom kanalers anläggande, lagstiftning angående
bevattningsanläggningar och understöd åt sådana företag.<footnote>Cinquante ans s. 334.</footnote> På detta sätt
förvandlades större delen av Campine-området småningom till av mindre jordbruk
upptagna bygder och odlad skog, och även i södra Belgiens skogstrakter
föranledde den nämnda lagen ökad åker- och skogsodling. Emellertid
konstaterade en år 1912 tillsatt kommitté, att en stor del av den av enskilda
förvärvade hedjorden ännu ligger oodlad.

Inom det diluviala sandjordsområdet i Nederländerna har odlingen också
fortgått, till stor del under ledning av det år 1889 bildade <i>Nederlandsche
Heidemaatschappij</i> (hedsällskapet). Även här har odlingen huvudsakligen
skett i småbruk, i det att allmänningarna under senare delen av århundradet
till största delen fördelats på delägarna. Här har däremot skogsodling föga
förekommit.

I Holland har större delen av den till 100,000 hektar uppskattade
mossarealen genomdragits av kanaler och därigenom öppnats för odlingen. Vid
denna har den förr vanliga upprepade bränningen undanträngts av den s. k.
<i>Veenkulturen,</i> vid vilken den avtorvade mossens bottenlager av sand blandas
med yttorven, men den inblandning av stadsgödsel, som förr ansågs
nödvändig för att göra den råa jordblandningen fruktbar, har i senare tid till
större delen ersatts med konstgödsling. För att trygga en ändamålsenlig
kanalisering, anordning av mossgårdarna samt användning av torven har
mossodlingen genom en lag den 13 juni 1895 ställts under tillsyn av rikets
vattenstyrelse, tillstånd till odlingsföretag av lokala myndigheter gjorts
obligatoriskt, bränning av torven förbjudits och inblandning av minst 50 cm.
djupt lager av yttorv i sanden påbjudits. Även i Belgien är den periodiska
ytbränningen <i>(écobuage)</i> övergiven utom i Ardennerna, där svedjebruk envist
bibehållit sig.

ÄGOSKIFTE. I de tätare bebyggda landsdelarna hade den gamla
samfälligheten i jordbesittning tidigt upphört, men i hedtrakterna och i det södra
skogsområdet bibehöll sig den fria betesrätten å enskildes inägor liksom även
oskiftade allmänningar intill senaste tid. I Ardennerna kvarstå också rätt
allmänt enskilda egendomars rätt till bete, bränsle-, strö-, bark- och torvtäkt,
ja även till svedjebruk ej blott å allmänningar utan även å mark tillhörig
staten och vissa enskilda egendomar, som lämning av gamla feodala
förhållanden.<footnote><sp>Vliebergh</sp> et <sp>Ulens</sp> s. 35.</footnote>

Bönderna, särdeles ägare och brukare av smärre hemman och lägenheter,
voro envisa motståndare mot skifte av allmänningar och de nämnda
servitutens upphörande, emedan de därigenom förlorade möjligheten att föda flera
kreatur, än deras enskilda ägor kunde underhålla, och därjämte även tillgång
till bränsle och strö.

Genom den nyss nämnda lagen av år 1847 framtvangs delning av
allmänningar i Belgien, och i Nederländerna fördelades de allmänt mellan delägarna,
sedan år 1886 vitsord till skifte medgivits varje delägare. I Ardennerna
mötte emellertid lagen starkt motstånd, och i regeringen gjorde sig
också en ändrad uppfattning gällande, så att den grundsatsen följdes, att
kommunerna icke borde försälja någon sin jord utan skogsodia den samt
upplåta den därtill ej lämpliga odlingsbara jorden på långa arrenden med
odlingsskyldighet.

JORDSTYCKNINGEN, som redan tidigare var långt driven, har alltjämt
ökats och särskilt i det belgiska låglandet nått därhän, att en stor del av
jorden kan brukas endast med handarbete, särdeles som ägorna ofta äro
splittrade och bilda oregelbundna stycken, vilka dessutom delvis ligga långt
från gården. Till jordstyckningens ökning har bidragit, att den hos
flamländarna vanliga seden att låta jordegendomen odelad övergå till en av
sönerna (sid. 297) allt mer fått vika för den lagstadgade lika arvsrätten,
vilken hos vallonerna redan var gällande av gammalt. Att ägostyckningen gått
längst i Belgien, beror på den starka folkökningen och det redan påpekade
förhållandet, att även industriarbetarna i stor omfattning driva små jordbruk.
I Belgien beräknades i början av innevarande århundrade jordegendomar på
högst 1 hektar utgöra 69 proc. av hela antalet med 4.75 proc. av den odlade
jorden, och år 1909 den odlade jorden, som tillhör egendomar över 1 hektar,
vara fördelad med 27 proc. på egendomar med 1—5, 51.4 på sådana med
5—30 och 21.6 proc. på egendomar med över 30 hektar.

I Nederländerna var vid århundradets början antalet egendomar under
1 hektar omkring 2, och de under 10 hektar omkring 70 proc. av hela antalet.

Större egendomar finnas huvudsakligen i Groningen, Friesland, Zeeland
och i Belgiens högre liggande, fruktbara sand-lerjordsområde. Någon lag, med
vars hjälp jordens sammanförande genom ägobyten kan framtvingas eller
befordras finnes ej, men i Nederländerna, där tegblandningen i vissa trakter
är mycket hinderlig, har frågan om en lag om ägoskifte i senare tid stått på
dagordningen.

ARBETAREFÖRHÅLLANDEN. Egendomarnas ringa storlek har
naturligtvis till följd, att brukaren och hans familj mestadels utgör hela
arbetsstyrkan, och även vid de större egendomarna söker man så mycket Som
möjligt inskränka den fasta arbetsstyrkan till det minsta möjliga och använder
i övrigt vid brådskande arbeten säsongarbetare, varpå tillgången är god. Till
följd av att de flesta jordbruksarbetare även ha eget jordbruk, har
socialismen, till vilken industriarbetarna allmänt äro anslutna, trots all propaganda,
vunnit föga insteg bland jordbruksarbetarna.

JORDLEGA. Jordegendomen hade redan under föregående århundraden
till stor del övergått i kapitalisters ägo, vilka uppläto den till brukare.
Utvecklingen har fortsatt i samma riktning, så att vid senaste sekelskifte
arrendegårdarna beräknades utgöra ungefär <sup>3</sup>/<sub>4</sub> av Belgiens och 43 proc. av
Nederländernas alla jordbruk, varvid dock särdeles i det belgiska låglandet är
vanligt, att smärre jordägare samtidigt äro arrendatorer till mer eller mindre
närbelägna jordstycken. Visserligen söka de små jordbrukarna att, i den mån
det är dem möjligt, förvärva äganderätten till jorden, men samling av jord
i självägo motverkas genom fortgående uppköp av jord som
penningplacering av personer, som taga inkomst av densamma genom utarrendering.
Endast i Belgiens bergstrakter brukas jorden övervägande av ägaren.

De förr i Belgien vanliga <i>delbruken</i> äro så gott som försvunna och
förekomma endast i polderna och i Condroz. Likaså finnes den gamla
besittningsformen av landbo- eller räntegårdar föga, huvudsakligen i de östra
holländska landsdelarna, där innehavarna av dylika gårdar kallas <i>meejers
(Maier).</i>

Arrendeupplåtelserna voro i trakter med mer gammaldags förhållanden
ofta utan kontrakt, då de gällde blott för året, men med tyst förlängning, om
ej uppsägning skedde, och dylika arrenden finnas fortfarande, men eljes på
7, 14 eller 21 år på den tyngre jorden och 3, 6 eller 9 år på den lättare, dock
vanligen med rätt för parterna att uppsäga kontrakt på 6 eller 9 år efter de
första 3 årens förlopp. I regel satt förr arrendatorn kvar efter första
upplåtelsetidens slut, men i det intensiva lantbrukets område i belgiska låglandet
hava täta ombyten blivit vanliga, i det att ägaren alltjämt söker få största
möjliga avgäld. I Groningen äro ärftliga (emfyteutiska) arrenden vanliga.
Jämte arrende av hela gårdar förekomma också allmänt lega av små
ägostycken, vilka innehavare av smålägenheter taga för att öka sitt åkerbruk
eller skaffa sig bete eller slåtter.

Det sedan gammalt förekommande bruket att avträdande arrendator
erhåller ersättning för outnyttjad gödsling, bearbetning och sådd plägade icke
förekomma enligt arrendekontrakten, men vanligen ägde den avträdande att
skörda den höstsäd han sått, och i vissa delar av Belgien, där jorden utleges
»enligt ortens sed», förekom dylik ersättning. I den belgiska landslagen
(art. 1774) förekommer en antydan om detta bruk i stadgandet, att där ej
skriftligt kontrakt finnes, överenskommelsen skall anses gälla så lång tid, som
behöves för att skörda frukten av å jorden nedlagda kostnader.

LANTBRUKSADMINISTRATION. Lantbruksärenden lyda i
Nederländerna under ett ministerium för vattenärenden, handel och industri
<i>(Waterslaat, Handel en Nijuerheid).</i> I Belgien inrättades år 1884 ett ministerium för
lantbruk och allmänna arbeten, men år 1899 överfördes jordbruksärendena
till eget departement och år 1908 till ett ministerium för inrikes ärenden och
lantbruk.


I båda rikena finnes till regerings tjänst ett <i>lantbruksråd</i> (i Belgien sedan
1834) med representanter för provinsernas centrala lantbrukssällskap.

FÖRENINGSVÄSEN.<footnote><sp>Turmann, Max</sp>. Les associations agricoles. Paris 1898. — Institut intern, dagricult. Bulletin des instit. économ. 1910. n:r 2, sid. 160, n:r 3, sid. 63; 1913, n:r 4, sid. 20.</footnote> I Belgien påbjöds år 1848 enligt franskt mönster
inrättandet av lantbruksgillen <i>(comices agricolas)</i> ett i vart av de
lantbruksdistrikt, vari landet år 1845 indelats. Dessa gillen, vilkas huvudsakliga
verksamhet enligt ny förordning den 18 okt. 1889 är att anordna utställningar,
föredrag, försöksfält m. m., äro anslutna till provinsiella sällskap, som i sin
ordning välja representanter i provinsens lantbrukskommission, vilken
handhar ledningen av dennas lantbruksärenden och utser delegerade i det nyss
nämnda centrala lantbruksrådet <i>(conseil supérieur de l'agriculture).</i> Hela
denna representation hade en liberal prägel och vann rätt liten tillslutning
bland landets jordbrukare, vilka däremot allmänt tillhöra de bondeföreningar
<i>(Boerengilden, ligues agricoles),</i> som sedan år 1886 bildats i alla delar av
riket med uppgift att tillvarataga lantbrukets intressen särskilt genom
anordnandet av kooperation. Är 1910 funnos 161 comices men 1,150 ligues
agricoles, vilka senare pläga omfatta en by eller något större område och bilda
centralförbund <i>(Boerenbond, féderation).</i> Det mest betydande av dessa, med
säte i Louvain, anskaffar genom ett därför bildat bolag förnödenheter åt sina
medlemmar och förmedlar dessas förbindelser med kredit- och
försäkringsföreningar. Även övriga centralförbund ha liknande verksamhet.

För den icke ekonomiska föreningsverksamheten utfärdades lag den 31
mars 1898.

Hela föreningslivet i Belgien är splittrat efter religiösa och politiska
partier. Det klerikala partiet har största förtjänsten om den ekonomiska
kooperationens utveckling, och denna skötes i allmänhet av prästerna, under det att
bönderna föga taga personlig del däri. De liberala föreningarna äro färre,
och än mindre anslutning har den socialistiska kooperationen fått, för vilken
dock en central organisation, <i>Campagnards socialistes,</i> bildades vid
århundradets början.

I Nederländerna framträder denna splittring långt mindre, men i de södra
provinserna ha de katolska lokala lantbruks- och trädgårdsföreningarnas
centralföreningar år 1896 sammanslutit sig till ett särskilt förbund,
<i>Nederlandsche boerenbond</i> i Utrecht. Ett stort antal av de större lånt- och
skogsbruksföreningarna ha som centralrepresentation <i>Nederlandsche
Landbouw-Comité</i> i Haag, vilken liksom de allmänna lantbrukssällskapen i
grannländerna anordnar de stora lantbruksutställningarna i riket, verkar för
upplysning och rådgivning genom vandringslärare o. s. v.

Bland föreningar för särskilda ändamål märkas de redan i äldre tid i
Belgien och Holland förekommande sammanslutningar mellan alla delägarna i
en polder, <i>Polderschapen,</i> och i invallningsföretag inuti landet, <i>Wateringe,</i>
vilka handhade dylika företags ärenden och företrädde dem gent emot
myndigheter och andra utomstående.

För åker- och skogsodlingar samt ängsvattningsanläggningar å heden
bildades år 1889 det ovannämnda <i>nederländska hedsällskapet</i> (sid. 575), vilket
intager en halvt officiell ställning. Efter dess mönster bildades år 1913 <i>la
Société belge de défrichements.</i> Vidare märkas kontrollföreningar, som sedan
sekelskiftet bildats i rätt stort antal i Friesland och Nordholland,
trädgårdsföreningar, särdeles talrika särskilt i Belgien, avels- och biodlareföreningar,
föreningar för mjölkhushållningens främjande m. fl. I Belgien har under
senaste åren i samband med strävanden att höja den husliga ekonomien,
bildats talrika kvinnoklubbar <i>(cercles fermières),</i> som verka i nämnda syfte
genom sammankomster, kurser, föredrag m. m.

<i>Ekonomiska föreningar.</i> Den belgiska lagstiftningen skiljer mellan <i>unions
professionelles,</i> vilka driva ekonomisk verksamhet för medlemmarnas
räkning, och ömsesidiga föreningar för försäkring och kreditgivning. För de
förra utfärdades lag den 18 maj 1873, vilken ändrades den 22 maj 1886, för
de senare gäller lag av den 23 juni 1894 med senare tillägg. Alla slag efter
dessa lagar bildade föreningar understödjas av staten med bidrag till
organisationskostnaderna.<footnote><sp>Turmann</sp>, anf. arb. sid. 65.</footnote>

Emellertid är vanligt att föreningar för ekonomisk verksamhet antaga
form av bolag eller av ideella föreningar för att undgå besvär och kostnader
för den registrering och offentliga kontroll, som är föreskriven för
ekonomiska föreningar.

Även i Nederländerna hava många ekonomiska sammanslutningar för
jordbruksändamål, dock företrädesvis stora kapitalstarka sådana, formen av
aktiebolag, och likaså finnas åtskilliga, särdeles sparkassor och
mejeriföreningar, som registrerats som ideella föreningar, <i>Zedelijke lichaamen,</i> vilket
enligt lag av år 1855 är tillåtet för föreningar av allmänt intresse, blott
uppgiften ej är uteslutande personlig vinning för medlemmarna. Eljes äro
föreningarna registrerade enligt lag av 1876, men mycket vanligt är även, att de
äro oregistrerade och sålunda sakna kompetens som juridisk person.

Av de kooperativa sammanslutningarna äro <i>inköps-</i> och
<i>försäljningsföreningarna</i> de talrikaste och mest omfattande. I Belgien, där antalet år 1910
var 1,237, ba de vanligen bildats inom de lokala bondeföreningarna och
betecknas ofta som avdelningar av dessa. I Holland var det, då gemensamma
inko]) på 1870-talet började, de allmänna lantbrukssällskapen,
<i>Landbouw-maatschappijen,</i> som skötte dessa affärer, och på 1890-talet bildades en
mängd by-lantbruksföreningar, <i>Dorpslandbouwvereenigingen,</i> just för detta
ändamål och anslöto sig i de katolska trakterna till de ovan nämnda
bonde-förbunden, vilkas klerikala ledare med stort nit och framgång verkade för
bildandet av dylika föreningar i olika former. De lokala inköpsföreningarna
äro i allmänhet sammanslutna till provinsiella centralföreningar, men i
Holland ske de mesta inköpen dock av de särskilda lokala föreningarna, antingen
hos en köpman eller hos en <i>Centraal Burean</i> i Enschede, bildad år 1900 av
den ovannämnda <i>Nederlandsch Landbouw-Comité.</i> En del av
inköpsföreningarna hålla dyrbarare redskap till medlemmarnas bruk.

<i>Mejeriföreningar</i> började bildas år 1886 i Holland och 1887 i Belgien.
Deras antal ökades hastigt, så att det vid sekelskiftet utgjorde omkring 700 i
Nederländerna och 500 i Belgien och sedan föga ändrats. De äro antingen
bildade enligt andelsprincipen med ansvarighet och andel i vinsten efter
levererad mjölkmängd, dels i bolagsform med samma grund för vinstfördelningen
utöver viss låg ränta på aktiekapitalet. Flertalet av föreningarna ha
sammanslutit sig till provinsförbund, i Nederländerna år 1910 sammanslutna till
<i>Algemeene Nederlandsche Zuwelbond,</i> som verkar för andelsverksamhetens
befordran på mejeriområdet genom utgivande av förbundets veckoblad,
anordnande av examina för mejeripersonal och utdelning av diplom för
godkända mejerister, tillhandagår med rådgivning och uppgörande av planer
samt ombesörjer inköp av förnödenheter för anslutna mejerier. För att
frigöra smörhandeln från det beroende av köpmännen, vari den råkat, bildades
på 1890-talet i Nederländerna några förbund för försäljning av
medlemmarnas smör; för kontroll över detta anordnade dessa även smörprovningar och
kvalitetsmärke för smör. Bland dylika föreningar märkes främst <i>Friesche
Coöperative Zuivel-Export-Vereeniging</i> i Leeuwarden, bildad 1898, vilken
försäljer medlemmarnas smör och ost samt har stora lagerhus för ostens
lagring. (Se vidare sid. 592.)

I övrigt förekommer kooperation för försäljning föga, i Nederländerna
huvudsakligen genom anordnande av auktioner å trädgårdsalster och i
Belgien för försäljning av frukt och ägg.

<i>Kreditkooperation.</i> Jordbrukets kreditväsen är föga utvecklat. I Belgien
beräknades år 1910 den i jordegendom intecknade skulden uppgå endast till
<sup>1</sup>/<sub>8</sub> av egendomsvärdet. Orsaken härtill har man velat finna framför allt i
den långt drivna jordstyckningen, i det att små lån med mindre besvär
erhållas hos enskilda än i kreditanstalter. De första kreditanstalterna i Belgien
voro <i>Comptoirs agricoles,</i> för vilka gäller lag av den 15 april 1884, och som
företrädesvis betjäna större jordbrukare och anskaffa kapital
huvudsakligen från rikets allmänna sparbank. Deras antal var vid sekelskiftet 16.
Dessutom skaffar det stora Boerenbond i Louvain i samverkan med
landsortsbanker jordägare långvariga lån, vartill kapital skaffas genom försäljning av
obligationer, för vilka förbundet, banken och låntagarens egendom
gemensamt ansvara.

Kreditrörelsen för mindre jordbrukare utövas i båda rikena
huvudsakligen genom föreningslånekassor med solidarisk ansvarighet efter
Raiffeissen-kassornas grundsatser (sid. 526). Sådana började bildas i slutet av 1800-talet
och ha sammanslutit sig till centralkassor, varav finnes 2 i Holland och 7 i
Belgien.

<i>Försäkringsföreningar.</i> I Belgien ha upprepade försök gjorts med
obligatorisk försäkring av kreatur mot sjukdomar, men i regel ha dessa försök
misslyckats och medfört mycken missbelåtenhet. Endast i Västflandern
tillämpas ännu denna anordning. Däremot ha försäkringsföreningar grundade
på ömsesidighet från slutet av 1800-talet fått stor utbredning bland bönderna
i båda länderna.

Häst- och getförsäkringsföreningar finnas huvudsakligen i Belgien,<footnote><sp>Leyder. J</sp>. Le cheval helge. S. 70. Bruxelles 1905.</footnote>
särskilt i Flandern, under det att föreningar för försäkring av nötboskap, får
och svin samt mot brand- och hagelskada äro mera jämnt lördelade i båda
rikena. Samverkan för olycksfalls- och brandförsäkring har i stor
omfattning ordnats så, att centralförbunden förmedla försäkringar hos de stora
försäkringsbolagen.

Försäkringskooperationen handhaves i första hand av små lokala
föreningar med obetydliga förvaltningskostnader och tryggas mot ojämna
förluster genom sammanslutning till återförsäkringsföreningar. Det är ej
sällsynt, att en och samma förening omfattar flera av de nu nämnda
verksamhetsgrenarna.

LANTBRUKSUNDERVISNING. I Nederländerna upptogs efter Tysklands
exempel lanthushållning vid universitetet i Leyden år 1782, och år 1816
inrättades en fast lärostol i ekonomi, men denna undervisning upphörde snart
åter. Senare verkade under åren 1842—71 en enskild men av staten
understödd lantbruksskola i Groningen-Haren. Kort därefter (1873) inrättades vid
borgarskolan i Wageningen en avdelning för lantbruk, vilken år 1876
ombildades till en <i>rikslantbruksskola,</i> som utvecklats till en högskola för lantbruk
med mejerihantering samt trädgårds- och skogsbruk. Denna läroanstalt
utbildar huvudsakligen tjänstemän vid statens lantbruksförvaltning samt
lantbrukslärare och är utrustad med en försöksgård.

För den högre utbildningen har staten i övrigt en trädgårdsskola vid
Aalsmer nära Amsterdam samt en teoretisk mejeriskola vid Bolsverd i
Friesland, inrättad år 1904, i stället för den privata, statsunderstödda mejeriskola,
som där var i verksamhet under åren 1889—1900.

För teoretisk utbildning av praktiska lantbrukare och trädgårdsodlare har
i Nederländerna, med början år 1890, inrättats dels fasta vinterlantbruksskolor
och <i>vinterträdgårdsskolor</i> med 2 vintrars kurser, dels kortare vinterkurser,
som hållas ute i bygderna. De förra skötas av fast anställda lärare, som under
sommarhalvåret tjänstgöra som <i>vandringslärare</i> och sköta försöksfält, var
inom ett bestämt distrikt. Lantbrukskurserna hållas av folkskollärare, vilka
erhålla nödig utbildning vid rikslantbruksskolan.

Vid sidan av dessa statens anstalter för undervisning finnes en enskild
<i>trädgårds-</i> och en dylik <i>skogsskola,</i> vilka åtnjuta statsunderstöd. Sådant
utgår även till ett sällskap <i>Landbouw-onderwijs</i> för avlönande av
vandringslärare. Undervisning och rådgivning inom <i>mejerifacket</i> meddelas av
instruktörer, som med början år 1881 anställts av de särskilda provinsernas
lantbrukssällskap, men småningom ersatts av statskonsulenter. Dessa och det ovan
nämnda allmänna nederländska mejeriförbundet hålla kurser för
mejeripersonals utbildning.

Samtliga vandringslärare och konsulenter inkallas årligen till eft möte
i Haag för överläggningar i deras olika fack.

<i>Veterinärutbildning</i> en sker vid en veterinärhögskola i Utrecht.

Aven i Belgien inrättades först (omkring 1850) några privata
lantbruksskolor, vilka hade blott kort varaktighet. Genom lag den 18 juli 1860 övertog
staten omsorgen om lantbruksundervisningen och upprättade en <i>högre
lantbruksskola</i> i Gembloux efter mönstret av de motsvarande anstalterna i
Hohenheim och Grignon. Skolan har ett jordbruk och en försöksgärd. En treårig
kurs, avslutad med examen och diplom som lantbruksingenjör, giver rätt till
deltagande i en följande 1-årig kurs för specialstudier.

Läroanstalten i Gembloux inrättades av en liberal regering. Då sedan
klerikalerna kommo till makten, utvidgades universitetet i Louvain med ett
lantbruksinstitut med motsvarande kurser. Tillika har undervisning i
lantbruksekonomi upptagits bland läroämnena vid prästseminarierna för att giva
prästerna kompetens att leda lantbruksföreningarna.

För <i>veterinärutbildningen</i> öppnades år 1832 en skola i Bruxelles, vilken år
1836 övertogs av staten, år 1890 förändrades till högskola, likställd med den
medicinska fakulteten och år 1906 omorganiserades.

För undervisningen på mellanskolestadiet finnes ett flertal <i>lantbruks-</i> och
<i>trädgårdsskolor,</i> av vilka lantbruksskolan i Hay<footnote>Rättelse i Boken: 'Hay' istället för 'Haag'.</footnote> och trädgårdsskolorna i
Gand och Vilvorde år 1860 inrättades som statsanstalter, under det att de
övriga tillhöra provins eller kommun men i regel åtnjuta statsunderstöd.
Undervisning lämnas vid dem även i vanliga skolämnen. Därjämte ingår
lantbruksundervisning i kurserna vid ett hundratals lyceer. En statens skogsskola
öppnades år 1864 i Bouillon i Luxemburg och en mejeriskola år 1890 vid
Klosterhof nära Courtrai.

Privata <i>lanthushållsskolor (écoles menagères agricoles)</i> började inrättas år
1890. De hålla vanligen 1 års kurs och understödjas av staten. Därjämte
meddelas undervisning i lanthushåll vid vanliga flickskolor. För utbildning
av lärarinnor för denna undervisning inrättades år 1920 <i>Institut normal
supérieur d'économie menagère</i> i Lacken.

Lägre lantbruksundervisning meddelas vid 3 statens och ett trettiotal
privata <i>lantbruksskolor (écoles de mécanique agricole)</i> och ingår liksom
undervisning i trädgårdsskötseln i läroplanen för en del av folkskolorna. För
undervisning i lanthushåll hållas ambulatoriska hushållningsskolor med 3—4
månaders kurser.

För den stora massan av jordbrukare och deras söner, vilka icke besöka
lantbruksskolor, anordnas sedan år 1887 kurser ute i bygderna under
ledning av statsanställda vandringslärare <i>(agronomes de l'Etat).</i> Dessa hava var
och en inom ett bestämt, mindre distrikt att genom föredrag, kurser och
rådgivning sprida kunskap i jordbruk. År 1849 inrättades en teknisk byrå i
inrikesdepartementet, vilken hade till uppgift att tillhandagå jordbrukarna
med uppgörandet av dikningsplaner.

FÖRSÖKS- och KONTROLLSTATIONER. De vetenskapliga
undersökningarna och kontrollundersökningarna av lantbrukets hjälpmedel och produkter
äro i de båda staterna förlagda till för båda ändamålen avsedda
försöksstationer. I Nederländerna är dessas antal 5, förlagda till Groningen,
Wageningen, Hoorn, Goes och Maestricht, vartill kommer frökontrollanstalten i
Wageningen (inrättad år 1887). Mejeriundersökningar utföras i Breda,
Groningen, Hoorn och Wageningen. Samtliga dessa äro väl utrustade
statsanstalter. I Belgien intager den år 1871 inrättade station agronomique i
Gembloux, vilken år 1883 liksom några andra privata kemiska laboratorier
övertogs av staten, ställningen av en central försöksanstalt, som övervägande
arbetar med vetenskapliga försök och undersökningar. Under <sp>Arthur</sp>

<sp>Petermann</sp><footnote>Biografi i Lantbruksakad. Handl. o. Tidskr. 1903. s. 3.</footnote> († 1902) gjorde sig denna anstalt mycket bemärkt genom
betydelsefulla undersökningar. Därjämte finnas 6 stationer, som huvudsakligen
verka som kontrollstationer. Sedan 1895 har ett antal privata laboratorier
erhållit samma kompetens som dessa och understödjas med statsmedel.

För kontroll av smör inrättades i Nederländerna under de första åren på
det nya seklet smörkontrollanstalter, vilka voro privata företag men skola
sedan 1904 arbeta efter av statsmyndigheterna fastställda stadgar och stå
under tillsyn av en av regeringen tillsatt central kommission. På samma
sätt ha ostproducenterna, med början år 1906, inrättat 5 ostkontrollstationer.
Staten utövar även direkt kontroll över smör- och osttillverkningen genom
en under ministern lydande mejeriinspektion med en statens mejeristation i
Leijden och fastställt ett garantimärke för oblandat, exporttillåtet smör och
kvalitetsmärken för ost.

ÅKERBRUKET har i såväl Belgiens och Nederländernas lågland som i det
förra rikets fruktbara sand-lerjordsområde bibehållit den höga ståndpunkt,
det av gammalt intaget, och gått starkt framåt i Nederländernas mosstrakter.
Även inom det höglänta östra sandjordsområdet, har odlingen gjort
betydliga landvinningar på hedens område, men till följd av jordens magra
beskaffenhet kan en stor del av de små jordbruk, som upptaga dessa trakter,
bereda sina innehavare blott ett mycket knappt uppehälle. Även inom
Ardennernas bergiga och skogiga område är jordens avkastning långt mindre än
i de först nämnda landsdelarna, men de statistiska uppgifterna för hela
rikena i deras helhet ställa dock Belgien främst bland alla Europas länder
och Nederländerna endast efter Danmark i avseende på skördarnas storlek
på arealenhet.

Jordbrukets höga ståndpunkt kan till väsentlig del tillskrivas den rika
gödsling, som fortfarande varit bruklig. Kreatursantalet är i alla delar av
de båda rikena med undantag blott för mossjordsområdena mycket stort,
utfodringen i regel riklig, och spillningen tillvaratages sedan gammalt
noggrannt. Förr samlades den vanligen under djuren tillsammans med hed- eller
mosstorv. Numera brukas mest att i djupa rännor blanda den med torv eller
torvströ och därefter upplägga den i täta och ofta täckta gödselstäder. Endast
i södra Belgiens bergstrakter lär gödselvården vara bristfällig. Såväl
människogödsel som allehanda avfall från stad och land, noga samlade och
komposterade, samt slam ur kanalerna användes för fältens gödsling. Därjämte ha
konstgödselmedel, i den mån de blivit tillgängliga, använts i större mängd än
i något annat land (sid. 461).

Även jordförbättringsmedel ha, dock här som annorstädes mer förr än nu,
mycket använts. 1 Belgien lämnade staten under åren 1848—1865
jordbrukarna kalk och gips för detta ändamål till nedsatt pris.

<i>Bearbetningen</i> har sedan gammalt varit noggrann, med ytbruk mellan de
växande grödornas rader, och dessutom har ogräsrensning varit vanlig,
vilken underlättades genom jordens vanliga uppläggning i smala tegar eller
sängar. Djupkultur, som av gammalt brukades som djupgrävning vid
småbruket, infördes i det större jordbruket i samband med sockerbetsodlingen
men har här som annorstädes i senare tid inskränkts.

<i>Växtföljd</i>. Det gamla treskiftesbruket har till större delen fått vika för ett
fritt jordbruk och i samband därmed det rena trädesbruket försvunnit,
varvid mellangrödor sådda i stubben på eftersommaren eller insådda i
vårsädes-grödor mycket förekomma. I Ardennerna, där jordbruket bibehållit en
ålderdomligare prägel, har den gamla växtföljden, vid vilken jorden efter 3 års
säd (råg och havre) samt 1 års potatis lämnades i trade för att gräsgå och
ligga i 5—8 år, ändrats så, att gräs numera vanligen insås, varigenom ett
9—12 års sädesvallbruk uppkommit.

I Belgiens övervägande sädesodlande trakter nedgick visserligen
sädesodlingen till följd av de låga spannmålsprisen på 1880-talet, och det
tilltagande behovet av kreatursfoder har tillgodosetts genom ökning av odlingen
av havre och rotfrukter samt nedläggande av åker till ständig vall, men den
intager dock fortfarande i båda länderna över hälften av åkerjorden.

<i>Rågodlingen</i> har i båda länderna varit stadd i fortsatt ökning och intager
större areal än någon annan gröda, men med spannmålsprisens nedgång har
följt ökad användning av råg till kreatursfoder, och dessutom användes denna
fortfarande mycket till brännvinsbränning. Råghalmen brukas i Groningen
i stor omfattning till beredning av halmpapp.

<i>Veteodlingen</i> har däremot sedan 1880-talet minskats med omkring 1/3.
Spelt odlas fortfarande i Belgiens bergiga trakter, där det hårdare klimatet
giver detta säde företräde framför egentligt vete. <i>Havreodlingen</i> har varit i
jämn tillväxt såväl på den feta marskjorden som i det magra sandområdet
och i bergstrakterna. Den upptager nu i Belgien ungefär lika och i Holland
omkring <sup>2</sup>/<sub>3</sub> så stor areal som råg. På den torra sandjorden i Campine odlas
fortfarande purrhavre, som där anses giva mer än vanlig havre.
<i>Kornodlingen</i> är däremot i ständigt avtagande, och detsamma gäller även
baljväxter, men <i>åkerbönor</i> och <i>ärter</i> äro dock ännu viktiga grödor i
Nederländernas fruktbarare trakter.

<i>Bovete</i> har numera så gott som försvunnit i Belgien men har bättre
bibehållit sig i Hollands sandjordstrakter. Även odlingen av handelsväxter, vilken
förr hade så stor betydelse i synnerhet i Belgien, har gått starkt tillbaka eller
helt övergivits. Mest kännbar för befolkningen har den starka nedgången i
<i>linodlingen</i> varit, i Belgien från 57,000 hektar år 1866 till omkring 20,000
vid sekelskiftet. I Holland har odlingen nedgått till omkring 14,000 hektar.
Bäst har den bibehållits i det gamla linområdet kring floden Lys, där
befolkningen har linberedning till specialitet och köper oberedd stjälk från
övriga delar av Belgien och från Holland. Av övriga förr viktiga handelsväxter
odlas <i>raps, tobak, humle, cikoria, krapp</i> och <i>vallmo</i> blott i enstaka landsdelar.
För <i>humleodlingens</i> befordran verka sedan 1903 ett antal föreningar.

Nedgången i spannmålsodling och rent trade motsvaras av en betydlig
stegring i <i>potatis-</i> och <i>rotfruktsodlingen.</i> Den förra intager i Belgien omkr. <sup>1</sup>/<sub>8</sub>
och i Nederländerna <sup>1</sup>/<sub>5</sub> av åkern; tidig potatis för avsättning till storstäderna
i eget land och grannlanden är en viktig inkomstkälla i låglandet och
fabrikspotatis för stärkelseberedning i Groningen.

Den första betsockerfabriken anlades i Belgien före 1828, men först på
1840-talet fick <i>sockerbetsodlingen</i> någon större omfattning. Mellersta
Belgiens lerjordsområde är numera ett av Europas intensivaste
sockerbetsodlingsdistrikt. Sockerproduktionen uppdrevs genom exportpremier långt över
landets egen förbrukning, tills Bruxelles-konventionen år 1902 om
avskaffande av dylika premier kom överproduktionen att upphöra.
Sockerbets-odlarna ha sammanslutit sig till föreningar (152 år 1910) för att bevaka
medlemmarnas intressen gent emot fabrikerna. Under det att
betsockertillverkningen blivit en från jordbruket skild industri, har sirapskokning
av bet- och fruktsaft blivit en allmän binäring i vissa trakter av Belgien. Av
foderrotfrukter odlas mest rovor, huvudsakligen som stubbgröda. Morötter
odlas allmänt genom insådd i säd.

<i>Vallodlingen</i> intager — med undantag för bergstrakterna —
jämförelsevis liten del av åkern, men däremot ha de naturliga ängarna alltjämt den
största betydelse i det holländska låglandet, där de lämna den
huvudsakliga mängden av kreaturens föda. Inom de högre liggande
sandjordsområdena ha bevattningsängar fått en stor omfattning.

TRÄDGÄBDSODLINGEN har alltjämt bibehållit och ytterligare utvecklat
den stora omfattning och höga ståndpunkt, den nått under föregående
århundrade, och särdeles i Belgien fått en mycket stor ekonomisk betydelse
för det mindre jordbruket.

Köksväxtodlingen utgör den förnämsta inkomstkällan för småbruken i
låglandet, där grundvattnet, som ständigt kan hållas på lämpligt djup, och
den luckra jorden bjuda dessa växter de gynnsammaste villkor. Fröodling
är en viktig odling i Zeeland, Holland och N. Brabant. Odlingen under glas
och blomsterodlingen ha nått en hög utveckling särskilt i trakterna kring
de stora belgiska städerna Gand, Bruxelles och Antwerpen, samt odlingen
av lökar och trädskolalster i Holland. Fruktträd planteras utom i trädgårdar
även allmänt i ständiga gräsmarker.

Trädskoleskötsel<footnote>Rättelse i Boken: 'Trädskoleskötsel' istälet för 'Trädgårdsskötsel'.</footnote> har fått stor omfattning och utförseln av frukt- och
prydnadsträd och -buskar liksom av andra trädgårdsalster är en viktig
inkomstkälla. Vid frambringandet av nya sorter av fruktträd försöktes till
en tid en av apotekaren <sub>van Mons</sub> i Louvain († 1842) framställd s. k.
regenerationsmetod, bestående i upprepad förökning genom frösådd i flera
generationer med användning av kärnor från goda kärnstammar, medan dessa
ännu äro unga och den genom odlingen vunna förbättringen är bevarad,
innan naturen ännu återtagit sitt herravälde och gjort dem till vanliga
vildträd. Denna metod väckte till en tid mycket uppseende men övergavs åter,
då dess grundtanke ej bekräftades av resultaten.

I alla landsdelar uppstodo under 1800-talet lokala trädgårdsföreningar,
vilka i Belgien verka företrädesvis för trädgårdsskötselns allmänna intressen
och där äro sammanslutna till 8 förbund med ett centralt kontor i Bruxelles.
I Holland består föreningarnas verksamhet huvudsakligen i att anordna
försäljning av trädgårdsalstren på auktion.

HUSDJURSSKÖTSEL. Nederländerna och Belgien hava intill senaste tid
bibehållit sin rang som Europas kreatursrikaste länder, och antalet av de
särskilda djurslagen har ökats mer än den odlade jordarealen, med undantag
blott för fåren, vilka här som annorstädes fått vika för den framåtskridande
odlingen. Djurens storlek och produktionsförmåga var redan av gammalt
framstående till följd av den rika fodertillgången, och framgången i dessa
avseenden har därför varit mindre än i de flesta andra länder. Först
under senare delen av 1800-talet började en mer målmedveten strävan till deras
förbättring att göra sig gällande. I detta syfte har bildats <i>La Société belge
de zootechnie</i> samt avelsföreningar för särskilda djurslag och raser.

I Belgien har staten understött dessa strävanden genom anskaffning av
utländska, huvudsakligen engelska, avelsdjur, samt genom anslag till
avelsföreningar och premiering.

<i>Veterinärväsen.</i> Redan under 1700-talet hade kampen mot
kreatursfarsoter nått en för sin tid hög organisation i de österrikiska Nederländerna (sid.
304), och kort efter det belgiska konungarikets upprättande bemyndigades
regeringen, genom lag den 18 juli 1831, att vidtaga för denna kamp nödiga
anordningar, bl. a. genom nedslaktning av smittade eller misstänkta djur.
För härigenom vållade förluster har sedan 1841 lämnats ersättning åt
djurägarna. Enligt lag den 30 dec. 1882 och en del senare specialförordningar är
beloppet av dylik ersättning fastställt, i de flesta fall med <sup>1</sup>/<sub>3</sub> av djurens värde.
Beträffande tuberkulos utfärdades år 1892 en förordning, enligt vilken staten
skulle betala <sup>1</sup>/<sub>4</sub> av värdet av alla djur, som vid slaktning befunnos vara
tuberkulösa, och år 1895 åtog sig staten att med visst belopp inlösa alla nötkreatur,
som reagerade för tuberkulin. Då detta medförde större kostnader, än som
ansågs motsvara gagnet, ha bestämmelserna ändrats så, att ej
tuberkulinundersökning utan yttre sjukdomstecken användas som grund för djurens
nedslaktning mot ersättning.

Veterinärstaten i Belgien utgjordes tidigare av en statsavlönad veterinär i
varje av de distrikt, vari landet var indelat. Sedan år 1890 finnes i varje
provins en <i>inspecteur vétérinaire,</i> vilken handhar kontrollen över
veterinärväsendet i sitt distrikt, under det att veterinärpraktiken är överlämnad till de
legitimerade privata veterinärerna, vilka äro skyldiga att inom 24 timmar hos
myndigheterna anmäla varje fall av farsotartad smittsam sjukdom hos
husdjur.

I Nederländerna organiserades veterinärväsendet år 1870 genom en lag,
enligt vilken ledningen av veterinärpolisväsendet åligger 7
distriktsveterinärer. Är 1896 fastställdes ersättning av statsmedel för förlust genom
nedslaktning av djur, smittade av boskapspest, elakartad lungsjuka, rots,
fårkoppor, rödsot, trichinos och vattuskräck (med 50 proc. av djurens värde) samt
mul- och klövsjuka (90 proc), och år 1904 medgavs under vissa villkor rätt
till ersättning med fulla värdet av tuberkulösa djur.

Nederländerna har ofta lidit svårt av förluster genom smittsamma
sjukdomar, under det att Belgien genom strängt genomförd gränsspärr, isolering och
nedslaktning lyckats att jämförelsevis väl skydda sig mot kreatursfarsoter.

HÄSTAVELN. Försöken att genom korsning med ädelt blod giva den
belgiska hasten<footnote><sp>J. Leyder</sp>, Le cheval belge. Bruxelles. 1905.</footnote> lättare byggnad samt större rörlighel och energi (sid. 303) 
fortsattes även efter landets förening med Holland. Ett statsstuteri inrättades vid
Walferdange i Luxenburg, flyttades år 1839 till Terwueren och slutligen 1850
till Gembloux, men då stämningen bland landets uppfödare fortfarande
avgjort var mot lantrasens uppblandning, upplöstes stuteriet år 1864. Senare
hava enskilda försök gjorts med korsning med shire- och percheron-hingstar.
utan att någon förbättring av rasen därigenom vunnits, varför sträng renavel
blivit regel i hela landet utom i Campine, där aveln saknar planmässighet
och även holländska hingstar användas.

Hingsthållningen är, sedan stuteriet i Gembloux indrogs, helt och hållet
lämnad åt den enskilda företagsamheten, men de särskilda provinsråden ba
var för sitt område utfärdat bestämmelser för att giva aveln enhetlig
riktning. Från år 1901 äro dessa bestämmelser enahanda i hela Belgien. Till
betäckning av andras ston få endast besiktigade och godkända hingstar
upplåtas. Vid utställningar, till vilkas kostnader staten lämnar anslag, utdelas
jämte vanliga prisbelöningar även bevaringspremier av högre belopp till
värdefulla hingstar. Dessutom utdelas vid en årlig tävlan, till vilken endast
godkända hingstar ha tillträde, ett antal stora statspris till de bästa
hingstarna. Uppfödarna ha på det nya århundradet börjat sammansluta sig till
föreningar för gemensam anskaffning av framstående hingstar.

En år 1886 bildad förening, <i>Le cheval de trait belge,</i> håller årligen en stor
hästutställning i Bruxelles och för stambok över den belgiska hästrasen. Till
denna räknas de olika underraser, vari den förr brukade uppdelas: de tunga
brabantska låglandshästarna, de mer småvuxna och torra från Ardennernas
magrare marker och den medelgrova Condroz-hästen. En åtskillnad mellan
dessa kan så mycket mindre vidhållas, som det är vanligt, att brabantska
hingstar användas i Ardennerna, liksom också att föl av det tyngre slaget
sändas från låglandet för uppfödning i bergstrakterna och tvärt om. Vid
provinsiella utställningar plägar dock finnas särskild klass för hästar, födda och
uppfödda i Ardennerna.

Den ädla hästaveln står utanför dessa premieringar, men för densamma
verka särskilda föreningar, den <i>belgiska jockey-klubben</i> för engelskt
fullblod och <i>La Société royale hippique de Belgique</i> för halvblodet, båda med
statsunderstöd.

Tack vare sina av gammalt goda anlag, en planmässigt ledd avel och en
omsorgsfull uppfödning har den belgiska hästen under senaste halvsekel nått
en mycket hög utveckling och utgör en betydlig inkomstkälla för
jordbrukarna särdeles i Brabant, Hainaut och Ardennerna. I jämnbredd härmed har
antalet hästar, som till en tid gick tillbaka, ökats från 271,974 år 1880 till
317,080 år 1910, och exporten under samma tid från omkr. 10,000 till 30,000,
varemot dock svarar en än mer ökad införsel av lyx-, armé- och arbetshästar.
En anledning till det betydligt ökade antalet hästar i Belgien, är att dessa
allt mer undanträngt oxarna som dragare vid jordbruket.

Hollands hästavel har däremot icke lyckats nå något större anseende. Den
frisiska hästen är mindre tätt byggd och mer lymfatisk än den belgiska, och
för att avhjälpa detta fel korsas den allmänt med andra raser, mest med
oldenburgare, men i Zeeland, Nordbrabant och Limburg, där tyngre 
åkerbrukshästar behövas, även med belgiska och Clydesdalehästar. Landets häststock
har under senaste halvsekel varit i jämn ökning, men införseln har sedan
sekelskiftet allt mer överstigit utförseln. Genom en lag av år 1901 har även här
godkännande av de hingstar, som upplåtas som beskällare blivit obligatorisk
och en statsunderstödd premiering införts med utdelning av bevaringspremier
för hingstar, som visat sig värdefulla för aveln.

<img l>Fig. 117. Frisisk ko.</img>
NÖTKREATURSSKÖTSELN utgör numera i så gott som alla delar av
Nederländerna lantbrukarnas förnämsta inkomstkälla, och kreaturens antal
har under hela den tid,
för vilken statistiska
uppgifter finnas, varit stadd
i stark ökning En
betydlig utförsel har
alltjämt fortgått, till stor
del bestående av
avelsdjur. De planmässiga
åtgärderna för boskapens
förbättring gå i Holland
tillbaka till 1840-talet, då
införsel av
korthornsdjur fick avsevärd
omfattning, och man tillika
började tillämpa ett
noggrannare urval av
avelsdjur. Tidigare hade varje landsdel sitt särskilda kreatursslag, som var
stämplat av ortens naturförhållanden, och i de magrare trakterna var av mycket
underhaltig beskaffenhet. Småningom ha de sämre av dessa lokalraser så
gott som fullständigt försvunnit genom att man hämtat sina avelsdjur från
de bästa landsdelarna, och den nederländska boskapen har sålunda samlats
till några få typer, vilka sedan de sista årtiondena av 1800-talet befästats
genom renavel efter strängt fasthållna yttre tecken.

Den år 1875 bildade <i>Vereeniging het nederlandsche Rundveeh-Stamboek</i>
stambokförde först djur från alla landsdelar utan åtskillnad men från 1902
i särskilda klasser för a. svart-vit-brokiga, b. vithuvade (Groningerboskap),
c. röd Ijssel-boskap och d. andra slag.

Mellan dessa olika slag och inom dem finnas skiljaktigheter i avseende på
produktiva egenskaper. Sålunda har den svartbrokiga boskapen i Friesland,
där smörberedning är huvudsaken, utvecklats framför allt till hög
mjölkavkastning med hög fetthalt, under det att den Nordholländska är utmärkt
genom storvuxenhet men något lägre fetthalt i mjölken, vilken huvudsakligen
brukas till beredning av edamerost. De vithuvade, vilka hava större anlag för
gödning och lämna en fet mjölk, ha från sitt stamland Groningen i senare tid
spritts i de delar av Utrecht och Sydholland, där mjölken används till
Goudaost, för vilken en fet mjölk anses särdeles önskvärd. Den röda
Ijsselboskapen, som förekommer i Geldern, Limburg och en del av Nordbrabant och är
närbesläktad med boskapen i angränsande delar av Rhenlandet, har anseende

som medelgod mjölk- och gödboskap samt lämplighet till dragdjur. Inom
sandjordsområdet förekommer fortfarande även smärre, föga förädlad
boskap.

Jämte den nämnda allmänna stamboksföreningen hava sådana bildats
för den frisiska (1879), nordholländska (1883), och Groningerboskapen.
vilken senare dock snart upphörde. Den frisiska föreningen stambokför sedan
1888 endast avkomman efter stamboksdjur och upptager numera även
kontrollföreningssiffror över mjölkproduktionen.

<img r>Fig. 118. Groninger ko.</img>
Staten understöder sedan 1897 premiering av tjurar, tjurföreningar samt
bildandet av
kontrollföreningar. Prisen för tjurar
utbetalas först efter ett års
tjänstgöring för
betäckning mot fastställd
språngavgift. Besiktningstvång
bar införts för alla tjurar
i Nordbrabant och
Limburg och för
föreningstjurar i Gelderland, under
det att i övriga provinser
besiktningen är frivillig,
men endast därvid
godkända tjurar få premieras.
Mjölkningstävlingar förekomma i vissa provinser och anses bidraga till
intresset för kreatursaveln.

I <i>Belgien</i> intog nötkreatursskötseln så till sin omfattning som djurens
beskaffenhet en låg ståndpunkt ända inemot slutet av 1800-talet. Landets
naturförhållanden äro långt mindre gynnsamma för kreatursskötseln än i det
angränsande holländska låglandet, och därifrån fylldes till stor del folkets
behov av kött och mjölkprodukter. Den svåra konkurrensen från den
holländska ladugårdsskötseln föranledde år 1887 införandet av tull på levande
nötkreatur och får samt år 1895 å smör. Från denna tid avtog införseln av
dessa varor, kreatursantalet ökades betydligt starkare än förut, och tack vare
allmänna åtgärder för avelns förbättring har denna gjort stora framsteg.

År 1891 bildades <i>La société nationale pour Vamélioration des races bovines
en Belgique</i> med uppgift att verka för förbättrande av landets nötboskap,
som till största del utgjordes av blandras, starkt genomkorsad med korthorn
och holländskt blod. Föreningen införde vart annat år återkommande stora
utställningar och uppställde 6 rastyper: 1. röd <i>flamsk boskap</i> (även kallad
Cassel-boskap) i södra Västflandern; 2. <i>belgisk</i> eller <i>blå</i> ras, vilket senare namn
antyder den färgskiftning, som härrör av blandningen av svartbrokiga
holländare med rödskäckig korthorn, storvuxna, mjölkrika och lättgödda djur
i det bördiga Centralbelgien; 3. <i>Condroz-rasen,</i> starkt påverkad av korthorn
men i övrigt mycket olikartad; 4. <i>Herve-rasen,</i> ursprungligen röd,
närbesläktad med den holländska Ijssel-rasen, men som man i strid mot en allmän
mening bland djurägarna söker överföra till likhet med svartbrokig 

holländsk boskap; 5. <i>Ardenner-</i> och 6. <i>Campineboskap,</i> båda till följd av de
karga naturförhållandena småvuxna och obetydliga och av mycket växlande
utseende. Dessa efter de olika landsdelarnas särskilda förhållanden
uppkonstruerade raser äro ännu så att säga under utbildning.

I början av 1900-talet har i alla provinserna införts obligatorisk
besiktning av alla tjurar, som upplåtas till betäckning, samt premiering, särskilt
riktad på att bevara framstående avelstjurar (i Ost-Flandern även
bevaringspris för tjurar efter vilka 5 med viss point belönade avkomlingar) uppvisas.

En mängd lokala tjur- eller avelsföreningar <i>(syndicats)</i> ha bildats (år
1910 var deras antal i Belgien 500), vilka hålla avelstjurar åt medlemmarna
samt föra avelsregister, vilka ligga till grund för de stamböcker, som föras
av de sällskap för kantoner, vari de lokala föreningarna sammanslutit sig.
Dessa äro vidare sammanslutna i 6 provinsförbund <i>(fédérations),</i> vilka hålla
årliga besiktningar med premiering samt föra stambok för hela provinsen.
Staten lämnar understöd åt de lokala föreningarna. Därjämte har på det
nya århundradet börjat bildas kontrollföreningar <i>(Vee-bonden)</i> enligt danskt
mönster.

I båda staterna är utfodringen mestadels mycket intensiv. I stora delar
av Belgien tvingar den långt gångna jordstyckningen till uteslutande
stallfodring, men även där beten finnas, stallfodras djuren vanligen under en
del av dygnet, varigenom vinnes tillgång på gödsel för den intensiva
åkerodlingen.

Nötboskapsskötseln har i senare tid blivit starkt specialiserad i olika
riktning i olika delar av Belgien. I Condroz och Ardennerna, där tillgången på
betesmarker är god, uppfödas ungdjur till försäljning till andra trakter,
under det att man i en del trakter med intensivt jordbruk och ringa
betesmarker säljer de kalvar, som ej behövas för stammens rekrytering, och i
andra trakter särdeles i närheten av de stora städerna driver kalvgödning i
stor skala även med från andra trakter uppköpta djur. I andra trakter godes
boskap, som till stor del inköpes från andra håll, på gräsbete i polderna
och genom stallfodring vid Mellanbelgiens intensiva jordbruk. Över allt utgör
mjölken försåld till direkt förbrukning eller förädlad till smör en viktig
inkomstkälla.

FÅRSKÖTSELN har här som annorstädes gått tillbaka i omfattning, i
den mån allmänningsbetena skiftats och odlingen gått framåt i intensitet.
Starkast har denna tillbakagång varit i Belgien, emedan jordstyckningen och
hedarnas uppodling gått längre än i Holland. Under det att antalet får i det
förra landet år 1816 uppskattades till 969,630, hade det år 1910 nedgått
till 185,373, men Hollands fårstock från 941,000 år 1875 minskats blott
till 889,036 år 1910. I Belgien är det egentligen blott i skogs- och
hedtrakterna i Ardennerna, nedre Luxenberg och Campine, som fårskötsel bedrives
i någon avsevärd omfattning. I Hennegau är vanligt, att större jordbrukare
årligen från annan ort inköpa ett antal får för att avbeta stubbåkrarna och
därefter gödas på betmassa och blast. Belgiens fårstam är därför mycket
blandad, med spår av korsning med finulliga spanska och köttrika engelska
slag.


I Holland utgöres fårstocken i hedtrakterna av mera oblandad, småvuxen
lantras, samhörande med de tyska <i>Heideschnucken,</i> och i låglandet av
frisiska mjölkfår, som dock genomkorsats med engelska köttfår.

GETAVELN har väl också avtagit, men långt mindre än fåren, och under
senaste 50 år har antalet getter åter ökats i samband med den fortgående
tillväxten av arbetare- och småbrukslägenheter, där geten är det vanliga
mjölkdjuret. Särskilt visar sig denna ökning i Flandern. För avelns
förbättring och bockhållningen har en mängd getavelsföreningar bildats i
Belgien (år 1909 över 400), vilka också föra avelsregister. De ha
sammanslutit sig till provinsförbund, vilka anordna utställningar och föra stambok.
Man har här genom fortsatt avelsurval frambragt en mjölkrik ras, <i>Hertegeit
(hjortget),</i> utmärkt av hornlöshet, grå eller rödaktig ragg och oerhört stort
juver. Även förekommer korsning med den schweiziska Saanenrasen.

I Holland säges framgången i getaveln ha motverkats av mejeriernas
allmänna spridning, i det att dessa bereda lätt och billig tillgång på mjölk.

SVINSKÖTSELN har först från 1880-talet blivit mer omfattande men
har sedan den tiden gått mycket starkt framåt, särdeles i Nederländerna,
där antalet svin fyrdubblats på omkring 30 år (1880—1913). I Belgien har
antalet blott omkring fördubblats under samma tid, beroende på
mejerihanteringens mindre omfattning och därpå, att skummjölken här i så stor
omfattning användes för kalvgödning. Under det att Nederländerna hava
en betydlig utförsel av fläsk, motsvarar Belgiens svinuppfödning ungefär
landets eget behov.

Utvecklingen av rasurvalet har här varit detsamma som i Tyskland,
Danmark och Sverige. De inhemska lantraserna (varav omtalas den storvuxna
marsk- eller flamska rasen och det högbenta Ardennerslaget genomkorsades
med snabbvuxna engelska slag, men då därmed följde minskad fruktsamhet
och härdighet samt dålig köttansättning, övergick man till att söka genom
lämpligt urval förbättra den inhemska blandrasen och att frambringa
slaktsvin genom korsning av denna med engelska galtar. En i Belgien år 1899
inrättad <i>Commission pour l'amélioration des races porcines</i> anordnar
landsutställningar, som i regel återkomma vart annat år. Under senaste åren ha
de belgiska uppfödarna börjat bilda avelsföreningar, av vilka en del
sammanslutit sig till provinsförbund.

KANINAVEL har i Belgiens flamska provinser fått en mycket stor
omfattning och stor ekonomisk betydelse för det minsta lantbruket samt lämnar
ett betydligt överskott till utförsel. Mest hålles den grå s. k. silverkaninen,
men även belgisk jätte-, blå Beveren m. fl. inhemska och franska
förädlade raser.

FJÄDERFÄSKÖTSELN är sedan gammalt en viktig inkomstkälla för det
mindre jordbruket i synnerhet i Belgien, som år 1866 enligt en då utförd
räkning hade 4,400,000 höns, och i början av 1900-talet omkring 10 miljoner.
Förbrukningen har dock ökats än mer, så att båda ländernas utförsel av ägg
numera betydligt överträffas av införseln. Däremot svarar dock en stor
utförsel av slaktade djur, särskilt poularder från Belgien.

Aveln står högt i båda länderna, och särskilt Belgien har utbildat ett
flertal berömda raser, som äro föremål för sträng renavel. Som framstående
äggläggare omtalas kanske främst <i>Braekelhönan,</i> som är den allmännaste i
hela norra Belgien, och som slaktdjur <i>Malines-rasen,</i> uppkommen genom
korsning av belgiska lanthöns med Kochinchina eller Brahma. En
arbetsfördelning har utbildat sig, så att vissa byar ägnat sig åt produktion av
kycklingar, vilka säljas till andra, som göda dem.

I Hollands kanalrika lågland särdeles i Nordholland bedrives allmänt
ankável; under det att gåsaveln är mindre betydande.

I Belgien finnes ett stort antal (154 år 1910) fjäderfäavelsföreningar,
sammanslutna i 4 centralföreningar och ett riksförbund <i>Fédération nationale
d'aviculture</i> stiftat år 1898.

BISKÖTSELN, som mest bedrives i hedtrakterna i de västra belgiska och
holländska provinserna, var länge i tillbakagång, delvis till följd av
minskningen av odlingen av raps och andra honungsrika handelsväxter men har
på senare tid åter tilltagit i Belgien, där ett stort antal (196 år 1910)
biodlareföreningar, sammanslutna i centralföreningar, bildats. Liksom i
grannländerna kringföras samhällena till olika trakter, allt efter som blomningen av
fruktträd, klöver, bovete, ljung och andra honungsrika växters blomning giva
anledning därtill.

MJÖLKHUSHÅLLNINGEN<footnote><sp>Carlberg, E</sp>. Hollands mejerihantering. Meddel. n:r 259 från K. Landtbruksstyr.</footnote> gynnades ända inemot slutet av 1870-talet
av höga pris å dess produkter och lämnade i Nederländerna ett ständigt
tilltagande exportöverskott, som huvudsakligen gick till England. Under dessa
gynnsamma förhållanden blev emellertid hanteringen oberörd av nyare
framsteg. Vårdslöshet i beredningen och hanteringen av smöret samt från
1870-talet dettas uppblandning med margarin hade till följd, att det
holländska smörets goda anseende gick förlorat. Då från denna tid även prisen
på mejeriprodukter å världsmarknaden började nedgå och samtidigt
sädesodlingen blev allt mindre lönande, framtvungo förhållandena reformer i
mjölkhanteringen. Denna överfördes allt mer från hushållet till med
moderna hjälpmedel utrustade mejerier. Den första mjölkcentrifugen
infördes år 1879 och samma år bildades det första mejeriet. Mejeriernas antal
växte hastigt och allt allmännare sammanslöto sig lantmännen om bildandet
av sådana. År 1923 voro andelsmejerierna 631 av hela antalet 939. I slutet
av 1880-talet började undervisningen i mejeriskötsel organiseras (sid. 581),
så att tillgång bereddes på teoretiskt utbildad personal. Samtidigt bildades
även föreningar för försäljning och export av mejeriprodukter och kontroll
över dessas beskaff enhet (sid. 580). Staten har sedan 1904 fastställt ett
garantimärke för kontrollerat, oblandat smör med högst 15.5 proc. vatten,
vilket märke skall anbringas å det godkända smöret. Även för ost har staten
fastställt kvalitetsmärken, olika för olika fetthalt (sid. 582).

Tack vare dessa åtgärder av staten och enskilda sammanslutningar har
den nederländska mejerihanteringen åter nått ett högt anseende och dess
smör en framstående plats på den engelska marknaden.

Ostberedningen har fortfarande förblivit huvudsak i Nordholland, 
Sydholland och Utrecht, med Edamerost i den förstnämnda och Goudaost i de
båda senare provinserna, under det att Friesland och de västra provinserna
övervägande tillverka smör. Ystningen sker till stor del i hemmen, under
det att smörberedningen alltmer övergått till stora mejerier.

I Belgien har mjölkhushållningen till följd av den starka folkökningen
och jordens övervägande användning till odling av säd, rotfrukter och
trädgårdsväxter allt mindre förmått fylla landets behov. Här ha
handcentri-fugerna fått stor spridning, och med deras hjälp skummas mjölken mycket
allmänt i hemmen, varefter grädden används till hemberedning av smör och
skummjölken till svin- och kalvgödning. Endast omkring <sup>1</sup>/<sub>6</sub> av landets
mjölk beräknas gå till mejerier, och dessa äro till stor del så små, att
skumningen utföres med handcentrifug. Ångmejerier finnas huvudsakligen i
Hainaut, Brabant och Flandern.

I mindre tätt bebyggda trakter såsom i Ardennerna och provinsen
Luxenburg är vanligt, att mjölken skummas på handcentrifug i en bondgård i byn,
varefter grädden från denna skumningsstation går till föreningens centrala
avkärningsmejeri <i>(laiterie regionale).</i><footnote><sp>Turmann, M</sp>. Les associations agricoles en Belgique, s. 300.</footnote>

År 1896 stiftades <i>la Société belge de laiterie</i> för mjölkhushållningens
främjande i riket.

MARGARINTILLVERKNINGEN fick på 1870-talet en stor omfattning i
Holland och beredde en lönande avsättning för mjölken i fabrikernas närhet,
men medförde, såsom redan nämnts, genom en överhandtagande
förfalskning av smöret med margarin, starkt minskat anseende för det holländska
smöret, en olägenhet, som senare avlägsnats genom en smörlag av den 11
juni 1908 och sträng kontroll över tillverkningen och handeln med smör och
margarin, gående ut på skyldighet hålla tillverkningen och försäljningen
av smör och margarin skilda, samt att i varans namn, som skall tydligt
angivas, som smör beteckna endast rent smör utan inblandning av
främmande fett.

SKOGEN var redan före den nya tidens början till större delen försvunen
från Nederländerna och Belgien, ersatt av odlade fält och öde hedar. Endast
i de sydliga, höglänta landsdelarna av Belgien och å det holländska området
Veluwes grusmark var skogen bevarad, men dess föryngring försämrad genom
betning, ströhämtning och svedjebruk. Under förra delen av 1800 gick
Belgiens skogsbestånd ytterligare tillbaka genom att statsskogarna till stor del
försåldes och efter högskogens avverkning förvandlades till dålig lågskog eller
improduktiv mark.

Mot 1800-talets mitt skedde en vändning till det bättre. Genom den i lagen
av den 25 mars 1847 menigheterna i Belgien ålagda skyldigheten att sälja den
oodlade allmänningsjord, som de ej själva ville göra produktiv, framtvangs
en omfattande, om än mångenstädes bristfällig skogsodling av hedmark, och
genom skogslagen den 19 dec. 1854 ställdes alla skogar över 5 hektar under
statsmyndigheternas tillsyn. Staten verkade också genom tillsättande av
skogsodlingskommittéer, anslag till skogsodling, tillhandahållande av 
skogsplantor m. m.<footnote>Cinquante ans, sid. 331.</footnote> En skogsskola inrättades i Bouillon och en högre
utbildningskurs i skogsskötsel inrättades vid högskolan i Gembloux som ett 4:e
studieår efter den 3-åriga agronomkursen, kurser anordnades för utbildande
av lägre skogsbefäl och kunskap om skogens betydelse spreds genom
föredrag o. s. v.

Sedan denna tid har skogsbeståndet i Belgien betydligt ökats genom
skogsodling å hedarna och förbättrats. Skog och trädplanteringar intaga numera
omkring 20 proc. av landets område, ungefär dubbelt mot den improduktiva
marken.

I Holland har också plantering av skog å hedarna igångsatts och utgör en
viktig del av det nederländska hedsällskapets uppgift (sid. 575). Här utgöra
skog och planteringar blott omkring 10 proc. av arealen eller ungefär lika
mycket som den improduktiva marken. Den gamla högskogen av
huvudsakligen ek och bok är delvis bibehållen som sådan, delvis förvandlad till
lågskog, vilken där svedjebruk ännu förekommer, plägar skyddas genom att
bränningen sker å upphackad torv, lagd i högar, varefter askan sprides över
marken.<footnote><sp>Vliebergh</sp> et <sp>Ulens</sp>. Ardenne, s. 38.</footnote> Vid lågskogsbruket plägar en betydlig del av avkastningen utgöras
av ekbarkskörden. Å hederna odlas numera mest barrträd, tall och lärkträd
såsom varande mer lönande än lövskog.

I båda rikena är trädplantering, mest av Canadapoppel och pil, i
ägogränserna allmän och lämnar en högt uppskattad avkastning av bränsle.

FISKET i floderna har i båda länderna avtagit och har numera med
undantag för ål- och laxfisket i Nederländerna ringa betydelse för
jordbruksbefolkningen. I Belgien var enligt en officiell rapport år 1866, fisken redan
då så gott som utdöd i vattendragen till följd av deras förorenande med avfall
från städer och industri. Genom lagar av den 19 jan. 1883 och 5 juli 1899,
hava, reglementariska bestämmelser om sötvattensfisket i Belgien fastställts,
och tillika har utplantering av fiskyngel särdeles av lax och foreller
anordnats.
</chapter>
<chapter name="Storbritannien">
<h1>STORBRITANNIEN.</h1>

<table>
<td c><i>Litteratur.</i>
<td>L'agriculture de l'Angleterre. Série de traités -- -- -- pour le congrès international de l'agriculture 1878. Trad. De la Tréhonnais. Paris 1878.
<td>L'agriculture de l'Écosse et de l'Irlande. För samma kongress. Paris 1878.
<td><sp>Caird, J.</sp> English agriculture 1850 and 1851. London 1852.
<td>— High farming as the best substitute for protection. 1848.
<td><sp>Curtler</sp>. A short history of english agriculture. Oxford 1909.
<td><sp>Ernle, Lord</sp>. English farming past and present. 3:d ed. Oxford 1922.
<td>Ireland, industrial and agricultural. Ed. by the deptm. of agriculture and technical instruction. Dublin 1902.
<td><sp>Martens, H.</sp> Die Agrarverfassung in Irland. 1915.
<td><sp>Prothero, R. E.</sp> The pioneers and progress of english farming. London 1888.
<td><sp>Venn, J. A.</sp> Foundations of agricultural economics. London 1923.
</table>

<b>K</b>rigstiden omkring sekelskiftet 1700—1800 hade genom de gynnsamma
konjunkturer den medfört givit jordbruket en utveckling, som det eljes
sent skulle nått. Den hotande avspärrningen hade uppjagat prisen å spannmål
och andra lantbruksprodukter till förut oanad höjd och gjort det till en
nationell plikt att utvidga odlingen. Då detta också syntes vara en lönande
affär, hade en långt utsträckt kredit lämnats mot säkerhet i egendomar, och
det så erhållna kapitalet hade nedlagts ej blott i nyodlingar och
jordförbättringar, vilka gjorts även å mager och stenig mark, som under vanliga
förhållanden skulle fått ligga obrukad, utan även i förbättring och anläggning av
vägar samt i ny- och ombyggnader å lantgårdarna.

Bakslaget kom emellertid vid krigstidens slut och blev långvarigt.
Spannmålsprisen nedgingo efter en rik skörd år 1813 till omkring hälften och höllo
sig sedan låga även under år med medelmåttig skörd. Även prisen å kreatur
och jordegendomar sjönko, under det att arrendebelopp, skatter och andra
avgifter ej visade motsvarande nedgång. Därtill kommo svåra härjningar av
igelsjuka, som under åren 1830—31 bortryckte omkring 2 miljoner får.
Flertalet av jordbrukarna, som utgjordes av arrendatorer och småbönder voro
tvungna att minska sina kreatursbesättningar och därmed jordens gödsling,
jordförbättringarna upphörde, skördarna nedgingo, och mycken åker fick
gräsgå. Arrendatorerna uppsade eller övergåvo sina arrenden, och
självägande bönder måste i stort antal lämna sin jord. Arbetsbrist och nöd
framkallade resningar av arbetare, vilka brände gårdar och maskiner, som
berövade dem arbete. Kommunala understöd lämnades åt arbetslösa och som
tillskott till låg daglön, och kommunerna bortackorderade sina understödstagare. 
Från år 1834 blev dock arbete vid arbetshus villkor för understöd.

I Skottland voro förhållandena långt bättre. Där hade spekulationen varit
mindre, och jordbruket överstod krisen utan svårare tillbakagång.

Det allmänna betrycket i England framkallade en häftig agitation mot alla
privilegier och mot den hittills gällande tullpolitiken, genom vilken man
sökt reglera prisen å den inhemska spannmålsmarknaden. År 1815 

avskaffades utförselpremierna och stadgades rätt till fri införsel av spannmål till
nederlag, varifrån den fick uttagas tullfritt, sedan priset nedgått till viss nivå,
som dock sattes hög (80 sh. per quarter vete, men lägre från Canada). Den
föränderliga tullskalan bibehölls ännu i de nya tullförordningar, som
utfärdades åren 1822 och 1828, men dess verkan, osäkerhet i handeln, ökad
spekulation samt strävan att uppdriva den inländska prisnivån, gav ökad näring
åt agitationen mot densamma, särdeles som åren 1837—41 bragte dålig
årsväxt. Opinionen mot spannmålstullarna fick under ledning av den år 1838
bildade anticornlawieague, i spetsen för vilken stodo <sp>Richard Cobden</sp>
och <sp>John Bright</sp>, den styrka, att en sänkning av tullen till en
registreringsavgift år 1842 genomdrevs för vete från Canada och under inverkan av
den genom potatissjukan framkallade nöden, år 1846 för allt spannmål. År
1869 avskaffades även denna avgift.<footnote><sp>Ernle</sp>. Appendix III.</footnote> Det förut gällande förbudet att införa
kreatur ändrades år 1842 till tullskydd, och år 1846 avskaffades detta.

Den liberala politiken medförde även avskaffandet av kvarvarande band
och bördor å jordegendomen. Är 1836 stadgades ovillkorligt vitsord till
<i>ägoskifte,</i> då <sup>2</sup>/<sub>3</sub> av delägarna i samfällighet begärde sådant, och år 1845
underlättades skiftesproceduren och tillsattes en <i>enclosure-cnmmission</i> för
handläggning av sådana ärenden. Genom en följd av parlamentsbeslut (1841,
1842, 1858) befordrades avlösningen av å jorden vilande arbetsskyldighet,
vartill båda parterna erhöllo ovillkorligt vitsord. Först år 1922 beslöts
obligatorisk avlösning av arbetsplikten, vilket skulle vara slutfört år 1925.
<i>Tionden,</i> vilkens utgörande in natura vållade hinder vid skörden och vars
betalning i penningar, som mångenstädes införts genom överenskommelse,
förorsakade oreda vid beräkningen, förvandlades år 1836 till en fast
spannmålsränta, som skulle utgå i penningar beräknad efter 7 års
medelmarkegångspris. År 1891 överflyttades skyldigheten att betala denna avgift på jordägaren.

Den förbättring i konjunkturerna, som inträdde efter mitten på 1830-talet,
sträckte sig även till lantbruket, vilket småningom återvann förtroendet som
en lönande näring och under det följande årtiondet hade en kraftig
framgångsperiod. Spanmålsprisen nedgingo väl avsevärt efter tullarnas
upphävande, och därtill kom, att efter orientkrigets slut 1856 en väldig
spannmålsutförsel från Ryssland vidtog, men tillflödet av guld från de nyupptäckta
fyndigheterna i Californien samt 1860- och 1870-talens stora krig höllo dock
prisen uppe på en lönande höjd, och då dessutom England och Skottland
under 1850- till början av 1870-talet hade goda skördar, var sädesodlingen under
denna tid ännu lönande. Kreatursskötseln fick dock alltmer övervägande
betydelse genom god konjunktur för dess produkter och, särskilt för jordbruk
med framstående avelsbesättningar, genom försäljning av högt betalade
avelsdjur till alla delar av världen.

Den lågkonjunktur, som började i senare delen av 1870-talet och allt mer
skärptes under följande årtionde samt även sträckte sig till kreatursskötseln
till följd av börjande införsel av frusna varor från Förenta staterna,
drabbade det brittiska jordbruket desto hårdare, som landet under åren 1875—84
hade dåliga, av väta skadade skördar och kreaturshjordarna härjades av
farsoter. Samtidigt drog den i stark utveckling stadda industrien folket från
jordbruket och stegrade arbetslönerna.

Den svåra kristid, som dessa förhållanden framkallade, fortfor även under
1890-talet och visade sig bland annat genom avtagande gödsling och
jordförbättring, nedläggning av åker till bete, så att rikels sädesbärande areal från
1872—1901 minskades från 11.6 till 8.5 miljoner acres, samt en stark
nedgång i arrendeprisen. En kungl. kommission, tillsatt år 1879 för att undersöka
jordbrukets tillstånd, och en annan dylik av år 1893 kunde blott konstatera
jordbrukets svara ställning och tillbakagång, vilken av den senare
kommissionen uppskattades till hälften av jordbruksproduktionens värde, men hade
ej andra medel att föreslå till betryckets lindrande än, den förra
kommissionen, ändring av beskattningsväsendet och, den senare, förbud mot införsel av
levande djur i landet, för att hindra farsoters införande, samt skärpt
lagstiftning mot försäljning av förfalskade eller eljes underhaltiga konstgödsel- och
fodervaror, — förslag som också snart förverkligades.

Från år 1890 stego prisen å såväl spannmål som kött ansenligt, och omkring
sekelskiftet inträdde åter en svagare stegring i spannmålsprisen och en
starkare uppgång i prisen på kött och ull. Härigenom lättades jordbrukets
ställning något och överfördes dess huvudvikt ytterligare till husdjursskötseln.
Fördelen härav kom huvudsakligen arrendatorerna till godo, under det att
jordägarna fortfarande fingo nöja sig med obetydlig eller alls ingen ränta å
sitt egendomskapital. Äkervidden och sädesodlingen gick fortfarande tillbaka,
under det att jordbruket allt mer inriktades på produktion av färskaste,
förstklassiga varor såsom trädgårdsalster, mjölk, färskt smör och kött, vilkas
avsättning mindre är utsatt för utländsk konkurrens.

Från en år 1909 bildad <i>Developement and road improvement fund</i> lämnas
anslag och lån åt statsmyndigheter m. fl. för praktiska åtgärder,
undervisning och forskning i Storbritannien och Irland.

Farhågan för avspärrning av tillförsel under världskriget föranledde
utfärdandet av <i>Corn production act 1917</i> om obligatorisk ökning av den
sädesbärande arealen, men verkan härav har hastigt gått tillbaka.

JORDBRUKSADMINISTRATIONEN. Den halvt officiella <i>Board of
agriculture</i> (sid. 317), upphörde år 1822. Därefter uppdrogs tid efter annan åt
särskilt tillsatta kommissioner att verkställa utredningar och organisera vissa
grenar av statens lantbruksförvaltning, såsom rörande tionde, arrende, skifte
m. m., men deras verksamhet upphörde åter, då år 1889 en ny <i>Board of
agriculture</i> inrättades såsom ett departement i regeringen. Är 1903 fördes
fiskeriärenden till denna myndighet. Sedan år 1894 utgiver denna The journal of
the Board of agriculture. År 1922 fick ämbetsverket titel av <i>Ministry of
agriculture.</i> Skottland fick år 1911 sitt eget jordbruksministerium. Likaså
inrättades i Irland år 1898 ett <i>Departement of agriculture and technical
instruction</i> (1924 förändrad till <i>Departement of land and agriculture)</i> med en
tillhörande verkställande byrå (Board) och ett lantbruksråd, <i>Council of
agriculture,</i> bestående av representanter för grevskapsråden.

JORDBESITTNING. Antalet av självägande bönder, <i>yeomen,</i> vilket under
föregående århundrade starkt avtagit, nedgick ytterligare under de tryckta
tiderna i början av 1800-talet, så att då bättre tider åter inträdde, den för
Storbritannien karaktäristiska jordfördelningen i jordbesittningar av
huvud-och arrendegårdar var allmänt förhärskande. Det stora flertalet av gårdarna
voro så stora, att de krävde lejd arbetskraft. Denna jordfördelning har sedan
blivit bestående utan annan ändring, än att dvärgjordbruken (under 1 acre)
ökats. Endast en mindre del av gårdarnas hela antal (år 1913 11.2 proc.)
brukas av ägarna.

<table o>
<td 6 c><i>Antalet jordegendomar i England och Wales</i>
<td 3><tab>ägovidd<td c>1885<td><tab><td c>1921
<td>1—5<td c>acres<td>...........................<td r>114,273<td><tab><td r>81,217
<td>5—20<td c>»<td>...........................<td r>126,674<td><tab><td r>116,159
<td>20—50<td c>»<td>...........................<td r>73,472<td><tab><td r>80,967
<td>50—100<td c>»<td>...........................<td r>54,937<td><tab><td r>61,001
<td>100—300<td c>»<td>...........................<td r>67,024<td><tab><td r>67,842
<td>300<td c>»<td>...........................<td r>16,606<td><tab><td r>12,947
<td 6 r>------------------------------------------------------
<td 3 r>Summa<td r>452,988<td><tab><td r>420,133
</table>

Liksom i andra länder har man sökt hejda »flykten från landet» genom
att bereda mindre bemedlade möjlighet att bedriva eget jordbruk.
Åtgärderna i detta syfte voro skilda för de tre riksdelarna.

Redan år 1832 hade en för England gällande lag utfärdats, som
bemyndigade kommunerna att anskaffa jord till smålägenheter åt flitiga arbetare,
och såväl för ändamålet bildade välgörande sällskap som enskilda jordägare
hade anlagt arbetaresmåbruk. Verkan härav synes dock hava varit
obetydlig, men under senare årtionden har denna angelägenhet blivit föremål för
en allt mer energisk lagstiftning. <i>The Allotments extension law (Jesse
Collings act)</i> år 1882 förnyade bemyndigandet för kommunalförvaltningarna att
anskaffa och utlega små jordlotter om högst 1 acre, <i>the Allotments and small
holdings act</i> år 1887 ställde statslånemedel till grevskapsrådens förfogande
för anskaffning av lägenheter på minst 15 acres, <i>the Parish councils act</i> gav
kommunalråden rätt att för ändamålet expropriera jord, och slutligen gjorde
<i>the Small holdings and allotments act,</i> 1897, anskaffningen av smärre
jordlägenheter (utan lägsta storleksgräns) till grevskapsrådens skyldighet. För
tillsyn över dessa angelägenheter tillsattes enligt lag år 1907 en nämnd,
<i>Small holdings commissioners.</i> Genom dessa åtgärder har ett betydande antal
småbruk bildats, men dessas ekonomiska bärighet anses mycket tvivelaktig,
där ej närheten till större befolkningscentrum eller annan omständighet
möjliggör extra inkomster.

För att placera en mängd personer, som genom krigstjänsten under
världskriget ryckts bort från sin förra verksamhet, har regeringen enligt <i>Small
holdings colonies acts</i> av år 1916 och 1918 köpt och utdelat jord till
kooperativa jordbruk eller småbrukskolonier, vardera under ledning av en
statstjänsteman, ett företag, som hittills  huvudsakligen medfört stora förluster.

<i>Arrendelagstiftning för England.</i> Därigenom, att jordbesittningen till stor
del är av fideikommissnatur och på grund av innehavarens rätt att på olika

sätt bestämma om förhållandet till en följande innehavare, är lagstiftningen
om arrende i Storbritannien alltför invecklad, för att dess enskildheter här
skulle kunna avhandlas.<footnote>Om dessa förhållanden se L'ágriculture de l'Angleterre II och L'agriculture de l'Écosse et de l'Irlande samt <sp>Curtler</sp> s. 218.</footnote>

Både ägarens och brukarens intresse skyddades därigenom, att ortens
bruk ansågs som norm för ömsesidiga rättigheter och skyldigheter, och
dessutom plägade i kontrakten införas bestämmelser mot egendomens utsugning
och vanhävd (sid. 311). I den mån jordbruket utvecklades till större
intensitet, blevo emellertid bestämmelser till tryggande av brukarens rätt till
ersättning vid avträdet för till egendomens förbättrande gjorda men ännu
outnyttjade kostnader behövliga. Sådana hade redan genom sedvanerätt införts i
vissa landsdelar, såsom Eveshamdistriktet, där en utsträckt frukt- och
köksväxtodling rådde, och 1851 hade arrendatorn under vissa villkor fått rätt att
bortföra av honom uppförda byggnader. Sedan valreformen år 1867 givit
arrendatorerna politiskt inflytande, genomdrevs år 1875 en för England
gällande lag i detta syfte, <i>the Agricultural holdings act.</i><footnote>Journal of R. Agric. Soeiety of England. Vol. XII. s. 129.</footnote> Denna erkände i
princip arrendatorns äganderätt till värdet av de förbättringar han nedlagt på
jorden till den del de ej blivit utnyttjade och tillförband jordägaren att betala
avträdande arrendator värdet därav, dock med rätt för parterna att
överenskomma, att lagens bestämmelser ej eller blott delvis skulle tillämpas. Lagen
gällde ej lägenheter under 2 acres. Jordförbättringarna indelades i avseende
på rätten till ersättning i 3 klasser: 1. sådana, vilkas varaktighet beräknades
till 20 år, nämligen täckdikning, nyodling, anläggning av ständiga vallar,
ängsvattningar, trädgårdar, plantering av häckar och träd samt hus- och
fältbyggnader, allt under förutsättning att jordägaren lämnat skriftligt
medgivande till arbetets utförande; 2. förbättringar med beräknad 7 års
amorteringstid, nämligen påförande av benmjöl, kalk, märgel eller lera, med
villkor, att ägaren i förväg underrättats, så att han hade tillfälle att själv utföra
arbetet; samt 3. användning av konstgödsel och vid gården ej alstrat foder,
varvid varaktigheten av dess verkan på jorden beräknades till 2 år, och
ersättning skulle lämnas med avdrag av värdet av från egendomen under denna
tid sålt foder. För sistnämnda förbättringar skulle ersättning utgå
ovillkorligt.

År 1883 ändrades lagen så, att den ej kunde åsidosättas genom
överenskommelse mellan parterna, och tillika fördes täckdikning till de arbeten, för
vilka fordrades endast ägarens underrättande, och ersättning för de förut
till kl. 2 hörande förbättringarna skulle utgå även utan att anmälan i förväg
skett till jordägaren. Dessutom förlängdes uppsägningstiden från 6 månader
till 1 år.

Åren 1888, 1890, 1895, 1900 och 1906 gjordes ytterligare ändringar, vilka
inneburo betydliga medgivanden åt arrendatorerna. Under det att arrendena
tidigare mest varit på 7, 14 eller 21 år, hade mot århundradets slut arrenden
på obestämd tid (at will) blivit vanligare. Som motvikt härtill infördes
bestämmelsen, att om jordägaren uppsäger arrendatorn av skäl, som ej 
sammanhänga med en rationell skötsel av jorden, eller den senare vill flytta till följd
av avgäldens stegring som en följd av egendomens genom arrendatorns
åtgärder ökade värde, blev ägaren skyldig att betala ersättning för de kostnader
och förluster, som avträdandet förorsakat honom. Därjämte erhöllo
arrendatorer av småbruk upplåtna efter ovan anförda egnahemslagar rätt till
ersättning för plantering av bärbuskar och fleråriga växter m. m. (år 1890),
och samma rätt tillerkändes arrendatorer, som driva handelsträdgårdsrörelse
(1895).

I <i>Skottland</i> fortgick de till släktgodsen hörande bondgårdarnas och
jordlägenheternas indragning till godsherrens huvudgård eller jaktmark eller
deras sammanslagning till större arrendegårdar, så att storgodsväsendet blev
allt mer förhärskande. På 1870-talet beräknades, att 58 proc. av jorden
tillhörde jordägare med över 8,000 hektar. Såväl godsherrens gård som
arrendegårdarna voro här genomgående stora besittningar, och då ersättning för
jordförbättringar icke tillkom arrendator, voro dessa i regel helt och hållet
beroende av jordägarens initiativ.

Godsen voro mestadels av fideikommissnatur och fingo därför enligt
fideikommisslagen av år 1685 varken avyttras eller belastas med någon skuld eller
förbindelse, men detta ansågs ej hindra utarrendering, även på lång tid, och
då långvariga arrenden betalades högre än korta, voro upplåtelser på 7, 14
eller 21 år det vanliga. Då lagen gav jordägaren rätt att till säkerhet för
av-gälden lägga beslag på arrendatorns egendom, t. o. m. innan avgälden var
förfallen, var arrendatorn trots den längre arrendetiden lika mycket utlämnad
till godsägarens godtycke som vid arrenden på uppsägning, och dessutom
saknade arrendatorn all rätt till ersättning för förbättringar. Följden härav
var, att även där arrendatorn tack vare den långa arrendetiden skötte jorden
väl, vilket var det vanliga, så sökte han dock i regel att utsuga jorden mot
legotidens slut.

Torpare- och backstugusittare-lägenheter <i>(crofts),</i> där godsherren
Vanligen ägde både jorden och levande och döda inventarier, funnos i stort antal
i de nordvästra höglanden och på öarna. Där dessa crofters kunde hämta
sitt huvudsakliga uppehälle av fiske, bärgade de sig i allmänhet bra, men eljes
rådde i allmänhet det yttersta armod. De voro fullständigt rättslösa gent emot
godsherren, och vräkningar av dem voro vanliga. Den jäsning, som dessa
framkallade, föranledde utfärdandet av <i>Crofters act,</i> 1886, vilken senare blev
ytterligare fullständigad. Dessa lagar, som gällde blott höglands- och
ö-grevskapen och i huvudsak överensstämde med motsvarande irländska
lagar, gåvo åbon tryggad besittningsrätt, så länge han fullgjorde
arrendevillkoren, rätt att få avgälden fastställd till skäligt belopp, att få avträda
arrendet 1 år efter uppsägning och att vid avträdet erhålla ersättning för av honom
eller föregående brukare tillhörande hans släkt utförda förbättringar. En
<i>crofters commission</i> tillsattes för att övervaka lagens efterlevnad och
fastställa det skäliga arrendebeloppet, då parterna ej kunde enas därom, samt
skaffa småbrukare behövlig ökning av deras jordegendom, även genom
expropriation. Denna reform har väsentligt förbättrat såväl folkets ställning som
jordbrukets ståndpunkt.


År 1897 tillsattes en särskild kommission för att befordra utvecklingen av
lantbruk och. husflit i överbefolkade distrikt. Denna kommission har
skaffat jord till bildande av nya småjordbruk och att öka redan förefintliga
gårdars jordvidd, skaffat bättre avelsdjur, som utstationerats, och utsäde av
förädlade sorter o. s. v.

För att utsträcka dessa åtgärder för det mindre jordbruket även till övriga
delar av landet, beslöts år 1911 en lag gällande för hela Skottland, <i>Small
landholders (Scotland) act,</i> vilken tillerkände småjordbruk av högst 50 £ värde
eller 50 acres areal de förmåner, som införts genom dofters act, och tillika
förklarade småbrukarna <i>(crofters)</i> och de smaarrendatorer <i>(small tenants),</i>
vilka bekostat byggnader eller andra ständiga förbättringar av egendomen,
som innehavare av sina gårdar med ständig besittningsrätt <i>(landholder),</i>
och övriga åbor för lagliga smaarrendatorer <i>(statutory small tenants)</i> med
optionsrätt till förnyelse av utgående arrende. Jordägaren äger icke rätt att
utan särskilt medgivande indraga småbrukslägenheter. Lagens
bestämmelser gälla endast sådana arrenden, som gällde, då lagen trädde i kraft, men
landrätten kan, där så synes lämpligt, med eller mot jordägarens vilja skapa
nya lägenheter att innehavas med nu nämnda besittningsrätt eller utöka
redan befintligas jordvidd.<footnote>Institut internat. d'agriculture. Bull. des instit. économ. 1914 n:r 2, s. 108.</footnote> Genomförandet och övervakandet av
tillämpningen av denna lags bestämmelser uppdrogs åt det samtidigt inrättade
skotska jordbruksministeriet och en land-rätt, <i>Scottish land court,</i> under det
att de ovannämnda kommissionerna upphävdes.

I <i>Irland</i><footnote><sp>Martens, H</sp>. anf. arb. Institut intern, d'agric. Bull. économ. 1914 n:r 1, sid. 114.</footnote> bildade också jorden stora besittningar, tillhörande i England
boende ägare, och var styckad i smålägenheter, som innehades på 6 månaders
uppsägning men utan kontrakt av landbor, vilka i allmänhet voro djupt
nedsjunkna i fattigdom och okunnighet. Den av potatissjukan 1843 och följande
år förorsakade missväxten samt därav framkallad hungersnöd och
utvandring, minskade på 10 år landets befolkning med nära 40 proc,
huvudsakligen av de minsta lägenhetsinnehavarna. Till följd härav nedgick antalet
lägenheter med 1—5 acres under åren 1845 från nära 50 till 15.5 proc. av
alla gårdar, under det att sådana på minst 15 acres ökades från 18.5 till 50.9
proc.

Insikten om att de bestående jordbesittningsförhållandena (ständigt
frånvarande jordägare, mellanman och utfattiga brukare) utgjorde huvudorsaken
till eländet, framkallade reformer, åsyftande att giva brukarna en tryggare
ställning eller skaffa dem äganderätt till jorden. Genom <i>Encumbered estate
act,</i> år 1849, försökte man befordra försäljning av skuldbelastad jord, vilken
kunde framtvingas mot ägarens vilja, om en för övervakande av dessa
angelägenheter tillsatt landcommission ansåg det önskvärt. Härvid erhöll
arrendatorn rätt att förvärva sitt jordinnehav till eget mot en bestämd låg ränta å
egendomen, men i verkligheten ledde denna lag till att egendomar, vars
försäljning framtvangs, köptes av kapitalister, som sökte skaffa sig högsta
möjliga inkomst av egendomen utan hänsyn till dennas brukare. Genom
sammanslutning och förföljelse av omedgörliga förvaltare (»boycott») lyckades
landligan framtvinga regeln, att tillträdande arrendator skulle ersätta den
avträdande för gjorda förbättringar, <i>The landed property (Ireland)
improvement act</i> år 1860 gav arrendator rätt till ersättning för sådana
förbättringsarbeten, som godkänts av jordägaren vid jordegendomar, som voro upplåtna
utan begränsning av upplåtelsetiden. Denna rätt blev 1870 i Ulster och 1871
i det övriga Irland ovillkorlig, och tillika fick arrendatorn rätt till ersättning
för förlust till följd avtalets uppsägning från jordägarens sida.

De av landligan energiskt förfäktade »3 f'en», <i>fixity of tenure, fair rent</i>
och <i>free sale,</i> (arrendets ouppsägbarhet, av opartisk nämnd fastställd skälig
avgäld och frihet att att överlåta arrende) vunnos i huvudsak genom
<i>Landlaw (Ireland) act</i> år 1881, enligt vilken åt landkommissioner uppdrogs att
fastställa arrendetid intill 15 år och att därefter förlänga arrendet samt
bestämma skäligt arrendebelopp (— för vilket senare man fåfängt sökte finna
några allmänna objektiva grunder —), men denna lag gav samtidigt
jordägaren företrädesrätt att övertaga gård, som arrendator ville överlåta åt annan.

För att underlätta arrendators förvärv av arrendegårdar ha en följd
av-lagar med allt gynnsammare villkor för köparen antagits. År 1870 beviljades
statsmedel för att försträcka arrendator intill <sup>2</sup>/<sub>3</sub> av köpeskillingen att
återbetalas genom en annuitet av 5 proc. om året under 35 år. År 1881 gavs genom
den nämnda irländska landlagen i uppdrag åt en kommission att inköpa och
utskifta hela gods åt brukarna, i fall dessa vore villiga att övertaga <sup>3</sup>/<sub>4</sub>
av-jorden; staten förskotterade <sup>3</sup>/<sub>4</sub> av köpesumman. Ytterligare antogs år 1885
<i>Purchase of land (Ireland) act (Ashbourne act),</i> enligt vilken staten
förskotterar hela köpesumman att amorteras med 4 proc. annuitet under 49 år. År
1891 mildrades betalningsvillkoren ytterligare och gjordes grevskapet
ansvarigt för amorteringen. År 1903 förlängdes amorteringstiden till 68 år med
en annuitet av 3<sup>1</sup>/<sub>2</sub> proc. och 1909 blev annuiteten 3<sup>1</sup>/<sub>4</sub> proc. Enligt de båda
sista lagarna fingo fideikommissinnehavare i vissa fall en premie för
försäljningen. Tillika har ålagts landkommissionerna att verka för
sammanläggning gav jordlotter i starkt befolkade (congested) distrikt till större gårdar,
anskaffa goda avelsdjur, bisvärmar m. m. Tack vare dessa åtgärder har större
delen av Irlands jord övergått i brukarnas ägo.

Jordbruket i Irland har dock fortfarande gått tillbaka, vilket visas bl. a.
genom en fortgående minskning av den öppna jorden, som från 1872 till
1901 nedgått från 5.5 till 4.3 miljoner acres.

LANTARBETARNAS ställning var vid 1800-talets början mycket dålig
(sid. 595) i större delen av England, men bättre i de norra landsdelarna, där
industrien kunde upptaga det överskott av befolkningen, åt vilket jordbruket
under de tryckta tiderna ej kunde giva lönande sysselsättning. I Skottland
voro förhållandena så mycket bättre, att något allmänt utdelande av
fattighjälp där ej förekom. Uppgången i konjunkturerna från 1830-talet kom
arbetarna föga till godo. Ännu på 1860-talet förblevo arbetslönerna vid
jordbruket oförändrade i större delen av England, under det att i norra England
och Skottland jordbruks- lika väl som industriarbetarnas villkor fortforo att
förbättras. Över allt visade sig dock en framgång däri, att man började att
förbättra bostäderna.   Dessutom medförde den stigande intensiteten vid 
jordbruket tillfälle för de lösa arbetarna till betydligt större arbetsinkosmt genom
ackordsarbete under skördetiden.

Redan 1832 hade ett försök gjorts av arbetarna att genom sammanslutning
framtvinga förbättring av sina lönevillkor men med ringa framgång, och år
1870 hade" en lokal arbetsinställning <i>(strike)</i> i samma syfte förekommit. Ar
1872 lyckades en lantarbetare <sp>Joseph Arch</sp> att få till stånd <i>the National
agricultural labourers union,</i> vilken inom kort föranledde bildandet av en
arbetsgivareförening, <i>the Farmers union.</i> Det förra förbundets försök att
genom arbetsinställelser ernå högre avlöning och kortare arbetsdag hade blott
ringa framgång, och anslutningen till förbundet minskades även genom
uppkomsten år 1873 av ett tävlande förbund the <i>Federal union of agricultural and
general labourers,</i> som omfattade både lantbruks- och andra arbetare.
Jordbruksarbetarnas föreningsrörelse förde en tynande tillvaro och det förra
förbundet bortdog år 1894. Genom en följd av lagar <i>(labourers acts)</i> har anslag
beviljats för anskaffning av bostadslägenheter med en täppa för lantarbetare.
Världskriget medförde här som annorstädes gynnsammare förhållanden för
jordbruksarbetarna. År 1917 inrättades en <i>Central wages board</i>
(arbetslönebyrå) med lokala byråer, vilka ägde att fastställa minimilöner. Då denna
inrättning år 1921 upphävdes, tillsattes fasta förlikningsnämnder för att medla
vid arbetslöners fastställande. Lantarbetarnas antal har alltjämt avtagit, och
den tilltagande bristen på jordbruksarbetare plägar anföras som en anledning
till den fortgående nedläggningen av åker till gräsmark.

LANTBRUKSUNDERVISNING. I Storbritannien rådde länge
uppfattningen, att jordbruket som ett praktiskt yrke bör läras genom praktiskt
deltagande däri, under det att teoretiskt studium snarare är ägnat att motverka
jordbrukarens praktiska duglighet. Det år 1845 på enskilt initiativ inrättade
<i>Agricultural college of Cirencester</i> (vilket nyligen upphört med sin
verksamhet) har därför föga använts för utbildning av engelska jordbrukare utan
huvudsakligen för blivande ledare av större jordbruk i kolonierna och
intendenter för de stora i arrendegårdar uppdelade godsen.<footnote><sp>Morton</sp>. Cyclopedia of agriculture. Art. Education.</footnote> De något senare
inrättade lantbruksskolorna å Downton och Aspatria, hade väl företrädesvis
blivande lantmän till lärjungar, men dessa utgjorde ett försvinnande fåtal i
jämförelse med landets jordbrukare.

Först mot slutet av 1800-talet började något större intresse visas för den
teoretiska utbildningen av jordbrukare. På 1880-talet började
undervisningskurser i lantbruk att hållas vid universitet i Oxford och vid <i>the Science and
art departement</i> i Kensington samt år 1890 vid universitetet i Edinburg.
Sedan år 1856 har det skotska och sedan år 1868 det kungl, jordbrukssällskapet
hållit årlig examen för agronomdiplom. Från år 1896 har det senare även
examen i mejerikunskap, sedan år 1900 gemensamt med det skotska
sällskapet.

Först på 1890-talet började särskilda anstalter för högre
lantbruksundervisning att inrättas, dels vid eller i anslutning till ett universitet, såsom i
Cambridge  (1897), i Reading i förbindelse med Oxfords universitet (1893), vid
Wye i samband med universitet i London, samt dels som självständiga
colleges. Vid dessa meddelades på gymnasieutbildning grundad teoretisk
undervisning i 2—3 års kurser. Av dylika högre lantbruksskolor <i>(colleges)</i> funnos år
1920 i England 9, i Wales 2 och i Skottland 3 (i Edinburg, Glasgow och
Aberdeen).

I den av jordbruksministeriet uppgjorda planen ingår undervisning på
mellanstadiet vid en lantmannaskola med vinterkurs för manliga och
sommarkurs för kvinnliga elever i varje grevskap eller flera sådana i förening.
Dylika <i>farm institutes,</i> varav redan ett flertal inrättats, äro särskilt avsedda för
blivande arrendatorer.

Tillika hållas kortare kurser ute i bygderna och meddelas råd och
handledning av konsulenter <i>(advisory officers)</i> i jordbruk, mejeri-, husdjurs- och
trädgårdsskötsel m. m.

I Skottland infördes lantbruk bland folkskolans läroämnen på 1880-talet.

Däremot saknas alltjämt lägre lantbruksskolor för praktisk utbildning av
arbetsförmän och smärre jordbrukare.

1 mejerihantering meddelas undervisning vid ett av British dairy farmers
association inrättat högre mejeriinstitut i Reading samt vid ett flertal
ysteriskolor.

I <i>Irland</i> upprättades år 1826 en enskild lantbruksskola i Ulster, vilken blev
mycket anlitad och år 1850 övertogs av staten, men år 1866 nedlades. För att
förbereda införandet av lantbruksundervisningen vid de allmänna skolorna,
infördes år 1838 lanthushållning hland läroämnena vid lärareseminariet i
Dublin. Samtidigt inrättades en mönstergård vid det närbelägna Glasnevin,
där seminariets studerande hade tillfälle att lära känna ett tidsenligt jordbruk
och tillika lantbrukselever mottogos samt vetenskaplig försöksverksamhet
anordnades. Sedan lärare med fackbildning i lantbruk utbildats, upptogs detta
som läroämne vid de allmänna skolorna.

Ar 1848 tillsattes ett antal konsulenter (<i>practical instructors)</i> med uppgift
att lämna lantmän biträde och råd, och tillika inrättades ett antal
mönstergårdar (år 1856 fanns ett tjugutal), vid vilka även meddelades undervisning
åt ett antal lärjungar. Är 1850 infördes lantbruksundervisning vid de skolor,
som voro inrättade vid arbetshusen.

Dessa anstalter vunno allmänt erkännande i Irland men väckte ogillande i
parlamentet, som år 1862 uttalade sig mot fattighusskolorna. Dessa måste
därför upphöra, och detta blev även de flesta mönstergårdars öde, sedan en
k. kommitté år 1874 uttalat sig mot dem. Av dessa räddades dock två,
nämligen Glasnevinanstalten samt the Munster institute i Cork, för vilket en
kraftig opinion i landet uttalade sig och ett betydligt belopp av enskilda
medel insamlades. Vid detta senare utbildades jämte lantbrukselever även
mejerinnor, vilkas verksamhet ute i landet man till väsentlig del tillskrev
förtjänsten om den framgång, smöret från Cork vid denna tid vann på den
engelska marknaden.

Vid folkskolorna bibehölls lanthushållning som ett ordinarie läroämne
och trädgård anlades vid många av skolorna.

VETENSKAPLIG FORSKNING. Det på lantbruket inriktade
vetenskapliga forskningsarbete, som omkring år 1840 uppblomstrade i Tyskland och
Frankrike, föranledde även i England inrättandet av en försöksanstalt.

<img l>Fig. 119. J. B. Lawes Bart.</img><img r>Fig. 120. Henry Gilbert Bart.</img>
Denna grundlades år 1843 å <i>Rothamsted</i> av <sp>John Bennet Lawes</sp>, och
dess fortvaro tryggades genom en storartad donation av grundläggaren. Vid
denna försöksanstalt utfördes under ett halvt århundrade under ledning av
<sp>Joseph Henry Gilbert</sp> viktiga undersökningar rörande växternas
näring, vilka intogo ett framstående rum i den strid, som framkallades av
<sp>Liebigs</sp> epokgörande skrifter (sid. 454). Samtidigt utfördes
undersökningar rörande djurens näringsupptagande och olika utfodrings verkan på
djurens tillväxt och gödning. Vid anstalten, som under senare år betydligt
utvidgats, har alltjämt fortgått en framstående forskning, vilken under senare
tid även inriktats på studiet av de av bakterier, lägre alger och protozoer
föranledda omsättningarna i jorden, under ledning av <sp>John Russel</sp>,
sedan 1912 anstaltens föreståndare.

År 1877 började det k. lantbrukssällskapet under ledning av sällskapets
kemist <sp>Augustus Voelcker</sp> en ännu fortgående försöksverksamhet
vid Woburn i Bedfordshire, vilken huvudsakligen ägnats åt försök rörande
kreatursgödning<footnote>Rättelse i Boken: 'kreatursgödning' istället för 'gödsling'.</footnote> samt fodermedels foder- och gödselvärde.

I Skottland hade ett år 1842 i Midlothian bildat sällskap för åkerbrukskemi
anordnat kemiska undersökningar och fältförsök. År 1847 övertogs denna
verksamhet av landets kungl, jordbrukssällskap och utsträcktes till
gödslingsförsök på ett antal gårdar men upphörde på 1860-talet. Sedermera
hai-liknande försöksverksamhet, som år 1875 börjats av jordbrukssällskapet i
Aberdeen, övertagits och fortsatts av det officiella lantbrukssällskapet.



Vid samtliga landets tre högre lantbruksskolor ha institut för
vetenskapliga undersökningar inrättats.

Först på senaste tid har staten trätt till understödjande och organiserande.
År 1909 anslogs en betydande fond för jordbrukets, skogshushållningens,
vägförbättringars och fiskets främjande <i>(Developement and road
improvement fund),</i> och med understöd från denna har ett stort antal
forskningsanstalter på lanthushållningens olika områden inrättats, dels fristående, dels
i samband med undervisningsanstalter.<footnote><sp>Hj. v. Feilitzen</sp>. Berättelse över en studieresa till  England. Stockholm 1924.</footnote>

<i>Växtförädling</i> för frambringande av värdefullare sorter av de odlade
växterna var redan vid århundradets början föremål för stort intresse. Ett
flertal av nya sorter berömdes och spredos, vilka härrörde från en tillfälligt
påträffad planta med i ett eller annat avseende avvikande fördelaktiga
egenskaper. De första försöken till planmässig sortförädling, vilka utfördes av
<sp>Le Couteur</sp> på 1830-talet och <sp>F. F. Hallet</sp> 20 år senare grundade sig
på urval av »bästa kornet i bästa axet», och kunde ej leda till något
bestående resultat. Större framgång hade däremot några utsädesfirmor, <sp>Martin
J. Sutton</sp> i Reading, <sp>Carter & Son</sp> samt <sp>Garton</sp> å Warington, vilka
framställt ett stort antal av nya sorter av trädgårdsväxter, ärter och potatis,
utan att det använda tillvägagångssättet är känt.

Under det nya århundradet, sedan studiet av ärftlighetsläran genom
kännedomen om <sp>Mendels</sp> läror bragts in på nya, fruktbara banor, har
detta studium i stor omfattning och med mycken framgång bedrivits i
England. Bland dem, som därvid ägnat sig åt förädling av jordbruksväxter,
märkes främst <sp>R. H. Biffen</sp> i Cambridge, vilken med framgång strävat
efter att förbättra vetets bakningsduglighet.

FÖRENINGAR. Under de tryckta tiderna efter de långvariga krigen hade
de under 1700-talet i rikets särskilda delar bildade jordbrukssällskapen, med
undantag dock för det skotska <i>Highland Society,</i> avmattats i sin verksamhet.
Det på 1830-talet uppvaknande livligare intresset för jordbruket visade sig
även i en återuppblomstring av dessa sammanslutningar.

Det skotska sällskapet förändrades år 1834 genom ett kungligt brev till
<i>Royal Highland and agricultural Society,</i> och sällskapet har alltsedan dess
utövat den centrala ledningen av åtgärderna för lantbrukets främjande i
Skottland. Sedan år 1822 har det, i regel varje år, anordnat en
lantbruksutställning för hela landet och därjämte understött lokala möten. Det har
uppmuntrat husdjursaveln genom utdelande av pris för framstående avelsdjur,
anordnat fältförsök i olika delar av landet, för sina medlemmar anordnat ett
kemiskt laboratorium, verkat för lantbruksundervisning samt genom sin
årsskrift (Transactions från 1799), spritt meddelanden om nya
vetenskapliga och praktiska rön o. s. v.

I England bildades år 1838 ett liknande sällskap, som år 1840 fick titeln
<i>Royal agricultural Society.</i> Bildat av landets mest betydande jordägare i
förening med naturvetenskapsmän och kapitalister, fick det från början stort
anseende och rika finansiella tillgångar och har alltjämt fullföljt samma
verksamhetsgrenar, som nyss anförts beträffande det skotska sällskapet.
Upptagandet av ett kreatursslag som egen klass vid dess årliga
lantbruksutställningar har varit liktydigt med dess erkännande som ren ras, och
prisbelöningen av redskap efter av sällskapet anordnade provningar har varit den
förnämsta hallstämpeln på redskapets företräde framför övriga av samma
slag.   Om dess undervisning och försöksverksamhet se sid. 603 och 605.

I Irland bildades år 1841 <i>the Royal agricultural Society of Ireland</i> efter
samma mönster och verkade i förening med ett stort antal lokala föreningar
huvudsakligen för spridande av upplysning genom ett antal konsulenter, men
dess verksamhet förlamades av brist på medel, och år 1887 uppgick det i
det äldre <i>Royal Dublin Society.</i>

För öns norra och nordöstra delar hade redan tidigare bildats särskilda
lantbrukssällskap.

Sedan 1860-talet ha lokala <i>lantbrukskamrar</i> bildats med huvudsakligt
syfte att beträffande lagstiftnings- och administrativa frågor företräda
Jordbrukets intressen gent emot offentliga myndigheter. Som en central
sammanslutning av dessa bildades år 1865 <i>The central chamber of agriculture,</i>
till vilket även ett antal andra jordbrukareföreningar anslutit sig. I
Skotland inrättades senare en motsvarande representation, <i>Schottish chamber of
agriculture,</i> för lokala föreningar.

En bemärkt plats intager fortfarande <i>the Smithfield club</i> (sid. 317), vilken
anordnar en årlig stor utställning av gödkreatur i London. För
mjölkproduktion och mejerihantering utgör <i>the British dairy farmers association</i> en
central representation. Det anordnar en årlig mejeriutställning, underhåller
en mejeriskola i Reading (sid. 604), utgiver en årsskrift o. s. v. På samma
sätt verkar <i>the Royal horticultural society</i> för trädgårdsskötseln.

Därjämte har ett stort antal jordbrukareföreningar med allmänt syfte,
såsom <i>Farmers clubs, Agricultural societies</i> m. fl., eller för särskilda syften
såsom avelsföreningar (sid. 619) och följ.) bildats, av vilka en del förenat sig
till distriktsförbund. Slutligen stiftades år 1908 <i>Farmers union,</i> vilken till
medlemmar har brukare av egen jord och till uppgift att bevaka jordbrukets
intressen vid lagstiftningen och lagars tillämpning. Unionen har
lokalavdelningar i alla delar av England och Wales.

<i>Kooperationen,</i> som i sin moderna form först uppkommit i England, har
här vunnit jämförelsevis ringa tillämpning inom jordbruket. I såväl
<sp>Owens</sp> som Rochdale pioneers' planer ingick även kooperativt drivet
jordbruk, men de försök, som under förra hälften av 1800-talet gjordes med
kooperativa arrenden, blevo av kort varaktighet, och även en del
försäkringsföreningar, som kring århundradets mitt bildades av lantmän, hade blott
ringa livskraft. Ett antal föreningar för gemensamt inköp av
lantbruksförnödenheter bildades, bland dem år 1867 <i>the Agricultural and horticultural
association,</i> men deras verksamhet har föga låtit höra av sig.

Då mot århundradets slut samverkan i något större omfattning, närmast
under inverkan av Danmarks och Tysklands exempel, började, så skedde
detta till stor del på initiativ av ett <i>Agricultural organisation society,</i> som för
detta ändamål bildades i vardera av rikets tre huvuddelar, först i Irland år
1894, år 1900 i England och år 1905 i Skotland. Dessa sällskap, som i
England år 1912 omorganiserades och utgrenades i distriktssektioner, bildades
av för jordbrukskooperationen intresserade personer för propaganda men
bedrevo icke själva någon ekonomisk verksamhet.

I <i>England</i> var framgången minst. Visserligen hade det nämnda sällskapet
år 1923 en anslutning av över 1,400 föreningar, men av dessa voro över
1,000 egnahemsföreningar och de egentliga jordbrukareföreningarna blott
något över 200.

Kreditföreningsrörelsen har fått ringa omfattning, trots att för dess
organiserande bildades <i>Cooperative banks association</i> år 1894 och <i>Central
cooperative agricultural bank</i> 1906. År 1923 antogs en lag om lantbrukskredit,
enligt vilken ett antal kreditföreningar bildats. Orsaken till den ringa
framgången angives vara, dels att flertalet engelska jordbrukare äro arrendatorer,
som hava eget driftskapital och möjlighet att på egen hand skaffa sig kredit,
dels den engelska lantmannens motvilja att i sin ekonomiska verksamhet
underkasta sig ledning och kontroll. Samma orsaker torde förklara, att icke
heller inköpsföreningarna, vilka utgöra flertalet av Englands kooperationer
och äro sammanslutna i <i>the Agricultural wholesale Society</i>, haft synnerlig
framgång. Även mejeriföreningarna äro fåtaliga.

I <i>Skottland</i> har kooperationen haft en kraftigare utveckling i alla sina
vanliga grenar och i huvudsakligen samma former som på kontinenten.<footnote><sp>Venn</sp>, Foundations, chapt. XIII.</footnote>

I <i>Irland</i> lämnade stats- och provinsmyndigheterna strävandena att
organisera kooperationen ett kraftigt stöd genom billiga lån och på annat sätt.
Här fick den också en tidigare och mer avgjord framgång än i de övriga
delarna av riket. De ekonomiska föreningarna ha givit de fattiga
småbrukarna ett kraftigt stöd och uppmuntran till förbättringar vid de vanhävdade
gårdarna, till vilka de, som ovan nämnts, hjälptes att förvärva äganderätten.

Mejeriföreningar, vanligen efter andelssystemet, ha verksamt bidragit till
införande av moderna metoder och gemensam försäljning, som till största
delen sker genom <i>Irish cooperation agency society</i>, stiftat år 1893. Kredit- och 
inköpsföreningar enligt <sp>Raiffeissens</sp> principer (sid. 526) samt
äggförsäljningsföreningar ha fått stor anslutning. Gemensamma inköp av
lantmannaförnödenheter ske genom lantmannaföreningar <i>(agricultural societies)</i>,
vilka även sälja medlemmarnas gödsvin till slakterierna. Dessa föreningar
hava sammanslutit sig om en central, <i>the Irish agricultural wholesale Society</i>,
som handhar såväl inköp som försäljningar för de anslutna föreningarna.

Om avels- och kontrollföreningar se sid. 619.

ÅKERBRUKET hade redan under 1700-talet vid de gårdar, som undergått 
skifte, i England och i synnerhet i Skottland nått en ståndpunkt, som
gjorde det engelska jordbruket till mönster vid reformsträvandena på
kontinenten. Denna utveckling fortgick under 1800-talet genom täckdikning, en
ändamålsenlig bearbetning och gödsling av jorden och andra moderna
förbättringar, vilka i många fall först kommo till användning i England och
Skottland.


TORRLÄGGNINGEN av jorden var under förra delen av 1800-talet ännu
mycket ofullständig. Inom lerjordsområden avleddes vanligen ytvattnet
endast genom fårorna mellan de högt sammanplöjda tegarna. I Essex och
Suffolk förekom dock täckdikning till 2—2<sup>1</sup>/<sub>2</sub> fots djup med fyllning av sten,
ris eller halm och t. o. m. med en kanal av särskilt gjorda tegel. Den av
<sp>Joseph Elkington</sp> uppfunna metoden att avleda källdrag (sid.
318) hade väl börjat användas i Midland men föga efter uppfinnarens
död.

Vikten av en fullständig avdikning <i>(»thourough draining»)</i>, som befriade
åkern från såväl yt- som för högt grundvatten framhölls först av <sp>James
Smith</sp> av Deanston, vilken år 1823 började att genomföra detta genom
sammanhängande system av jämnlöpande sugdiken under tegfårorna
<i>(»furrow draining»)</i>. Dessa diken voro vanligen 2—2<sup>1</sup>/<sub>2</sub> fot djupa, med
fyllning som ovan nämnts och på 16—21 fots avstånd.

Mot denna grunda och täta dikning, som hastigt spreds i landet,
uppträdde omkring 1850 <sp>Josiah Parkes</sp><footnote>Rättelse i Boken: 'Parkes' istället för 'Parker'.</footnote>, vilken på grund av erfarenhet vid
myrodling förordade att genom omkring 4 fot djupa diken befordra värmens
och växtrötternas djupare nedträngande. Med den djupare dikningen skulle
också ett större avstånd mellan dikena kunna användas och sålunda
kostnaden för densamma ej behöva ökas. Detta större djup tillämpades väl till en
tid av skiftesmyndigheterna, men drygt 3 fots djup blev dock det vanliga. Ett
ytterligare stort framsteg var konstruktionen av en maskin för tillverkning
av cylindriska tegelrör, vilka snart undanträngde användningen av
valvformiga stenar på en flat sula. Härmed vanns besparing i kostnad för material
och grävningsarbete, i det att dikesbottens bredd kunde inskränkas från det
förut vanliga måttet 6 tum till likhet med rörets yttre diameter.

För att åstadkomma en billig täckdikning uppfanns s. k. <i>mullvadsdikning
(mole draining)</i>, som åstadkoms genom en »mullvadsplog», från vilkens på
jordytan vilande sula nedgick en lodrät järnskiva, vid vars nedre ände var
anbragt en spetskulformad kropp, som åstadkom en rörformig kanal i
jorden. Då detta redskap kunde användas blott på fullt stenfri lera och
ledningarna voro av kort varaktighet, hade metoden icke någon fortvarande
framgång.

Täckdikning enligt den förbättrade metoden omfattades liksom andra
jordförbättringar med stort intresse, och från år 1832 understöddes dylika företag
med statslån, vartill år 1848 anslogs en lånefond av 2 miljoner £ för
England och 1 miljon för Irland. Lånen utgingo för nyodling och täckdikning
och löpte med 3<sup>1</sup>/<sub>2</sub> proc. ränta och 3 proc. amortering. Lån lämnades också
i stor utsträckning av för ändamålet bildade bolag mot inteckning i
egendomen enligt särskild lag av år 1849.

Genom en följd av lagar <i>Land laws</i> och <i>Land improvement acts</i> ha
statsmedel senare anslagits till lån för täckdikning och andra
jordförbättringar.

År 1845 utfärdades en lag, som berättigade innehavarna av fideikommissegendomar 
att belasta egendomen med lån för jordförbättringar. Vid 1800-talets 
mitt var så gott som all åker i England täckdikad, men till följd av 

den sedan inträdda depressionen är denna jordförbättring numera sällsynt
och underhållet av redan utförd täckdikning ofta försummad.<footnote>Development commission, 10th report. 1920. s. 150.</footnote>

GÖDSLINGEN ökades allt mer, i den mån kreatursantalet tillväxte och
åker användes för odling av foderväxter eller igenlades till gräs.
Omvårdnaden om kreatursspillningen, vilken ännu vid århundradets mitt rätt allmänt
var försummad, gick småningom framåt. Härtill bidrog införandet av
sommarstallfodring, — en ingående del av det vid århundradets början berömda
»intensiva lantbruket» (high farming) —, i det att spillningen härvid
plägade samlas under djuren. Senare blev vanligt att låta kreaturen
sammantrampa spillningen med halm i öppna eller täckta gårdar. Synnerligen högt
värde har alltjämt tillagts inverkan på jorden av betande djurs spillning och
tramp, och såväl grönfoder som rotfrukter pläga därför få avbetas på åkern.

Jämte kreatursspillning har stadsgödsel i närheten av städer och tång vid
stränderna fått stor användning, och stor omsorg ägnades åt kompostering.
Då kloakledningar anlades för avförande av avfallsvatten från städerna, har
detta vid en del större städer funnit användning till
bevattningsanläggningar.

Av <i>konstgödsel</i> hade krossade <i>ben</i> använts redan under 1700-talet (sid.
314). Insamling av ben och handel med sådana blev en stor affär, och de
infördes även i stora mängder från utlandet, i förra delen av 1800-talet från
hela norra Europa, senare även från Sydamerika. Exempel omtalas på
egendomar, vilkas avkastning flerdubblats genom bengödsling. Benen bereddes
först blott genom krossning. Sönderdelningen nådde härvid ej längre än till
ett grovt grus, varför också stora mängder (60—70 bushels per acre = 50—60
hl. per hektar) måste användas. I början av 1800-talet började krossningen
ske med maskin, och först sedan detta omkring 1830 börjat ske med ångkraft
och efterföljande sållning införts, nådde man därhän att mjölet blev fritt från
grövre delar än <sup>1</sup>/<sub>4</sub> tum.<footnote><sp>Morton</sp>, Cyclopedia of agriculture, Art. Bone manure.</footnote> Enligt <sp>Liebigs</sp> förslag att behandla fosfat med
syror för att upplösa fosforsyran, anlade <sp>J. B. Lawes</sp> år 1843 den första
fabriken för beredning av superfosfat, vartill mineralfosfat kom till
användning som råmaterial. <i>Superfosfat</i> undanträngde i viss mån benmjöl och
medförde ökade fordringar på dess finfördelning. <i>Rapsmjöl</i> efter oljepressning
var mycket använt till gödsling, och undanträngdes blott långsamt av nyare
konstgödselmedel i den mån de blevo tillgängliga (sid. 489). England har
sedan alltjämt varit ett föregångsland i användning av konstgödsel, och dess
höga skördetal bero till väsentlig del på den rikliga konstgödslingen.

<i>Jordförbättringsmedel</i> hava här som annorstädes blivit mindre använda i
den mån konstgödslingen ökades. <i>Märgel</i> och, sedan järnvägars tillkomst
underlättat forslingen, <i>kalk</i>, användes förr i stor mängd, särdeles vid
nyodling och för förbättring av utsugen åker, men förekomma numera föga.
Flåhackning och <i>bränning</i> för att för några år öka jordens fruktbarhet förbjöds
år 1816 men omtalades ännu på 1870-talet såsom regelbundet bruk i Cornwall 
och Cotswolds, då vete skulle odlas på vallbrott liksom före rovodling.
Bränd lera åtnjöt under förra delen av 1800-talet stort anseende som 
jordförbättringsmedel, som skäl varför anfördes, att kalit lösliggjordes och
jordens absorptionsförmåga för ammoniak ökades.

Jordens djupa och kraftiga <i>bearbetning</i> har i Storbritannien förblivit ett
av de viktigaste medlen att öka dess fruktbarhet, och England har länge
förblivit ett föregångsland i avseende på konstruktionen av nya, ändamålsenliga
redskap.

<img r>Fig. 121. Howards hjulplog.</img>
REDSKAP. De nya redskapstyper, som framkommo under senare delen
av 1700-talet vunno ingen
allmännare spridning, utan under
början av 1800-talet voro de
gamla, klumpiga modellerna
ännu allmänt använda, men den
framgångstid för jordbruket, som
vidtog i senare delen av
1830-talet, sträckte sig även till detta
område. Nya och förbättrade redskap började framkomma, en
storartad inhemsk redskapstillverkning uppkom, och dess tillverkningar stodo
i avseende på ändamålsenlig form och omsorgsfullt utförande länge
främst i Europa. Till denna utveckling och de nya redskapens allmänna
spridning bidrogo lantbruksutställningarna kraftigt, särdeles de centrala
lantbrukssällskapens årliga utställningar, samt de provningar, som det k. engelska
jordbrukssällskapet anordnade, och de kungliga pris, varmed framstående
nyheter belönades. Under det att förut de nya konstruktionerna till större
delen voro grundade på de under 1700-talet givna uppslagen, gav
världsutställningen i London år 1851 genom de nya amerikanska redskapstyper, som
där visades, impuls till en mer mångsidig redskapstillverkning, som alltjämt
utmärkt sig för en hög grad av soliditet och omsorgsfullt utförande i
jämförelse med de oftast lättare
och enklare amerikanska redskapen.

<img l>Fig. 122. Växelplog.</img>
De gamla, klumpiga
hjulplogarna av trä undanträngdes 
snart av nya, lättare, helt
eller till större delen av järn
och stål tillverkade, vilka voro 
förändringar av de av
<sp>Small</sp>, <sp>Bailey</sp> och
<sp>Ransome</sp> gjorda konstruktionerna. I England blev vanligt, att understödja
åsen med 2 hjul, under det att svängplogar förblevo förhärskande i
Skottland, där impediment och fältens oregelbundenhet gjorde denna typ
lämpligare. Tanken att förena två plogkroppar i ett redskap hade redan på
1700-talet tillämpats av lord <sp>Sommerville</sp>, <sp>Sinclairs</sp> efterträdare som
president i the Board of agriculture, men icke vunnit någon framgång, då
redan en plogkropp var last nog för ett par dragare. Mot 1800-talets mitt
införde <sp>Ransome</sp>'s verkstad denna plogtyp, och år 1866 konstruerade 
skotten <sp>Pirie</sp> i Kimmendy den modell av trapezformig plogram, som sedan
blivit den vanliga för 2-flerskäriga plogar (fig. 108).

<img>Fig. 123. Tennants grubber.</img>
<img r>Fig. 125. Howards kedjeharv.</img><img r>Fig. 124. Howards sicksackharv.</img>
Den första fullt användbara alvplogen, som luckrar älven utan att föra
den upp i ytan torde vara den år 1835 av <sp>James Smith</sp> i Deanston, den
systematiska täckdikningens upphovsman, konstruerade. Han angives även
som upphovsman till växelplogen med 2 i motsatt riktning på åsen fästa
kroppar, vilken emellertid liksom den av W. Smart konstruerade modellen
med en vridbar dubbelsidig kropp fick någon synnerlig användning.

Av harvartade redskap framkommo under denna tid ett flertal djupgående
<i>grubbers</i> och <i>extirpatorer</i> samt <i>skarifikatorer</i> (redskap för ogräsrötters
avskärande). Utvecklingen av
slätharvarnas ram, så att den
medgiver en jämn fördelning av
pinnarna, betecknas av övergången
från den skotska och
Essexharv-typen med romboidal anordning
av balkarna (sid. 321) till den av
<sp>J. Howard</sp> i Bedford på
1840-talet införda <i>sicksackharven</i>.
Från <sp>Howards</sp> verkstad härrör också den senare mycket spridda
<i>kedjeharven</i>.

<img l>Fig. 120. Smiths hästhacka.</img>
Till den äldre, enradiga <i>hästhackan</i> (sid. 320) kommo under 1800-talets
förra del de två senare allmänt använda typerna, <sp>Smith</sp>'s i Kettering hacka 

med 6 pinnar fästa i en styrbar tvärbalk, och <sp>Garrets</sp> med på fritt rörliga
armar fästa billar, motsvarande hans såningsmaskin.

<img r>Fig. 127. Garrets hästhacka.</img>

Vid samma tid började fabriksmässig tillverkning och allmän användning
av de i vissa trakter redan länge
förekommande tunga järnvältarna:
<i>ringvält</i> (Norfolk drill roller) och
<i>Cambridgevälten</i> samt <i>Crosskills
kokkrossare.</i>

<i>Såningsmaskinerna,</i> vilka mot
århundradets mitt kommo i
allmänt bruk, byggdes efter
<sp>J. Cookes</sp> modell (sid. 320) med
utmatning medels skopor. Mest känd
blev <sp>Garrets</sp> såningsmaskin.

<img l>Fig. 128. Smiths hästräfsa.</img>

Bland nyheter, som världsutställningen 
i London 1851 tillförde England märkes kanske främst <i>skördemaskinen</i>. 
Efter flera föregående försök hade skotten <sp>Patrick Bell</sp> löst denna
maskins problem genom konstruktionen av en skärapparat, bestående av en
fast och en rörlig rad av knivar,
vilka som en sax avklippa
stråna, men utan att denna
konstruktion vunnit beaktande i
hemlandet. Sedan två amerikanska
maskiner, byggda efter liknande idé
visats på Londonutställningen,
upptogs tillverkningen av dylika
maskiner liksom av sådana
avsedda för slåtter av gräs och
fingo under 1870- och 1880-talet
allmän spridning. År 1873 
visades för första gången en amerikansk självbindare, varefter även denna
tillverkning upptogs i England.

<img r>Fig. 130. Crosskillss vält.</img><img r>Fig. 129. Cambridgevält.</img>

<i>Hästräfsor</i> hade redan tidigare förekommit i något olika former i
Skottland, Norfolk och Suffolk och år 1841 hade patent å en dylik uttagits. Under 
1850-talet blev den av <sp>Smith & C:o</sp> i Stamford tillverkade modellen, vilken
hade sabelformiga pinnar, allmänt brukad men undanträngdes från 1870-talet
allt mer av den amerikanska tigerräfsmodellen.

<img l>Fig. 131. Garrets såningsmaskin.</img><img r>Fig. 132. Hornsbys kastmaskin.</img>
<i>Hövändaren</i> av engelsk modell, som lyfter höet med på en roterande axel
fästa gafflar, uppgives vara en konstruktion år 1814 av <sp>Robert Salmon</sp>
och tillverkades vid århundradets mitt av flera verkstäder i förbättrade
modeller.

Den  senare allmänt spridda <i>potatisupptagningsmaskinen</i> med roterande
gaffelhjul konstruerades år 1855 av <sp>John Hanson</sp>.

<i>Tröskverken</i> tillverkades fortfarande efter den av <sp>A. Meikle</sp> uppfunna
slagverksmodellen fullständigad med anordningar för särskiljande av de
olika produkterna och sädens rengöring.

<img>Fig. 133. Fowlers ångplog.</img>

Den senare i alla länder allmänna modellen av <i>sädesrensningsmaskinen,</i>
bestående av en förening av såll och fläkt, hade patenterats år 1786 av <sp>A. & R.
Meikle</sp> (sid. 321), men vunno först i den av <sp>Hornsby</sp> förbättrade
modellen en allmännare spridning.



<i>Ångmaskinen</i> började på 1850-talet få allmän användning ej blott som
motor för stillastående maskiner men även för tyngre ställförflyttande
redskap såsom plog (av balansplogtypen), grubber, alvluckrare m. fl.
Redskapen för plöjning och grubbning med ånga utarbetades och tillverkades först
av <sp>Fowler</sp> och fingo snart rätt stor användning.

VÄXTODLING. Upplösningen av ägosamfälligheten medförde i regel snart
övergång från det gamla sädesbruket till mer givande växtföljder. Denna
förändring gestaltade sig mycket olika.<footnote>I L'agriculture de l'Angleterre s. 345—393 finnes detaljerad översikt över växtföljder i olika landsdelar.</footnote> I trakter med lätt jord infördes det
berömda Norfolkomloppet (sid. 314): rotfrukter, korn, klöver, vete, men
vanligen förlängdes växtföljden med 1—2 grödor men med bibehållande av
växelbrukets grundsats om baljväxt eller rotfrukter mellan varje sädesgröda.
Avvikelser från denna regel gjordes ofta. Sålunda var rätt vanligt att låta korn
omedelbart följa efter vete, likasom också att rotfrukter togos 2 år å rad. Så
t. ex. i Wiltshireomloppet: kålrötter, rovor, vete, korn. De två
rotfruktsskördarna motiverades med önskemålet att kunna vinterföda många får och de
två sädesgrödorna därmed, att den starka sammanpackning av jorden, som
fåren under avbetningen av rotfrukterna på fältet åstadkommo, passade väl
för vete men ej för korn, vilket dessutom blev mindre lämpligt till malt, då
det togs omedelbart sedan de betande fåren gödslat jorden, än sedan vetet
borttagit överflödet av kvävenäringen. Av baljväxter användes i synnerhet
hästbönor, mindre allmänt ärter, mellan sädesgrödorna, och i de södra starkt
veteodlande trakterna, såsom i Hampshire, förekom att odla dessa två grödor
i omväxling, som t. ex. vart 8:e år avbröts av en rotfruktsgröda. Rent trade
förekom mer sällan utan ersattes vanligen med halvträde av ett eller annat
slag. Sädes-vallbruk var mindre vanligt, och angives blott för sydvästra
England, såsom för Cornwall, där en växtföljd: halvträde, vete, bönor, vete, rovor,
vårsäd, 3 års vall, var vanlig samt för västra Skottland, där det blev bruk
att efter 3 sädesgrödor taga vall, som första året skördades till hö och därefter
betades vissa år.

Det förekom också att idka ett växelbruk med valet av grödor beroende
på tillfälliga omständigheter, och dylikt <i>fritt jordbruk</i> synes senare hava
blivit allt mer vanligt.

Av sädesslag var vete under århundradets förra del Englands huvudsäde,
under det att <i>havre</i> intog en betydligt större areal i Skottland, Irland och
Wales och under senare delen av 1800-talet även i England vunnit på vetets
bekostnad. Under 1820-talet och följande årtionden framställdes åtskilliga
nya, på sin tid berömda sorter av vete genom renodling av avkomman efter
påträffade enstaka plantor, vilka dock numera till större delen torde hava
undanträngts av nyare sorter. Bland engelska vetesorter har det av skotten
<sp>Samuel D. Shirriff</sp> renodlade square-head fått en ofantlig betydelse
genom att den på grund av sin rika avkastning och sitt styva strå använts
som utgångspunkt för framställande av ett stort antal förädlade sorter, vilka
fått en mycket stor användning i Danmark, Tyskland och Sverige.


<i>Rågodlingen</i> har alltjämt varit obetydlig och inskränkt till de nordliga,
bergiga trakterna, samt även där avtagit.

<i>Korn</i> odlas i större omfattning i de södra slättlandsgrevskapen till
maltkorn, vartill framför allt Chevaliersorten och former av densamma använts.

<i>Havre</i> är det viktigaste sädesslaget i Skottland, varifrån också åtskilliga
där uppkomna sorter såsom potatis-, hopetown-, flying schotman m. fl. spritt
sig till andra länder.

<i>Åkerbönan</i> har alljämt utgjort en viktig gröda, men odlingen uppgives
hava gått tillbaka, i den mån täckdikning gjorde fälten lämpliga för odling
av rotfrukter, som på grund av sin större fodermassa föredragas som
trädesväxt. <i>Ärter</i> och <i>vicker</i> hava bibehållits i odling i alla landsdelar och de
senare fått ökad betydelse som grönfoderväxt. Av rotfrukter hava <i>rovor</i> och
<i>kålrötter</i> alltjämt bibehållit sin stora betydelse som viktiga foderslag,
särdeles för fåren i de trakter, där mindre tillgång på betesmarker finnes. I
England och Skottland vann fröodling av rovor och kålrötter under
1800-talet en stor omfattning, även för export, och flera förädlade sorter
frambragtes. <i>Morotsodlingen,</i> som under förra delen av 1800-talet var mycket
allmän i Englands sydöstra grevskap, har senare minskats på grund av sitt
stora behov av mänskligt arbete. Odling av <i>foderbetor</i> har vunnit en
avsevärd utbredning på bättre jord i södra England och, om än i mindre mängd,
i sydvästra Skottland. Betan har också varit föremål för förädling och av de
därvid frambragta sorterna vann Röd Elvetham på 1870-talet spridning även
till andra länder. <i>Sockerbetsodling</i> har försökts men icke vunnit något
varaktigt insteg på de brittiska öarna.

<i>Potatisodlingen</i> ökades starkt under 1800-talets början, framför allt i
Irland, men gick efter potatissjukans svåra härjningar mycket tillbaka.
Senare har den åter tilltagit kring städerna och i östra Englands
sandjordstrakter. Engelska förädlare ha huvudsakligen inriktat sitt arbete på
frambringande av vita bordspotatissorter av mandel- och njurtyperna (kidney).
Bland sådana hava <sp>Suttons</sp> i Reading Magnum bonum (på 1870-talet)
och Harbinger liksom <sp>Findlays</sp> up to date (på 1900-talet) kommit i
vidsträckt odling även i utlandet.

<i>Lin-</i> och <i>hampodlingens</i> redan började tillbakagång har fortgått. Hampa
har föga odlats efter 1815.<footnote><sp>Morton</sp>, Cyclopedia of agriculture, art. Hemp.</footnote> Linodlingen ökades till en tid på grund av den
av amerikanska frihetskriget förorsakade bristen på bomull, men har sedan
åter avtagit, så att den år 1914 i Irland intog blott <sup>1</sup>/<sub>4</sub> av 1868 års areal och i
England och Skottland var så gott som försvunnen. Den tillfälliga ökningen
under senaste världskrig synes också hava varit snart övergående.

<i>Vallodling</i> ingick i 1700-talets »högre jordbruk» (high farming)
huvudsakligen såsom ett års rödklöver, men det vanliga blev sedermera att blanda
klövern med gräs, huvudsakligen <i>engelskt rajgräs</i> och taga 1 år hö samt
därefter bete i ett till flera år, det senare särskilt i västra England och
Skottlands regnrika trakter. Jämte rödklöver odlades även <i>alsikeklöver,</i> som
infördes från Sverige år 1834. Av gräs har även odlats <i>italienskt rajgräs,</i> som
infördes från Baiern på 1830-talet. I Skottland blev vanligt att i fleråriga
vallar inblanda alsikeklöver och <i>timotej.</i> I södra Englands kalkrika trakter
odlas även <i>lucern</i> och <i>esparsett.</i>

I igenläggning till ständiga betesvallar har stor erfarenhet vunnits, och
åt dylika anläggningar ägnas stor omsorg genom noggrann förberedelse av
jorden och urval av lämpliga gräs och örter<footnote>Rättelse i Boken: 'örter' istället för 'ärter'.</footnote> till insådd, samt gödsling. Om
verkan av olika gödsling på betesmarkens växtbestånd ha omfattande försök
utförts å Rothamsted.

TRÄDGÅRDSODLINGEN i England hade under föregående århundraden
under inverkan från de sydliga grannländerna Nederländerna och Frankrike
samt i öns södra del med inflyttade holländska odlare som läromästare nått
en hög och allsidig utveckling och omfattades med största intresse av hela
folket, såväl som ett medel att försköna lantgårdarna och höja tillvarons
behag, som även i rent ekonomiskt syfte. Vid 1800-talets början hade
trädgårdsodlingen redan vuxit från det förutvarande beroendet av utländska
impulser och tillförsel av växtaister och blivit nationell, även i avseende på
trädgårds- och parkanläggningskonsten, inom vilken den naturliga engelska
stilen förblivit förhärskande.

Odlingen har alltmer specialiserats efter natur- och
avsättningsförhållanden, så att köksväxtodlingen nått högsta utveckling i närheten av London,
och i de omgivande grevskapen har denna odling tagit de bördigaste åkrarna
i besittning samt delvis med hjälp av kloakvatten uppdrivits till en hög
intensitet. På sydliga sluttningar inom dessa grevskap och i Devonshire bar
fruktodlingen ökats, så att den sedan 1800-talets mitt blivit en av lantmännens
huvudinkomster. I de sydvästra grevskapen, där mycken jord ligger till
betesmarker, äro fruktträden spridda i dessa, särdeles äpple- och päronträd, vars
frukt liksom i norra Frankrike till stor del användes till ciderberedning. På
samma sätt har körsbärsodling blivit en specialitet för Kent. Även
jordgubbsodling har under senaste halvseklet blivit en viktig inkomstkälla i de södra
grevskapen. Norrut avtager trädgårdsodlingen i omfattning och intensitet, och
i Wales, norra England och Skottland är fruktodlingen jämförelsevis
obetydlig. Odlingen i varmhus av vindruvor och andra sydfrukter, gurk- och
blomväxter har nått en mycket hög utveckling.

Spridningen av intresset för och kunskap i trädgårdsodlingen var under
1800-talets förra del ett verk av de då bildade trädgårdssällskapen, främst
för England det år 1805 stiftade <i>Horticultural society</i> och för Skottland det
4 år yngre <i>Caledonian horticultural society</i> samt <i>British pomological society</i>
(1854). Ett centrum för införandet i odling av främmande växter har den år
1759 anlagda och av drottning Victoria till staten skänkta, stora, med en
vidsträckt park och storartade varmhus utrustade trädgården Kew Gardens
blivit. Fröodling samt förädling av köks- och blomväxter bedrives i stor skala
av enskilda firmor.

På det litterära området var det först fruktodlingen, som var mest beaktad.
Bland författare på detta område märkas botanisten <sp>John Lindley</sp>, som
författade The theory of horticulture (1840), samt <sp>Rob. Hoggs</sp> (1818—96),
vilkens British pomology (1851), Apple, its history and its varieties (2:a uppl.
1852) nämnes som grundläggande pomologiska arbeten. Den senare engelska
trädgårdslitteraturen är rikhaltig på alla områden.

Först under senaste tid har undervisning i trädgårdsskötsel och rådgivning
vid denna anordnats. Med understöd av statsmedel har ett konsulentväsen
med en överkonsulent <i>(superintendent)</i> samt undervisare i de särskilda
grevskapen, undervisningskurser och mönsterträdgårdar inrättats, liksom en
särskild trädgårdsavdelning vid flera av lantbrukshögskolorna. För
trädgårdsodling och ciderberedning inrättades år 1902 en försöksstation vid Long
Ashton, vilken senare anslutits till universitetet i Bristol. En liknande anstalt
för frukt- och humleodling inrättades år 1912 vid East Malling i Kent och
för köksväxtodling i Cheshunt år 1914.

<i>Humleodlingen,</i> som sedan århundraden bedrivits i stor skala i de södra
grevskapen, framför allt i Kent, befriades år 1860 från den förut å densamma
vilande skatten, och två år senare avskaffades införseltullen å humle.
Odlingen ökades först under den följande tiden men nedgick åter på 1880-talet.
Den är emellertid fortfarande en av Kents förnämsta inkomstkällor och har
blivit säkrare, sedan besprutning mot insekt- och svampangrepp blivit
allmänt använd.

VÄXTSKADOR. För bekämpande av smittsamma växtsjukdomar och
skadedjur har en följd av allmänna förordningar utfärdats (åren 1877, 1907,
1910 och 1914) och tillika särskilda förordningar beträffande vissa farliga
sjukdomar, innehållande anmälningsplikt, då dylik sjukdom visar sig, samt
rätt för myndigheterna att påbjuda lämpliga åtgärder såsom förstöring av
angripna växter, desinfektion m. m. Tillika har anordnats inspektion av vissa
för utförsel avsedda växtslag beträffande frihet från smittsam sjukdom.

HUSDJURSSKÖTSELN har under nu avhandlade period fortgått efter de
linjer, som med så stor framgång utstakades under senare delen av 1700-talet.
Man har sålunda av i de flesta fall rätt obestämda lantraser utbildat rena raser
med framstående egenskaper i avseende å det syfte, för vilket djurslaget
huvudsakligen hålles, med snabb utveckling och tidig användbarhet. Härvid
har man vanligen till en början använt korsning för att i stammen införa
framstående anlag till de önskvärda egenskaperna, men sedan strängt
vidhållit renavel, ofta driven till närmaste släktskapsparning för att befästa de
önskvärda egenskaperna. Rasens utbildning har skett under noggrann
stambokföring, vilken handhafts av för varje ras bildad avelsförening. Härvid
har huvudsakligen härkomsten tagits i betraktande vid införande i stamboken
liksom vid uppskattningen av särskilt handjurens avelsvärde.

Dessa strävanden ha krönts med den största framgång, och de engelska
raserna av så gott som alla slag av husdjur ha blivit eftersökta i alla delar av
världen för renavel och för att meddela andra raser sina utmärkande
egenskaper. Uppfödning och försäljning av avelsdjur har därigenom blivit en
mycket givande inkomstkälla för engelska och skotska djuruppfödare.

I avseende på utfodringen övergick man, i den mån en intensivare riktning
infördes i lantbruket, från det förr framträdande syftet att skaffa mycket
gödsel, vilket fick uttryck i utfodring av stora mängder halm och rovor, till
att söka åstadkomma en kraftig gödsel och på samma gång en snabb 
kroppsutveckling. Jämte grönfoder, hö och rotfrukter fick kraftfoder och bland
sådant från 1830-talet särdeles oljekakor därför en stor användning, och
fodermedlens värde beräknades lika mycket efter deras gödsel- som deras
näringsvärde särskilt för gödning. Däremot har man ännu in i senaste tid föga
tillämpat några beräkningar över fodermedlens fysiologiska värde och
utfodringens därpå byggda sammansättning.

Sedan år 1912 har understöd lämnats från <i>the developement fund</i> (sid. 606)
för husdjursavelns förbättrande, företrädesvis genom för ändamålet bildade
<i>avelsföreningar.</i> Understöd har sålunda lämnats för tillhandahållande av
godkända handjur för betäckning av andras hondjur, och härigenom har ett
betydligt antal hingst-, tjur- och galtföreningar bildats, varjämte dylikt
understöd även lämnats till enskilda hingst-, tjur- och galthållare. Likaså har
understöd lämnats åt <i>mjölkkontrollföreningar (Cow testing societies),</i> vilkas
antal i England och Wales ej nått högre än 38 med nära 38,000 kor. I
Skottland hade mjölkkontroll införts redan år 1903 under ledning av en
centralkommitté. Den står här fortfarande under central ledning, utövad av the
<i>Scottish milk records association,</i> med säte i Ayr, vilken utfärdar certifikat
över kornas mjölkmängd, med indelning i 3 klasser: efter mjölkmängd X
felthalt. De skotska kontrollföreningarnas antal var år 1920 37 med 26,000
kor. Regeringen offentliggör årligen en förteckning över alla kontrollerade
kor, som under året lämnat minst 8,000 skålpund mjölk, eller i medeltal minst 6,500 skålpund
under 2 eller flera år i rad.

<i>Husdjurssjukdomar</i> ha titt och ofta svårt förhärjat Storbritanniens
husdjursstock. Sålunda förorsakade igelsjuka hos får 1831, mul- och klövsjuka
1839—1841, elakartad lungsjuka 1840, boskapspest 1865 och 1872 samtidigt
med övriga förutnämnda sjukdomar samt mul- och klövsjuka åter 1883.
Därjämte förekommer fårskabb ständigt i landet, varför fåren varje höst pläga
behandlas med desinfekterande bad eller tjärsalva.

För att hindra införande av smittsamma sjukdomar med importerade djur
påbjöds år 1896, att all nötboskap, som landsättes i Storbritannien, skall
slaktas i importhamnen.

Sedermera har utfärdats en följd av förordningar om smittsamma
sjukdomar, vilka giva myndigheterna befogenhet att vidtaga snabba och verksamma
åtgärder för att hindra farsoters införande och spridning, och tillika ha väl
utrustade anstalter för beredning av sera och vacciner inrättats.

För forskning beträffande husdjurens sjukdomar och parasiter, som
förorsaka sådana, finnes en anstalt vid veterinärhögskolan i London och en dylik
vid universitetet i Birmingham (1913). Därjämte har ännu en, direkt lydande
under jordbruksministeriet, inrättats vid New-Haw (1914).

HASTAVEL. Utom den engelska fullblodsrasen, vars uppfödning var mera
en rikemans-sport än en del av yrkesjordbrukarens ekonomi, hade flera olika
slag av lyx- och gagnhästar börjat utbildas av de olika landsdelarnas
lanthästslag. Härvid hade fullblodshingstar använts i så stor omfattning, att fara
var, att de särskilda rasernas karakteristiska egenskaper skulle utplånas och
dessa övergå till högt förädlat halvblod, varmed förstås alla till införande i
den slutna fullblodsstamhoken icke berältigade ädla hästar. Så var 


<img l>Fig. 134. Hackney. 1900.</img><img r>Fig. 135. Clydesdalehingst. 1900.</img>
det med den nordengelska
<i>Cleveland-bay-hästen</i>, vilken
åtnjöt stort anseende som
vagnshäst och arbetshäst vid
jordbruket, samt den något
senare utbildade
<i>Yorkshirevagnshästen.</i> Sedan särskilda
avelsföreningar bildats för
dessa raser, har under senare
delen av 1800-talet renavel
vidhållits inom dem.
Grevskapet Norfolks som
travare berömda häst, the
<i>Norfolk trotter,</i> hade till en
början korsats med
Yorkshirehingstar för att öka dess
storlek och därefter i början av
1800-talet med orientaliska
hingstar. Härav framgick den nuvarande <i>Norfolk-roadster</i> (landsvägshäst),
vilken användes vid utbildandet av den moderna anglonormanden (sid. 508)
och <i>hackney-</i>hästen, vars avel ledes av det år 1883 bildade <i>Hackney studbook
society.</i> Av lättare halvblodshästslag ha utbildats <i>poloponies</i> och <i>hunters</i>
(jakthästar). För den senare avelns ledning bildades år 1875 <i>The hunters
improvement society.</i> Irlands jakthästar, som åtnjuta mycket högt
anseende, äro i regel avkomma av engelsk fullblodshingst med sto av irländska
lantrasen, vilken är starkt påverkad av fullblodet. Bland ponyhästar märkes
<i>Connemara ponyn</i> från nordvästra Irland, vilken trotts hava uppkommit
genom lanthästens korsning med andalusiska hästar, vilka skulle hava
kommit med strandade fartyg av den spanska armadan, men numera anses vara
avkomling av landets
ursprungliga häst, ehuru blandad med
införda engelska hästslag. Den
har i nutiden korsats med små
fullblodshästar, hackneys och
andra engelska raser för
frambringande av halvponyhästar
och andra slag av brukshäslar.
Rikets övriga ponyraser såsom
<i>New-Forest ponyn</i> från södra
England, <i>Dartmoor-</i> och
<i>Exmoorponyn</i> i Cornwall samt
<i>Wales, Skottlands</i> och
<i>Shetlandsponyerna</i> stå
naturtillståndet närmare.

Bland Storbritanniens
egentliga jordbrukshästar nådde 

<i>Suffolk punch</i> (=
knubbig häst) först större
anseende, särskilt för
sitt raska steg och sin
energi som dragare.
Genom inblandning
av-ädelt blod höll han på
att förlora sin karaktär
av tyngre draghäst, men
har återfått den
önskvärda tyngden genom
korsning med
Yorkshire- och belgiska
hästar. För avelns ledning
bildades år 1877 <i>The
Suffolk horse society.</i>

<img r>Fig. 136. Pedigree korthornko. 1900.</img>
Den grova svarta lanthästen i Midland distrikten utbildades under förra
delen av 1800-talet till flera olika typer av draghästar, bland vilka den s. k.
kärr- eller elefanthästen, vilken nådde ända till 1.75 m. höjd, fick stor
avsättning till draghästar i städerna. I senare tider har den utbildats till en
ensartad grov draghästras, <i>shire-hästen.</i> För dess förädling bildades år 1878
<i>The english curt horse society,</i> vilket år 1884 ändrade sitt namn till <i>The shire
horse society of the united kingdoms.</i> I Skottland har <i>Clydesdalerasen</i> också
utbildats till stor grovlek, dock något lättare än Shire-hästen och utmärkt
genom liggande bogar, längre steg och mindre utpräglad låglandstyp.

<img l>Fig 137. Herefordko. 1900.</img>
För att främja användningen av fullgoda hingstar vid aveln lämnar
regeringen, som redan nämnts, understöd åt hingstföreningar med godkända
hingstar och tillika är enligt the <i>Horse breeding act</i> (1918) förbjudet att
kringföra eller hos annan uppställa för tjänstgöring icke godkända hingstar över
2 års ålder.

NÖTBOSKAP. Det av bröderna <sp>Colling</sp> (sid. 329) utförda arbetet på
korthornsrasens utbildning bar redan under början av 1800-talet rika frukter.
Genom uthyrning av
bröderna <sp>Collings</sp> tjurar
till betäckning och än mer
genom försäljningen av
deras stammar spreds rasen
till ett stort antal
uppfödare, bland vilka <sp>Bates</sp>
på Kirkleavington, <sp>Booth</sp>
på Warlaby och <sp>Ch.
Knightley</sp> på Fawsley
i främsta rummet nämnas
som de, vilka ytterligare
ökat rasens anseende. De
två förre utvecklade den

<img l>Fig. 138. Aberdeen-Angus tjur. 1900.</img>
mer uteslutande som
köttdjur, under det att
den senares djur även
bibehöllo goda
mjölkningsanlag. Härstamning från någon av
dessa stammar har räknats
som högsta merit. Den
förädlade
korthornsrasens stora förmåga att
lämna sina egenskaper,
fulländad form som
köttras och tidig
utveckling, har föranlett
dess användning i alla
länder för att tillföra andra raser dessa egenskaper. Jämte den i
nämnda avseende ensidigt utvecklade Pedigree- eller Durham-shorthorn, hava
även stammar med hög mjölkavkastning utbildats, vilka plägat betecknas
som Yorkshire- eller numera vanligen Dairy-shorthorn. En korthornsstambok,
General shorthorn herdbook, upplades år 1822 av <sp>George Coates</sp>, och
har sedan år 1875 förts av det då bildade shorthorn Society. År 1880 bildades
ett särskilt <i>Royal Dairy shorthorn company</i> för den mjölkrika
korthornsavelns främjande.

<img r>Fig. 139. Ayrshireko pä 1890-talet.</img>
Före korthornsrasen omtalas boskapen i <i>Hereford</i> och omgivande distrikt
som Englands förnämsta slaktboskap. Den förekom i olika färgtyper, röda
med rent vitt eller med fläckigt ansikte, mörkgrå och ljusgrå, men då
förädling av rasen genom renavel börjat, blev den första typen allt mer
förhärskande och sedan den enda godkända. Rasens stambok påbörjades år
1846 av <sp>T. C. Eylon</sp> i Shrewsbury och övertogs av det år 1878 stiftade
<i>Hereford herdbook society.</i> Rasen har spritts i sydvästra Englands och Wales
bergstrakter, i Skottlands lägre delar och i Irland samt allt sedan år 1817 i
Förenta staterna, där liksom i Canada, Australien, Sydamerika och
Sydafrika, dess större
härdighet giver den
företräde framför korthorn,
vilken den dock är
underlägsen i snabb
utveckling och
köttbildningsförmåga.

Av övriga engelska
lokala lånt raser hava
följande förädlats till
framstående slaktboskap utan
att dock kunna tävla med
de två förut anförda och
hava därför 

huvudsakligen betydelse för sin hemort. Devon-rascn i sydvästra England är en
medelhornig ras, berömd som dragare och i senare tid även som
mjölkboskap. Stambok över rasen upplades år 1851 av <sp>T. T. Davy</sp> och övertogs
år 1883 av det då bildade <i>Devon cattle breeders society.</i>

<i>Sussex-rasen,</i> som står den förra nära, utvecklades först av <sp>John
Ellman</sp> på Glynd till en framstående slaktboskap men bibehöll sin lämplighet
till dragare. Stambok över rasen, The public herdbook of Sussex stock
påbörjades på 1870-talet.

<i>Långhornsrasen,</i> som på 1700-talet omtalas som den förnämsta
slaktboskapen i Midland distrikten, ställdes sedan alldeles i skuggan av
korthorns-rasen och har först på senaste tid åter börjat omtalas som föremål för
planmässig förädling.

<img>Fig. 140. Jerseyko. 1900.</img>
<i>Norfolks</i> och <i>Suffolks</i> kulliga (polled) boskap, vilken uppkommit av dessa
trakters lantras uppblandad med Angusdjur, som på vägen till
slaktdjursmarknaden i London betat därstädes, har utvecklats till en framstående kött-
och mjölkras. Den har sedan 1870-talet fått någon spridning även i Förenta
staterna.

Av Skottlands boskapsslag var <i>Galloway rasen,</i> de sydvästra landsdelarnas
svarta, kulliga boskap berömd redan på 1600-talet och har liksom det östra
kustlandets närstående <i>Aberdeen-Angusras</i> utbildats till framstående
gödboskap. Den senare har tack vare korsning med korthorn blivit mer storvuxen
och tidigt utvecklad än den förra och anses mjölkrikare än denna.

<i>Ayrshirerasen</i> från sydvästra Skottland, vilken i äldre tid omtalas som en
till följd av svag fodring smavuxen och spinkig dels svart- dels röd-brokig
boskap med högt uppåtriktade horn, hade från mitten av 1700-talet börjat
förädlas med Teeswater-djur (sid. 329), men redan på 1780-talet blivit
föremål för planmässig renavel. Den vann tidigt anseende som framstående
mjölkboskap och har spritts till utlandet, huvudsakligen Sverige och Förenta
staterna. Sedan år 1877 för <i>The Ayrshire herdbook society</i> rasens stambok.


<i>Westhighland-</i> eller <i>Kyloe-rasen</i> i de skotska högländerna, intill
1700-talets slut betecknad som »den svarta boskapen», har senare utvecklats till
en för sitt smakliga kött högt skattad slaktboskap, som dock till sitt yttre
är föga förädlad och tämligen senvuxen. Är 1884 bildades <i>The Highland
cattle society of Scotland,</i> som utgiver stambok över rasen.

Av Wales gamla boskapsslag ha flera lokala raser utbildats, såsom den
svarta <i>Pembrokeshire</i> i sydvästra delarna av landet samt den likaledes svarta
boskapen i norra Wales och på Anglesea, över vilken sedan 1880-talet föres
North Wales black cattle herdbook.

Irlands inhemska nötboskap har i <i>Kerrys</i> bergstrakter bibehållits tämligen
oberörd av den eljes i landet vanliga inblandningen av engelska raser och
sedan år 1890 varit föremål för stambokföring och renavel under ledning av
the Dublin Society (sid. 316). Ett särskilt slag av rasen, utmärkt för knubbig
och lågbent kropp, en »dvärgkorthorn», kallat <i>Dexter-Kerry,</i> skall hava
utbildats av en förvaltare <sp>Dexter</sp> genom strängt avelsurval inom stammen.
Båda dessa slag stambokföras i the Kerry and Dexter herdbook.

<i>Kanalöarnas boskap,</i> vilken sedan gammalt haft stort anseende som
mjölkboskap och sedan 1700-talets mitt genom införselförbud för boskap
skyddats från främmande inblandning, har utvecklats något olika på de tre
huvudöarna Jersey, Guernsey och Alderney. I högst anseende står
Jerseyboskapen. Denna, men även de övriga slagen ha sedan mitten av 1700-talet
utförts till England, där den på grund av sitt vackra, hjortliknande yttre och
sin feta, gula mjölk, pläga hållas som parkboskap vid slotten. Sedan
1850-talet hava dessa slag införts till Förenta staterna, där aveln fått stor
omfattning i de nordöstra staterna.

Omsorgen om aveln har handhafts av det år 1833 bildade <i>R. agricidtural
society of Jersey</i> och <i>the Jersey herdbook society,</i> stiftat 1866, samt
stambokssällskap även å de övriga öarna. I England betraktades öarnas boskap
som en och samma ras, tills år 1871 det engelska jordbrukssällskapet
uppställde skilda klasser för Jersey- och Guernsey-boskap.

Även i Förenta staterna föras stamböcker för dessa båda slag.

FÅRAVEL. På grund av den från 1800-talets mitt tilltagande införseln
av ull från Australien och New Zeeland sjönk ullpriset, och till följd härav
har man vid den fortgående förädlingen av de inhemska lantraserna i främsta
rummet sökt vinna ökad kroppsstorlek och köttighet samt tidig slaktmognad,
varmed följde rikare, om än grövre ull. Merinorasen, som börjat införas i
slutet av 1700-talet, övergavs såsom mindre lämplig för landets
naturförhållanden och fordringarna på köttets beskaffenhet, varemot denna ras fick
en oerhörd betydelse för rikets kolonier på det södra halvklotet. Av de
långulliga engelska fåren fingo avelsdjur småningom en stor avsättning till andra
länder. I de engelska och skotska bergs-trakterna utgöra de fritt betande
fårhjordarna fortfarande jordbrukets huvudsakliga inkomstkälla. Då de
höglänta betesmarkerna giva gott sommarbete åt ett betydligt större antal
djur, än som kunna födas där över vintern, har det blivit vanligt, att de unga
djuren på hösten föras ned till läge liggande trakter, ofta miltals avlägsna,
för att där vinterfödas på bete och rovor och få en för dem behövlig bättre
omvårdnad, än de kunde få i höglandet.<footnote>L'agriculture de 1'Ecosse et de l'Irlande s. 91.</footnote>

De förnämsta av landets fårraser äro följande:<footnote>Huvudsakligen enligt <sp>J. Coleman</sp>, The cattle, sheep and pigs of Great Britain, 1878.</footnote>

<img l>Fig. 141. Dishley-ras.</img>
<i>Leicester-rasen,</i> vilken  från år  1755  under <sp>Bakewells</sp> hand
utvecklats till en mönstertyp  för en långullig köttras, <i>Dishley-rasen,</i> fick samma
betydelse för övriga fårrasers
utveckling till högre
slaktvärde samt för produktionen av
slaktdjur, som korihornsrasen
för nötboskapen. Således
användes rena Leicesterbaggar
vid utvecklingen av de övriga
långulliga raserna och även
något för de kortulliga, och
särdeles den — om genom
renavel eller blandning med
Cheviotrasen, är ovisst — i de
skotska gränstrakterna
utbildade <i>Border-Leicester-rasen</i>
fick ett övervägande
inflytande på förädlingen av Cheviotrasen samt användes alltjämt för att genom
korsning i ett eller två led med tackor av denna samt den svarthuvade bergsrasen
producera bruksdjur till slakt.

<img r>Fig. 142. Cheviotras.</img>
Av övriga långulliga engelska raser förbättrades den stora, kantiga och
senvuxna <i>Lincolnrasen</i> genom korsning med förädlade Leicesterfår och
noggrant urval av avelsdjur. Är 1862 erkändes den som egen ras. Denna ras
har ej synnerligt stor betydelse i
England men har fått stor
användning i Australien, New Zeeland,
Sydafrika och Sydamerika.

Den redan i medeltiden för sin
mjuka, om än grova ull högt
skattade <i>Cotswoldrasen</i> utvecklades
bl. a. genom korsning med
Leicesterbaggar till ökad stor- och
snabbvuxenhet och samtidigt till längre
men glattare och grövre ull. De
ha senare använts som
korsningsmaterial för att giva vissa
downslag ökad storlek och ullmängd.

Övriga långulliga låglandsfårraser såsom Devon- och
Romneymarshfåren ha blott lokal betydelse.

<i>Cheviotrasen</i> från de bergiga gränstrakterna mot Skottland hade redan i
slutet av  1700-talet börjat korsas med Leicester-baggar, och härmed 


fortsattes för att göra den förut småvuxna rasen bättre ägnad att tillgodogöra
den rikare fodertillgången av rovor och grönfoder, som kom till användning
i den mån betesmarken odlades till åker. Till följd av denna korsning
försvann den bruna färgen på ansikte och ben, ullen blev längre, storleken
ökades, men djurens härdighet minskades, varför det blev vanligt att bereda
dem skydd mot vinterköld och snö och de på de högre betesmarkerna
undanträngdes av de härdigare
svarthuvade bergsfåren.

<img l>Fig. 143. Shropshire-ras.</img>
Av de kortulliga fårslagen
på södra Englands kalkhöjder
(downs) blev southdownrasen,
genom den förädling som
börjats av <sp>Th. Ellman</sp> och
fortsattes av bl. a. <sp>Jonas
Webb</sp> å Brabraham, mest
framstående som kött- och
ulldjur, och särskilt djur av
<sp>Webbs</sp> stam fingo stor
användning för förädling av
övriga kortulliga slag. Efter
mitten av 1800-talet har rasen ej
motsvarat de ökade fordringarna på kroppstorlek och ullmängd utan har i
viss mån fått vika för de i dessa avseenden mer framstående Oxforddown-
och Shropshire-raserna. För denna ras bildades år 1892 <i>The Southdown sheep
society.</i>

<i>Oxforddownrasen</i> utbildades omkring århundradets mitt genom korsning
av lantfåren i det bördiga Oxfordshire med Southdown-, Hampshiredown-
och den långulliga Cotswoldrasen. Härigenom kom denna ras, som förut
kallades Down-Cotswolds och år 1862 fick egen klass vid utställningarna, att
förena de långulliga fårens större kropp och ullvikt med downfårens finare
ull och kött. Är 1888 bildades <i>The Oxford-down-sheep breeding society.</i>
Rasen har fått stor spridning i åtskilliga länder i Europa och i Förenta staterna.

<i>Shropshirefåren</i> i västra England, tidigare kallade Longmund-lantfår,
började kring sekelskiftet 1700—1800 att korsas med southdowns för att få ökad
kroppsvikt och tätare päls, och i denna riktning har senare förädlingen
fortgått genom renavel, varvid lantrasens stora härdighet och fruktsamhet väl
bibehållits. Den förbättrade rasen erkändes år 1860 som ren ras och har
under slutet av 1800-talet vunnit rätt stor spridning även i andra länder.

Det skotska höglandsfåret, förr vanligen betecknat som dun-faced (med
mörkbrunt ansikte), beskrevs i äldre tid som ett småvuxet, sent utvecklat
slag, med öppen päls av kort men fin ull, lång hals och svans samt med eller
utan horn. Denna ras har sedan mitten av 1800-talet genom noggrannt
avels-urval förändrats till den nutida <i>blackfaced-rasen</i> (svart-ansikten), utmärkt
av större kroppsvikt och köttighet, längre och grövre ull samt grova horn
med utåtböjd spets. Förädlingen började i de lägre liggande, bördigare
trakterna, men den förädlade rasen har sedan spritts allt mer upp i högländerna,

undanträngande såväl den oförädlade bergsrasen som den kortsvansade
hedrasen, vilken numera finnes kvar huvudsakligen på de skotska öarna. Den
förädlade blackfaced-rasen har bevarat den gamla lantrasens oömhet mot
köld och snö och dess stora rörlighet, så att den föder sig väl även på magra
beten, blott tillräckliga vidder att ströva kring på finnas. Rasen värderas för
sitt smakliga kött och användes även i sydligare trakter till korsning
med storvuxnare raser för
att frambringa förstklassiga
slaktdjur.

<img r>Fig. 144. Berkshire-ras.</img>
I Irland har flertalet av
Englands och Skottlands
fårraser införts under 1800-talet
men icke vunnit någon större
spridning med undantag för
Cheviotrasen, vilken är
förhärskande och möjligen
inhemsk i grevskapen Wicklow
och Mayo.

<img l>Fig. 145. Stor Yorkshire-ras.</img>
I de bergiga grevskapen
kring Galway-bukten, särdeles i <sp>Roscommon</sp> hålles den i dessa landsdelar
inhemska rasen, vanligen kallad efter nämnda grevskap, ren och är högt
skattad för sitt kött. Denna ras uppgives före år 1800 hava korsats med en bagge
av Leicester-ras från <sp>Bakewells</sp> hjord, men ha hållits fri från vidare
inblandning och har sedan 1895 stambokförts av ett för densamma bildat
sällskap. Från sina
hemtrakter drivas 2—3 års djur i
stora flockar ned till
låglandet, där de säljas för gödning.

I norra Irlands liksom
i Kerrys bergstrakter håller
man bergsfår, vilka nära
likna det skotska och
liksom detta äro högt
värderade för sitt kött.

GETAVEL förekommer
huvudsakligen i Irland och
uppmuntras sedan år 1921
genom belöningar, som
utdelas genom <i>The Irish goat Society och The Society of united irishhwomen.</i>

SVINAVEL. Under föregående århundrade hade de olika engelska
lantraserna börjat korsas med djur av de mer fint byggda, snabbvuxna, starkt
fettbildande medelhavs- och ostasiatiska raserna. På detta sätt uppkommo
ett flertal skilda raser, vilkas antal vid det engelska åkerbrukssällskapets
utställningar småningom minskats till några få. För svinavelns främjande
verkar <i>The National pig breeding association,</i> som för stambok över de 4
förnämsta raserna och anordnar utställningar.



<i>Berkshiresvinet,</i> som i början av 1800-talet var landets högst uppskattade
svinras, beskrevs då såsom brungult eller vitt med svarta fläckar, långa,
hängande öron, rundade former, låga ben och ett fint fläsk. Under rasens
fortgående förädling uppstodo först två typer, en helt vit och en svart med
vita fötter, vit bias och svansspets, båda med rosenröd hud. Av dessa utgör
den senare den nuvarande Berkshire-rasen, som år 1862 erkändes som ren
ras, och som är berömd för sin goda kroppsform, sitt fina fläsk (särdeles
skinkorna) och härdighet.

<i>Essex-, Suffolk-</i> och <i>Sussex-</i>svinen, i vilka mycket neapolitanskt och
kinesiskt blod ingår, utskildes omkring mitten av 1800-talet som skilda raser men
ha i senare tid vanligen tillsammans betecknats som <i>small, black breed</i> (lilla,
svarta rasen).

De vita svinen i mellersta och norra England och i Skottland utvecklades
under förra delen av 1800-talet till betydande storlek men voro grovtbyggda,
tunna och senvuxna, så att djuren voro fullvuxna först vid 1<sup>1</sup>/<sub>2</sub> år och full
gödda vid 2<sup>1</sup>/<sub>2</sub>. Leicester-slaget, som sades vara förädlat av <sp>Bakewell</sp> hade
dock mer rundade former och finare benbyggnad. Sedermera har rasens
förädling till större snabbvuxenhet och bättre kroppsformer fortgått genom
lämpligt urval av avelsdjur, varvid New-Leicester stammen fått stor
användning även i de övriga grevskapen, med den framgång att den härav
framgångna <i>stora, vita engelska</i> rasen, förr oftast kallad <i>stor Yorkshire</i> nått en
för slaktdjur snart sagt idealisk kroppsform och mycket tidig mognad, men
samtidigt vittnar det fortfarande avtagandet av hårbeklädnaden och av
fruktsamheten om faran för överförädling. Denna ras har spritts över större delen
av Europa liksom även i Nordamerika.

Även ett småvuxet vitt svinslag, vanligen betecknad som den <i>lilla vita
rasen,</i> tidigare även lilla Yorkshirerasen, utbildades genom korsning av
lantrasen med neapolitanska, portugisiska och kinesiska svin. Denna ras, som
utmärkte sig genom en oerhört stark fettansättningsförmåga och till det yttre
genom ett kort, uppnosigt huvud, små, uppstående öron, en nästan cylindrisk
kropp på mycket låga ben samt mycket fin benbyggnad, har till följd av
trynets form och sin ringa rörlighet mycket liten förmåga att föda sig på bete,
och är ömtålig och föga fruktsam. Den har därför blivit allt mindre använd.
Ej heller en genom korsning mellan den stora och den lilla vita uppkommen
medelstor vit svinras har fått någon större spridning.

Under namn av <i>Tamworthrasen</i> blev på 1870-talet en svinras mycket
omtalad, vilken skall hava sedan långt tillbaka varit känd och berömd i sin
hembygd i mellersta England. Denna ras berömdes för sina anlag att ansätta kött
väl blandat med fett samt för stor fruktsamhet. Då den emellertid ej kan
tävla med den stora vita engelska eller Berkshire-rasen i snabbvuxenhet, har
den icke fått någon större betydelse i den europeiska svinaveln, men på grund
av sin oömhet fått en avsevärd spridning i Förenta staterna.

I <i>Irland</i> började förädlingen av svinstammen under förra delen av
1800-talet i trakterna kring importhamnarna men spred sig långsamt in i landet,
så att ännu efter århundradets mitt den inhemska »vinthundliknande»
lantrasen omtalas som förhärskande i Connaught i västra Irland. Sedan hava
emellertid samma svinslag som i England och framför allt den stora vita
rasen spritts i alla delar av landet. Stambokföringen handhaves av <i>The R,
Dublin society</i> och <i>The R. Ulster agricult. society</i>.

Potatissjukans härjningar på 1840-talet minskade svinaveln i Irland
katastrofartat, i det att denna huvudsakligen bedrevs av småbrukare med
användning av potatis som huvudfoder. Sedan ha de något större jordbrukarna
börjat att mer än förr ägna sig åt svinskötsel, och omkring 1860 hade antalet
svin samt exporten av sådana och av fläsk åter nått sin förra höjd.

Sedan har svingödningen för export på England blivit en mycket viktig
del av den irländska lanthushållningen. Baconfirmornas förening har verkat
för dess framgång genom att inrätta ett antal avelscentra för stora vita
engelska rasen, och samtidigt har slakteritekniken och handeln gått framåt,
så att svingödningen och slakteriväsendet stå synnerligen högt särskilt i Cork
och Waterford i södra delen av ön.

FJÄDERFÄAVEL. Hönsskötseln bedrevs snart sagt vid varje gård och
hade särskilt i Irland nått den omfattning, att detta land på 1830-talet tävlade
med eller överträffade Belgien, Holland och norra Frankrike i utförsel av
ägg och slaktat fjäderfä till England. Först på 1840-talet synes någon vidare
uppmärksamhet ha börjat ägnas åt aveln eller val av ras. Vid under denna
tid hållna utställningar omtalas stridshöns, Dorkings, paduanare, tofshöns,
spanska, hamburgare, bantam, malayer (Chittagong), holländare, silkeshöns,
purrhöns och negerhöns. Av dessa åtnjöt den efter en stad i Surrey uppkallade
Dorkingrasen stort anseende som slakthöns. Stridshöns <i>(game fowl),</i> en
högrest ras med lysande fjäderskrud, betecknades ofta framför andra som
»english fowl», emedan den antogs vara landets urgamla ras, som redan Cæsar
omtalat såsom hållen mindre för nyttan än för nöje, d. v. s. de sedan
gammalt i England mycket populära tuppfäktningarna. Bantams eller dvärghöns
anses hava införts på 1600-talet från en liknämnd koloni på Java och höllos
som lyxdjur blott på herrgårdar. Olika varieteter av rasen omtalas bland
dem Sebright Bantams uppkallades efter sir <sp>John Sebright</sp>, som först
framvisade dem. Av spanska höns omtalas dels vitkindade spanska och
Ancona, dels rödkindade andalusiska och Minorca, Malajiska eller Chittagong,
en mycket högrest, vanligen mörkbrun sort, som förekom sedan länge och i
flera färgvarieteter. Poland, crested fowls, Paduan och S:t Jago voro olika
namn på en ras, som var utmärkt av en rik fjäderhuva och ofta även skägg,
men så gott som utan kam. Den skall hava införts från Holland. Den
holländska Bredarasen, de franska Crève-coeur samt Hamburgare voro mindre
vanliga i landet.

Till alla dessa raser kommo Cochinchina, vilken infördes år 1843 från
Shanghai och då framkallade en stor hänförelse (the Cochin mania), samt
Brahmaputra, införd år 1852 från Förenta staterna, vilka båda raser genom
sin storlek och köttrikedom ställde alla de övriga i skuggan. De senare voro
även rätt goda värphöns.

Av dessa alla raser har flertalet numera försvunnit eller trängts i skuggan
— med undantag av de fortfarande mycket populära Dorkings — av
huvudsakligen från Förenta staterna införda raser, — de samma som i de flesta
andra länder såsom på 1870-talet Leghorns, Langshans och Plymouth Rocks,
på 1880-talet Wyandottes, och än senare Red Rhode Islands, Orpingtons m. fl.

<i>Ankaveln</i> har sedan gammalt stått högt, särskilt i Aylesbury distriktet, där
denna t. o. m. utgör huvudinkomsten vid en del gårdar, <i>»duck farms».</i> Mest
omtyckt och spridd är den nämnda, efter en liten stad i Buckinghamshire
uppkallade rasen. På 1870-talet infördes Peking ankor från Förenta staterna
och anses överträffa Aylesburyankan som äggläggare men vara denna
underlägsen som göddjur.

Även <i>gåsavel</i> har sedan gammalt förekommit rätt allmänt och bedrives
framför allt i Norfolk. Mest hållas Toulouse och Emdengäss. Än allmännare
och i större omfattning förekommer <i>kalkonavel,</i> som huvudsakligen avsättas
till jul. För befordrande av fjäderfäskötseln och realisationen av dess
produkter har bildats <i>The Poultry organisation Society, Utility poultry club</i> och
många rasföreningar.

<i>Duvor,</i> som förr höllos vid herrgårdarna i så stora massor, att
lantbrukarna klagade över deras härjningar på sädesåkrarna, äro visserligen ännu
vanliga, men utan större betydelse vare sig som inkomstkälla eller skadedjur.

<i>Kaniner</i> uppfödas huvudsakligen av småfolk, som därav hämtar ett
avsevärt bidrag till den dagliga kosten och stundom även en god kontant inkomst.

BISKÖTSEL har här som i andra länder avtagit, och bedrives
huvudsakligen av småfolk. Bland landkommissionernas åtgärder i Irland för att
förbättra småbrukarnas ställning har även anskaffning av bisamhällen samt
försäljning av odlarnas honung ingått. Tilltagande sjuklighet i bisamhällena
(av <i>»Isle-of-Wight-sjuka»)</i> föranledde regeringen att under 1919 och 1920
införa och fördela ett stort antal kraftiga bisamhällen från Holland och
drottningar från Italien, att tillföras de holländska samhällena, från vilka sedan
avläggare skola spridas för bistammens förnyande.

MJÖLKHUSHÅLLNING har liksom tidigare övervägande varit riktad på
ostberedning. På 1870-talet beräknades denna taga dubbelt så mycket mjölk
som smörberedningen.

Bland ostsorter stod Cheddar främst i tillverkad mängd, och dess
beredning blev förhärskande i större delen av västra England. Även Cheshire- och
Gloucester- samt Stilton-sorterna voro väl ansedda; den senares tillverkning
spred sig över hela Leicestershire. Ystningen samlades redan i förra delen
av 1800-talet till föreningsmejerier för 400—600 kor.

I Skottland var den inhemska ostsorten, vanligen kallad Dunlopost en
simpel bondost, men på 1850-talet infördes på åkerbrukssällskapets initiativ
cheddarystning i de sydvästra grevskapen.

För befordrande av mjölkboskapsaveln och mjölkhushållningen bildades
år 1876 <i>British dairy farmers association.</i> Sedermera har ett flertal lokala
föreningar bildats.

Vetenskapliga undersökningar rörande mjölk och mejerifrågor äro
förlagda till <i>Research institute in dairying,</i> Reading.

För utbildning av mejerifolk finnes ett flertal läroanstalter. (Sid. 604.)

Irland var fortfarande berömt för sitt smör, och den redan omkring år
1770 inrättade smörbörsen åtnjöt högt anseende, ej minst på grund av den
noggranna gradering och därpå grundade notering, som där ägde rum. Allt
smör, som skulle exporteras från Cork, bedömdes av en nämnd av
smörhandlare och graderades genom inbränt märke på kärlen i 6 klasser, för vilka
samma nämnd satte prisen. Då endast till skrået hörande handlande ägde rätt
att till exportörerna sälja smöret, nådde handeln därmed en hög grad av
pålitlighet.<footnote><sp>C. Juhlin-Dannfelt</sp> i Landtbr. akad. Tidskr. 1872, s. 37.</footnote> Då de sålunda privilegierade handlandena icke sålde annat än i
fast räkning, väckte börsanordningen de engelska köpmännens missnöje och
år 1884 genomdrevs ett parlamentsbeslut, enligt vilket även från börsen fri
smörhandel infördes.

Smörhandlarna utövade en skarp kontroll över de olika producenterna
och lämnade noggranna föreskrifter om mjölkens och smörets behandling,
och till följd härav hade den irländska smörtillverkningen redan före
mejeriernas uppkomst nått en högre ståndpunkt än i det övriga Europa.

I de södra delarna av ön, där mejerirörelsen först vann insteg, bedrevs
den rätt allmänt av mejerister, som hyrde mjölkkorna vid en eller flera
gårdar mot viss avgift per ko, varvid han erhöll sommarbete (vanligen 3
acres per ko) samt hö och strö för vintern till korna. Senare blev vanligt att
några granngårdar förenade sig om gemensam smörberedning och under
senare delen av 1800-talet övergick smörberedningen till större delen till
mejerier, tillhörande antingen större jordägare eller föreningar av
producenterna. Sedan år 1895 har organisationen med ett centralmejeri och
tillhörande skumningsstationer införts. Kontroll över mejeriernas smör har
igångsatts av <i>The organisation Society,</i> vilkets märke får användas av
anslutna mejerier, så länge smöret är fullgott.

SKOGEN. Den omvårdnad om skogstillgången särskilt genom
skogsodling, som börjat i Skottland under 1700-talet fortsattes alltjämt och
uppmuntrades av det kungl, sällskapet genom belöningar. Emellertid tilltog också
avverkningarna till järnvägssyllar, gruvstöttor m. m., så att trots den
fortgående skogsodlingen landets skogbärande areal betydligt nedgick. För att
befordra skogsodlingen har bildats ett kungl, skotskt skogsodlingssällskap. Som
en anledning till den ringa omfattning skogsodlingen fått i norra Englands
och Skottlands kala höjder och hedar anföres deras värde som
fågeljaktmarker.

JAKTEN har alltjämt förblivit en favorit-sport för den förmögna klassen
i Storbritannien, särdeles rävjakten i England och ripjakten i Skottland, men
sedan Ground game act 1880 gav lantmannen rätt att förfölja och döda vilt på
hans brukade ägor, och den skada, detta förr gjorde på de odlade fälten, till
större delen försvunnit, har jakten förlorat det mesta av det ekonomiska
intresse för jordbruket den förut hade.

FISKET har alltjämt haft blott ringa betydelse som binäring till
jordbruket, i det att havsfisket är en självständig näring och sötvattenfisket
huvudsakligen sport. Fiskodlingen går tillbaka till 1837, då <sp>John Shaw</sp> började
befruktning av laxrom i en skotsk flod, och sedan har detta fortsatts av
enskilda vattenrättsägare.

</chapter>
<chapter name="Ryssland">
<h1>RYSSLAND.</h1>

<table>
<td c><i>Litteratur.</i>
<td><sp>Engelbrecht, Th. H.</sp> Landwirtsch. Atlas des russischen Reiches. Berlin
1916.
<td>Institut internat. d'agriculture. Bulletin des institutions economiques 1913,
N:o 11, s. 126.
<td><sp>Mackenzie, Wallace, D.</sp> Russia. Leipzig 1878.
<td><sp>Mokrzynski, J.</sp> Polens ekonomiska krafter, övers. Stockholm 1917.
<td><sp>Rambaud, Alfr.</sp> Rysslands historia från äldsta tid till år 1877. Övers.
Stockholm 1880.
<td><sp>Tcherkinsky, M.</sp> La constitution agraire de la Russie des Soviets. I Revue internationale des institutions économiques et sociales. Institut intern.
d'agriculture.
<td><tab>Rome 1924.
<td><sp>Turčinovic</sp>. (Det ryska lantbrukets historia.) S:t Petersburg 1854.
<td><sp>Wieth-Knudsen, K. A.</sp> Bauernfrage und Agrarreform. München u. Leipzig 1913.
<td><sp>Wilson, J.</sp> Agriculture et économie rurale en Russie. Aperçu statistique.
S:t Petersburg 1878.
<td><sp>Yermoloff, M. S.</sp> Notice sur les céréales de la Russie. S:t Petersburg
1878.
</table>

<b>Ä</b>ven i det ryska riket tycktes det nya århundradet skola medföra
undanröjandet av de band, som alltsedan medeltiden utgjort de förnämsta
hindren för jordbrukets utveckling: böndernas livegenskap och arbetsplikt
vid godsen samt ägosplittring, ägoblandning och samfällighet i jordens
brukning.

I Polen hade omstörtningen år 1807 medfört allmän medborgerlig frihet,
och i Ryssland tog kejsar <sp>Alexander</sp> det första steget till bondefrigörelsen
genom en förklaring, att kronans bönder icke finge avyttras och genom
bemyndigandet år 1803 för godsägarna att frigiva sina bönder med
jordtilldelning som bondekommunernas egendom. I Östersjöprovinserna insågo
godsägarna, att bondefrigörelsen var en ofrånkomlig eftergift åt tidsandans
fordringar, och beslöto, år 1816 i Estland, 1817 i Livland och 1819 i Kurland
böndernas frigörelse, dock utan att lämna dem äganderätt till deras jord,
vilken de sålunda fortfarande fingo bruka som godsens underhavande. I det
egentliga Ryssland visade adeln ingen benägenhet att lyssna till tsarens
vädjan. Denne övergav också snart sina frisinnade idéer och fullföljde en strängt
konservativ politik.

Först efter det olyckliga Krimkriget och kejsar <sp>Alexander II</sp>:s
uppstigande på tronen (1855) upptogs åter befrielseverket. I det manifest, vari
krigets slut kungjordes, uttalade sig kejsaren för bondefrihetens införande
och genomförde hastigt de grundläggande reformerna. Genom ukaserna av
den 20 juni 1858 och 26 aug. 1859 frigåvos »kronbönderna» på
apanagegodsen, den 19 febr. 1861 adelns godsbönder och den 18 jan. 1866 bönderna på
statens domäner. Även husträlarna erhöllo full frihet, dock först 2 år efter
lagens ikraftträdande.

Samtidigt med friheten erhöllo adelns godsbönder ärftlig besittningsrätt till




den jord, som de förut brukat, eller viss del därav, som i regel skulle vara
tillräcklig för brukarens uppehälle, mot viss avgift till godsägaren. Där
bondkommuner <i>(mir)</i> funnos, tilldelades jorden dem och icke de enskilda
bönderna, och jordtilldelningen beräknades efter mirens antal av manliga
medlemmar vid senaste folkräkning (»revisionssjälar»). Sedan uppdelades
byjorden på gammalt sätt i de olika lotter (<i>nadiels),</i> som tillkommo de
särskilda familjerna. I det hela utgjorde den bönderna tilldelade jorden lika
mycket, som de förut brukat. Avgälden <i>(obrok)</i> vilken växlade mellan 1 och
2 rubel per deciatin, kunde, om godsägaren gick in därpå avlösas genom
betalning av 16<sup>2</sup>/<sub>3</sub> gånger dess belopp; härav förskotterade staten 75—80 proc.
som amorteringslån att betalas av miren genom 6 % annuitet under 49 år.
Resten av avlösningssumman skulle bonden själv betala godsägaren, men
om denne påyrkat avlösningen, bortföll denna skuld. Då många restantier
uppstodo, nedsattes avgäldssumman år 1881 med omkring <sup>1</sup>/<sub>4</sub>. Avlösningen
fick genast stor omfattning, och då den år 1883 blev obligatorisk, hade redan
86 proc. av bondjorden övergått i böndernas ägo.

På statsdomänerna och apanagegodsen fingo bönderna på liknande sätt
besittningsrätt till sin jord mot avgäld, och egendomsrätten skulle lösas med
avgäldens 20-dubbla belopp, varav blott <sup>1</sup>/<sub>5</sub> behövde betalas kontant och
resten fick amorteras på 20 år. Denna avlösning blev först år 1887
obligatorisk för domånbönderna. Är 1905 efterskänkte kronan återstoden av
avlösningsskulden.

På detta sätt övergick bondjorden till allra största delen snart i böndernas
ägo. Av rikets omkring 400 milj. deciatin jord tilldelades nära 111 milj.
bönderna, under det att omkring 70 milj. förblev adelns egendom och
återstoden, till större delen stora skogar, statens. År 1877 ökades tilldelningen
åt bönderna ytterligare, och därjämte ha de senare förvärvat sig ännu mera
jord, huvudsakligen genom köp från adelsgodsen, så att bondjorden vid tiden
före världskriget uppgick till omkring 169 milj. deciatin eller i medeltal 14
deciatin per hushåll, växlande mellan 65 deciatin i Olonetz och 3—8 i
Podolien.

Bondekommunen, miren, som blev ägare till största delen (omkring 84
proc.) av den bönderna tilldelade jorden och solidariskt ansvarig för å
densamma vilande avgäld, amorteringar och skatter, förblev tills vidare
oförändrad. Den periodiska nyfördelningen av byns jord för att giva
nytillkomna »själar» dem tillkommande jordlott, skulle enligt lag 1893 ej ske
oftare än vart 12:e år och skedde mångenstädes än mer sällan. Ängen
fördelades vanligen årligen strax före slåttern eller gjordes denna gemensamt,
varefter höet delades. Delägarna hade alltjämt sina tegar i byåkern. Betet
och den ringa mängd skog, som tillföll bönderna förblev allmänning. Miren
kunde visserligen med <sup>2</sup>/<sub>3</sub> majoritet besluta att dela jorden mellan de manliga
medlemmarna till fullt enskild egendom, men detta förekom sällan.

Liksom bondkommunen bibehölls även familjekommunionen som en
ekonomisk enhet. Dess gemensamhet i ekonomiskt ansvar medförde, att en
bonde ej ägde rätt att vistas på annan ort utan skriftlig tillåtelse (pass) av
miren och kunde hemkallas för att deltaga i fullgörandet av familjens 
förpliktelser, vilket dock vanligen kunde ske genom översändande av
erforderliga kontanta medel.<footnote><sp>Wallace</sp> I, s. 185.</footnote>

Mirförsamlingen övertog den ordnings- och polismakt, som tillhört
godsherren och hade att besluta om alla kommunens angelägenheter.

Den stora reformen väckte rätt allmänt missnöje, särdeles bland
bönderna, vilka funno det orättvist, att de skulle behöva köpa den jord, vartill
de ansågo sig egentligen vara ägare, och missnöjet tog sig till och med
uttryck i resningar, som i några fall måste dämpas med vapenmakt. Även
godsägarna ansågo sig vara hårt behandlade, i synnerhet, som det mångenstädes
mötte svårigheter att få bönderna att fullgöra de i lagen fastställda
skyldigheterna, och vid avlösningen av äganderätten godsägaren i många fall fick
nöja sig med de <sup>4</sup>/<sub>5</sub> av lösesumman, som staten utbetalade som lån åt
bönderna, och dennas belopp ytterligare reducerades genom att de obligationer,
varmed den betalades, hastigt nedgingo i kurs. Lösenbeloppet åtgick
dessutom ofta till stor del att betala den hypoteksskuld, som förföll vid
bond-jordens frånskiftning och icke kunde överföras på denna.

Tack vare medling av en i varje kommun förordnad förlikningsdomare,
vilken ägde att bestämma grundräntans storlek, om ej parterna kunde enas
därom, gick uppgörelsen emellertid i allmänhet hastigt och under fredliga
former. För östersjöprovinserna, där så gott som all jord tillhörde godsen,
fingo bönderna genom en särskild lag 1864 rätt att köpa den jord de
innehade, och med stöd härav hade de år 1872 förvärvat nära 28 % av hela
åkerarealen.<footnote><sp>Wilson</sp> s. 52.</footnote>

Verkan av frigörelsen blev så till vida en besvikelse, som bönderna, sedan
de kommit undan godsherrens välde, icke därigenom väcktes till energi och
framåtsträvande utan snarare än mer försjönko i lättja och dryckenskap.
För godsägarna medförde frigörelsen i allmänhet till en början minskade
inkomster och ofta svårigheter, då bönderna vägrade att arbeta hos sina
förra husbönder och det var brist på löst arbetsfolk, samt dessutom många
bland godsägarna hade svårt att skaffa det driftskapital, som behövdes för
uppsättning av eget inventarium, då bönderna ej längre brukade deras jord
med egna dragare och redskap. Därigenom att betesmarken och skogen till
större delen tillfallit godsägarna, hade dessa emellertid ett medel att uppgöra
med bönder eller miren om arbetshjälp till visst pris mot att dessa fingo
beta sina djur å herrgårdens betesmark och erhöllo ved från skogen. Det
blev också rätt vanligt, särdeles i de norra landsdelarna, där böndernas
jordlotter i allmänhet voro mycket små, att bönderna övertogo herrgårdsjord på
hälftenbruk vilket redan var vanligt i Sydryssland. Där blev också brukligt,
att hela godset utarrenderades åt en kapitalstark person.

Emellertid ledde snart reformen, där godsägaren hade energi och
förmåga att åstadkomma en intensivare drift, till avgjord framgång och ökade
inkomster, och särdeles blev så fallet i norra delen av det fruktbara
svartjordsområdet, där ett fullt modernt lantbruk med omfattande
sockerbetsodling snart vann insteg.



<img r>Fig. 146. Byjord i nv. Ryssland. Efter
<sp>Wieth-Knudsen</sp>.</img>

<i>Ägoskifte.</i> En omständighet, som verkade hämmande på böndernas
företagsamhet var givetvis byjordens periodiska omfördelning, men i stort sett
stod jordbruket ej högre vid de gårdar, som voro enskild egendom. Ett
svårare hinder var tegblandningen och jordstyckningen, vilken i allmänhet
drivits till ytterlighet. Jorden var, särdeles i de nordvästra landsdelarna
delad i långa, smala tegar tvärs över hela åkern, och av dessa fick varje
bonde ett antal, beroende på antalet
av »revisionssjälar» i hans familj
samt tegarnas längd och bredd. I
Lill- och Centralryssland var åkern
vanligen delad i 3 skiften och dessa
efter jordens bonitet i stycken, vilka
vart för sig uppdelats i tegar, så att
sålunda varje bonde fick en eller
flera tegar, i varje dylikt stycke. I
det sydvästra slättlandet var åkern
vanligen på grund av jordens
olikartade beskaffenhet delad i ett
större antal korta stycken, i vilka
likaså varje bonde hade sina tegar.
Det var också vanligt, att
åkerstycken och tegar tillhörande olika byar
voro blandade om varandra, och
likaså förekommo enklaver av olika
grader.

Redan i frigivningslagen av år
1861 hade rätt medgivits bönderna,
som lösköpt sin andel av mirens
jord, att få sin jord utbruten i en
eller flera lotter, och stadgats, att
skifte av hela mirens jord kunde genomdrivas med <sup>2</sup>/<sub>3</sub> majoritet.
Verkan härav hade dock varit ringa, och år 1893 hade rätten för
enskilda att få sin jord utbruten åter upphävts. Insikten om olägenheterna
av tegblandningen hade dock blivit allmän, och den reformiver, som
framträdde efter det olyckliga japanska kriget, föranledde tillsättandet år 1906
av en central lantbrukskommitté med underlydande guvernements- och
lokalkommittéer för att undersöka böndernas jordbesittningsförhållanden.
Denna kommitté föreslog, att miren, som bibehållits huvudsakligen för alt
trygga inbetalningen av skatter och jordlösen, skulle upphöra som kollektiv 
ägare av jorden. Den 22 nov. samma år utfärdades en ukas, enligt vilken varje
bonde erkändes som ägare till den jord, han innehade, om ej omfördelning
skett under senaste 24 år, och eljes som berättigad att få sin jord utskiftad
ur samfälligheten. Miren skulle äga rätt att påfordra utbrytandet ur
byjorden av åker tillhörande bondgård, som erkändes som enskild egendom,
och att med <sup>2</sup>/<sub>3</sub> majoritet besluta skifte av hela samfälligheten, samt
upphörde att kollektivt ansvara för å jorden vilande skyldigheter.



<img l>Fig 147. Byjord i Ukraina. Efter
<sp>Wieth-Knudsen</sp>.</img>

Erfarenheten av de goda verkningar, i Polen och Östersjöprovinserna
utförda ägoskiften haft, bidrog till att minska böndernas misstro till reformer,
och dessutom medförde efterskänkandet år 1905 av alla statens fordringar för
friköpning av bondejord en sådan lättnad i böndernas ekonomiska ställning,
att de med skiftet förenade kostnaderna syntes mindre betungande. Härtill
kom slutligen, att statens Bondebank, som i stor omfattning inköpte jord för
styckning till bondgårdar, lät skifta jordegendomarna till skilda  gårdar,
innan jorden utbjöds till
försäljning, varigenom fördelarna
av ägoskiftena blev känd för
allmogen. Alla dessa
omständigheter gjorde, att
skiftesverksamheten tog stark fart. Den
utsträcktes den 29 maj (g. st.) 1911 även
till jord, som tillhörde enskilda
egendomar. På 5 år hade skifte
utförts å över 30,000
bysamhällen med 1,800,000 bönder och
nära 11 milj. deciatin (12 milj.
hektar) jord, ett resultat som
saknar motstycke i världen.
Härvid inskränkte sig skiftet av
ungefär hälften av den nämnda
arealen till att åtskilja de
särskilda byarnas ägor, under det
att byn som samfällighet vid
jordbesittningen lämnades
orubbad.

Den genom världskriget lössläppta revolutionen har grundligt omvälvt de
förut bestående jordegendomsförhållandena. Gången av denna omvälvning
har skett i följande skeden.

1. Den allryska rådsförsamlingen av arbetare, soldater och bönder, som
sammanträdde den 8 nov. 1917 dekreterade, att godsens egendom
konfiskerades utan ersättning åt ägarna, och att alla enskilda jordegendomar liksom
kronans, klostrens och kyrkans jordegendomar med alla inventarier skulle
ställas till de kommunala jordbruksnämndernas och bondedeputeradenas
guvernementsråds förfogande. För dessa allmänna principers genomförande
utfärdades den 17 aug. samma år instruktioner, enligt vilka all jorden
(skogarna dock undantagna, vilka blevo statens egendom) skulle lika fördelas
till brukare med periodisk utjämning på grund av folkökningen och inträdda
förbättringar i produktionen. Fördelningen till brukarna skulle grundas på
dessas arbetsförmåga och behov, med beaktande av ortens förhållanden.
Jorden skulle få brukas, utan inskränkning i brukningssättet, av familjer,
kooperativa sammanslutningar, kommuner eller som enskilda företag enligt
ortsmenighetens beslut. Lejt arbete skulle icke få förekomma. Om den 


') Institut intern, dagric. Bull. des institut économ. 1914, N:r 1, sid. 135.

tillgängliga jorden på en ort ej vore tillräcklig för dennas befolkning, skulle
överskottet av folk på statens bekostnad flyttas till ort, där plats kunde beredas.

2. I grundlagen om jordens socialisering av den 19 febr. 1918 fastslås
dessa allmänna grundsatser och framhålles det kommunistiska jordbruket
som mål, och i ett ungefär samtidigt reglemente för den socialistiska
jordbruksorganisationen säges, att alla former för individuellt nyttjande av
jorden äro blott övergångsskeden till det kollektiva, kommunistiska
jordbruket.   Som olika former för jordbruksföretag uppställas:

a. Sovjetgårdar, vartill tagas förutvarande herregods med högt stående
jordbruk, dyrbarare odlingar och industriella anläggningar såsom
sockerbruk, kvarnar samt stuterier, vilka egendomar äro av särskilt värde som
försöks- och mönsterjordbruk. Dessa jordbruk, som hava större betydelse
för produktion av livsmedel för städernas, statsförvaltningens och härens
behov, stå under tillsyn av en styrelse, vari även representanter för
stadsproletariatet har säte. En förvaltare eller ett råd, tillsatt av statens
lantbrukskommissariat eller andra stats- eller provinsmyndigheter, handhar
förvaltningen under kontroll av ett arbetareråd, valt för 6 månader eller
kortare tid.

b. Jordbruk, drivna av sammanslutningar av arbetare <i>(artel),</i> så att de
enskilda medlemmarnas jordbruk skötas vart för sig men med samverkan i
arbete, inventarier och andra produktionsmedel.

c. Kommunjordbruk bildade av alla eller en del av en lantkommuns
bönder, vilka förena sig om gemensam drift av sina gårdar.

d. Agrar-kommuner, sammanslutningar av arbetare för jordbruk efter
fullständigt kommunistiska principer. Alla dess produktionsmedel tillhöra
staten och hela överskottet av produktionen utöver brukarnas förbrukning
skall inlevereras till statens provianterings-kommissariat eller andra angivna
statsinstitutioner.

3. Bönderna hade emellertid satt sig i besittning av godsens och
domänernas jord, som de uppdelat till enskilda jordbruk, ofta större än de
behövde för sitt uppehälle och mer än de förmådde bruka. A andra sidan
föranledde tillkomsten av nya skaror av stadsbor, uttjänta soldater och andra,
som fordrade att få ingå i de kollektiva jordbrukssammanslutningarna,
oupphörliga omfördelningar av jorden. Härigenom hava rikets skördar och
kreatursantal hastigt nedgått. För att råda bot för denna tillbakagång,
förordnade folkkommissariernas råd den 30 april 1920, att dylika
omfördelningar icke få ske utan efter de lokala myndigheternas medgivande och ej
oftare än efter 3 omlopp (9 år). Tillika har statsregeringen sökt framtvinga
det fulla utnyttjandet av all jorden genom att för varje provins bestämma
den areal, som skall besås, samt tillhandahålla nödigt utsäde och redskap
men å andra sidan även fordra, att arbetarna bruka jorden på fullt
tillfredsställande sätt, — en strävan sålunda att förvandla hela rikets jordbruk till
ett enda stort jordbruksföretag.

4. Då bönderna avgjort hålla på det individuella jordbruket och tillika
övergått till att ej odla mer, än de beräkna sig behöva för eget behov, sedan
statens monopol på all spannmålshandel och låga fastställda pris hindrar
dem att med ekonomisk fördel sälja överskottet av sin skörd och
kommunismen här som på andra områden visat sig medföra en ödesdiger ekonomisk
tillbakagång, fann sig styrelsen böra övergå till en mot privatekonomien
mindre fientlig »ny ekonomisk politik» (i korthet betecknad Nep). I dekret
den 21 mars 1921 ålades varje odlare att betala en viss efter statens behov
beräknad skatt i jordbruksprodukter men fick fritt förfoga övre återstoden
av sin skörd. I en samma år utfärdad jordlag förklaras ånyo den enskilda
äganderätten till jord avskaffad och varje medborgare i sovjetrepubliken
berättigad att erhålla jord till brukning men utan rätt att överlåta den på
annan. Då jord innehas av en samfällighet, äger varje delägare eller grupp
av sådana att få sin jord utbruten i ett sammanhang. Utarrendering av
jord får ske, men blott till den, som själv brukar den, och ej för längre tid än
ett omlopp eller, där bestämd växtföljd ej följer, 3 år. Ingen får ha mer jord,
än han kan bruka med eget och sin familjs arbete, och lejt arbete får
användas, endast om familjens alla arbetsföra medlemmar deltaga i arbetet.
En skadlig styckning av jorden skall hindras genom att
jordbruksmyndigheterna äga bestämma gränser för densamma.

Under den nya ordningen utgöra de kollektiva jordegendomarna över 90
proc. av hela antalet, mindre dock i Vita och Nya Ryssland, men
upplösningen av jordbrukssamfälligheterna uppgives hava ökats efter den nya
ekonomiska politikens införande.

I det ryska Polen, liksom i de till Preussen och Österrike hörande polska
provinserna, var jordfördelningen ungefär lika ogynnsam som i de västra
delarna av Ryssland, och styckningen av bondjorden fortgick alltjämt. De
små lägenheterna stodo i högt pris, till väsentlig del på grund av stark
efterfrågan från personer, som utvandrat och i utlandet förvärvat medel att köpa
sig en torva av fosterjorden. Jorden var därför i huvudsak delad mellan
stora gods och dvärgegendomar, varför ock bondbefolkningen, som ej kunde
hämta fullt uppehälle från sin jord, årligen i stora skaror sökte säsongarbete
i Tyskland och andra länder.

Efter landets frånskiljande från grannländerna beslöt polska riksdagen
år 1920, att till styckning för bildande av bondejordbruk ej blott använda
statsdomäner utan även expropriera egendomar tillhörande medlemmar av
förr regerande familjer, den förra preussiska kolonisationskommittén,
biskopar, kyrkoförsamlingar, kloster och allmänna inrättningar, liksom även
vanhävdad jord och sådan, som under senare år köpts på spekulation eller
bytt ägare mer än 2 gånger på 5 år. De senare 3 grupperna av
jordegendomar skulle betalas med halva värdet, de förra exproprieras utan ersättning.

INRE KOLONISATION. Den alltsedan <sp>Peter den store</sp> fortgående
kolonisationen av odlade och glest bebyggda trakter av riket fortsattes även
under 1800-talet, men 1804 fastställdes nya regler för utländska kolonisters
antagande och noggrannare kontroll av deras lämplighet, och tillika ägnades
större omsorg åt koloniernas anläggning och främjandet av deras utveckling.
Följden härav visade sig också. De tyska kolonierna i Sydryssland blevo
blomstrande samhällen med intensiv odling, särskilt av vin och tobak, samt
förbättrad   djuravel och mejerihushållning, och med dem tävlade de 
bulgariska kolonierna, varemot försök att skapa judiska jordbrukskolonier haft
blott ringa framgång.

Folkökningen inom landet gjorde dock småningom åtgärder för att skaffa
främmande kolonister obehövliga, och år 1831 upphörde utlämnandet av fri
jord i det europeiska Ryssland. Statens åtgärder för koloniseringen i
Sibirien (sid. 337) fortsatte däremot till tiden för bondefrigörelsen. För att ej öka
godsägarnas svårighet att skaffa sig arbetskraft, inskränkte sig regeringen
under den närmast följande tiden till att genom utvandringslagar 1881 och
1889 medgiva utvandrarna 15 deciatin odlingsmark samt 3 års hel och 3 års
halv skattefrihet och utrustning med utsäde m. m. Koloinsationsområden
uppmättes och skiftades, så att de voro i ordning för de ankommande
kolonisterna.

Då den transsibiriska järnvägen skulle byggas, organiserades
utvandringen mer energiskt. Från den ort, där utflyttning planerades, utsändes i
förväg kunskapare, som uppsökte lämpliga områden, så att de utflyttande
kunde resa direkt till de i förväg påtingade lägenheterna. Härigenom fick
kolonisationen ett väl ordnat förlopp, och kort efter järnvägens fullbordande
var den odlingsbara marken i banans närhet så gott som fullständigt
upptagen.

Då bondgårdarna redan vid jordens delning i stora delar av landet voro
för små för att lämna sina brukare full bärgning och jorden sedan
ytterligare styckades till följd av den starka folkökningen, blev det nödvändigt
att skaffa bönderna mer jord. År 1882 inrättades <i>Statens bondebank</i> med
uppgift att utlåna medel för detta ändamål, och från år 1895 fick banken rätt
att själv inköpa och stycka jordegendomar till gårdar ej överstigande 21
dec. motsvarande 3 nadielgårdars normala storlek. De skulle utlämnas mot
lån till 60—90 proc. av deras värde. Till denna bildning av bondgårdar
lämnades apanagegods i stor omfattning, men även adelsgods tillbjödos i
växlande antal till följd av den för godsägarna hotande politiska oron.

De nyssnämnda, år 1906 inrättade agrarkommittéerna fingo också i
uppdrag att samarbeta med bondebanken för anskaffning, värdering och
styckning av lämpliga egendomar och utförde även på egen hand styckning och
fördelning av statsdomäner, varvid endast 5 proc. av köpesumman behövde
betalas kontant och återstoden skulle amorteras under 55 år. Kommittéerna
lämnade också kolonisterna råd och hjälp vid inrättandet av deras nya
jordbruk och anordnade för deras undervisning talrika mönstergårdar och
försöksfält.<footnote>Institut intern. d'agric. Bull. des Instit. économ. 1914, N:r 1, s. 135.</footnote>

På detta sätt fick den inre kolonisationen en ofantlig omfattning. Under
åren 1906—1911 försåldes omkring 2.5 milj. deciatin (2.9 milj. hektar) till
största delen enskiftade gårdar.

Då de sålunda nybildade gårdarna huvudsakligen lågo i mindre befolkade
områden, främst Volgaområdets slätter och Kaukasien samt i andra rummet
Ukrainas redan jämförelsevis intensivt odlade bygder, uppkom en stark
utflyttning från det centrala Ryssland. Denna har däremot efter kriget föga
gått till Sibirien.


KREDITVÄSEN. Till de förut inrättade statens kreditanstalterna (sid.
336) för godsägarna kom från början av 1800-talet ömsesidiga
hypoteksföreningar efter mönstret av de tyska Landschaften (sid. 270), först i
Östersjöprovinserna och Polen samt senare i det egentliga Ryssland. Efter
bondefrigörelsen, vilken för godsägarna medförde stort behov av kapital, bildades
ett antal hypoteksbanksbolag i de olika guvernementen och år 1884 den
<i>Adliga hypoteksbanken,</i> en statsanstalt, vilken skaffat lånekapital genom
obligationslån och lämnat lån på adelsgods intill 75 proc. av deras värde.

För böndernas kreditbehov började år 1871 bildas <i>kooperativa
kreditföreningar</i> med understöd av semstvoerna, men denna rörelse bortdog på
1880-talet. Då tillkom i stället den ovan omtalade <i>Statens bondebank,</i> vars
uppgift först var att lämna bönder smärre lån för förvärv av jord men, som
å föregående sida nämnts, från 1895 utsträcktes till att direkt handhava inköp
och styckning av gods till bondgårdar. Är 1906 fick banken även rätt att
övertaga på bondgårdar vilande hypotekslån och lämna driftslån med
bondgårdar som säkerhet samt att utfärda obligationer för betalning av inköpt
jord.

Reformsträvandena i början av innevarande århundrade föranledde en
förordning år 1904 om kreditanstalter för bönder, hantverkare och andra
mindre bemedlade. Under de följande åren bildades sedan på initiativ dels
av regeringsmyndigheter, dels av semstvoer <i>låne-</i> och <i>sparkassor</i> med
understöd av allmänna medel. De förra följde <i>Schultze-Delitzsch-</i>kassornas
grundsatser (sid. 526), de senare bildades enligt »rysk modell», vilken icke fordrade
insatser av medlemmarna och ej medgav vinstutdelning. Kreditkassorna ha
sedan sammanslutit sig till 11 centralkassor. För anskaffning av medel åt
kreditkasserörelsen inrättades en andelsbank för Polen och en för hela
Ryssland. Kreditkassorna efter »rysk modell», vilka erhålla rörelsekapital från
folkbankerna och stå under dessas kontroll, bildades i rätt stort antal, under
det att andelskassorna efter tyskt mönster, vilka äro beroende av insatser
från utanför stående och därför måste hålla högre räntefot, icke vunnit
någon större framgång. Är 1894 började staten lämna lån på spannmål, och
år 1911 började riksbanken bygga elevatormagasin för mottagande av
spannmål till belåning.<footnote>Institut, intern. d'agric. Bull. des instit. économ. 1914, N:r 3, s. 88.</footnote>

I vilken mån denna kreditorganisation överlevt revolutionen, är okänt för
förf. År 1923 inrättade centralregeringen 32 jordbrukskredit-sällskap i rikets
viktigaste orter och år 1924 en central jordbruksbank.

FÖRENINGSVÄSENDET har, även oavsett kreditföreningarna, fått en
jämförelsevis ringa utveckling i Ryssland. Lagstiftningen gjorde ingen
skillnad mellan föreningar med och utan direkt ekonomisk verksamhet, och det
saknas därför grund för beräkning över den ekonomiska kooperationens
omfattning. Är 1909 uppskattades<footnote>Institut intern. d'agric. Bull. des instit. économ. 1911, N:r 8, s. 45.</footnote> alla föreningarnas antal till omkring 1,800,
men år 1913 lantbrukels inköpsföreningar till omkring 5,000. Även
föreningar utan angivet ekonomiskt syfte handhava ofta anskaffning av
förnödenheter åt sina medlemmar. Regeringen har sökt leda den ekonomiska
kooperationens utveckling genom att offentliggöra normalstadgar för olika
grenar av densamma.

I Polen är det allmänna jordbruksföreningsväsendet organiserat i det
<i>Centrala lantbrukssällskapet</i> i Warschau med filialer i landsorterna, samt
<i>lantmannakretsar,</i> också med en central, det förra med anslutning bland
godsägarna, de senare bland bönderna.

De första försöken att organisera kooperativa företag vid det ryska
jordbruket gjordes av <sp>N. Werestchagin</sp>, vilken på 1860-talet igångsatte
ett antal <i>arteler</i> för ostberedning. Dessa voro dock inga verkliga
koopera-tiver, i det att deltagarna icke själva tillsköto kapital och icke hade
affärsledningen. De hade också rätt liten framgång. Först i senare delen av 1890
inrättade smörmejeriföreningar genomförde fullt andelsprincipen. Dylika
föreningar ha företrädesvis bildats i Sibirien och där bildat ett centralförbund.

En del kreditföreningar ha inrättat magasin för spannmåls mottagning,
skötsel, belåning och försäljning, och även uppgives, att några föreningar för
denna uppgift bildats närmast före världskrigets början.

LANTBRUKSUNDERVISNING. Redan under förra delen av 1800-talet
inrättade Det fria ekonomiska sällskapet ett antal mönsterjordbruk
(»mönstermejerier») på olika ställen i landet, vid vilka bondsöner, som det synes
i regel på domänministeriets föranstaltande, fingo utbildning. År 1840 funnos
31 sådana. Efter genomgången kurs utplanterades eleverna på kronogodsen,
där de fingo jord, hus som uppfördes enligt viss modell samt redskap och
rasdjur. Då domänministeriet vid bondefrigörelsen förlorade sin
husbonderätt över bönderna indrogos dessa mönstergårdar. Senare har ett antal
lantbruksskolor inrättats för utbildning av arbetsbefäl, mindre jordbrukare och
kreatursskötare.

Även ett antal skolor med både teoretisk och praktisk undervisning
inrättades (den första år 1836) med uppgift att utbilda jordbruksförvaltare. För
inträde fordrades ålder av 13—17 år samt kunskap i läsning, skrivning, de
4 enkla räknesätten samt »de viktigaste bönerna». Kursen räckte 5 1/2 år.

År 1865 inrättades <i>Lantbruksakademien</i> på Petrowskoe nära Moskva
med uppgift att meddela undervisning i alla grenar av lantbruksvetenskap
och skogsskötsel åt unga män med den teoretiska underbyggnad, som
gymnasierna meddela. Akademien utdelar kandidat- och doktorsgrad i jordbruk
och skogsskötsel och är för övrigt det förnämsta sätet för
jordbruksvetenskaplig forskning i Ryssland.

Ett tidigare inrättat agronomiskt och skogs-institut i S:t Petersburg
förändrades år 1877 till uteslutande <i>skogsinstitut.</i>

Dessutom finnes vid alla ryska universitet lärostolar i jordbruk.

Av skolor för specialfack ha följande inrättats.

<i>Trädgårdsundervisningen</i> har tillgodosetts dels genom en
trädgårdsavdelning vid en av de nämnda teoretiskt praktiska mellanskolorna, dels genom 3
trädgårdsskolor med både teoretisk och praktisk undervisning, nämligen vid
Penza i det centrala Ryssland (grundad år 1822), i Kischineff i Bessarabien
(1842) och vid Nikita på Krim (1868) samt en uteslutande praktisk skola på
Ouspenskaja i Wladimir.

En <i>mejeriskola</i> inrättades å Edimonovo i guvernementet Tver år 1871,
senare en andra dylik anstalt i Sobakino nära Moskva. Är 1900 uppgick
mejeriskolornas antal till 15.

En <i>silkesodlareskola</i> finnes i Turkestan sedan 1873.

För spridande av kunskap om ett högre stående jordbruk inrättade
agrarkommittéerna (sid. 635) i samband med sin verksamhet för den inre
kolonisationen under åren 1907—1911 över 2,600 <i>mönsterjordbruk</i> och 12,000
försöksfält. De av Sovjet-Rysslands regering inrättade Sovjet-domänerna (sid.
637), vilkas antal år 1922 uppgick till omkring 8,500, uppgivas även skola
tjäna som mönsterjordbruk.

Av kontrollanstalter för jordbrukets behov inrättades en <i>frökontrollanstalt</i>
i Petersburg år 1877 och en i Charkow 1906.

EGENDOMSFÖRVALTNINGEN undergick en grundlig omgestaltning till
följd av frigörelsen av de förut arbetspliktiga bönderna, vilka förut voro
godsens huvudsakliga arbetsstyrka.

Som redan nämnts, skaffade sig godsägarna därefter behövlig
arbetsstyrka genom lejt och fast anställt folk eller utarrenderade sin jord.

I Östersjöprovinserna blev vanligt att, såsom i de skandinaviska länderna
brukades, anställa arbetare som dagsverkspliktiga jordtorpare.

I de trakter, där treskiftesbruk rådde och således arbetena äro hopade till
vissa kortare tider, för sådd och skörd, brukades mest att upplåta dessa
arbeten på ackord åt bönder från trakten, vilka åtogo sig viss areal och vid
arbetet använde egna redskap. En vanlig uppgörelse, där böndernas
ägolotter voro små, var att som ersättning för skötseln av en viss areal lämna
brukningsrätten till en lika stor eller viss betesrätt å jordägarens mark.

Delbruk, som redan sedan gammalt brukats i vissa trakter, kom efter
bondefrigörelsen i ökad användning. Oftast lämnar jordägaren jord och
utsäde, varefter skörden delas lika eller efter andra grunder mellan båda
parterna. I Sydryssland brukar jordägaren blott lämna jorden och i ersättning
få <sup>1</sup>/<sub>3</sub> till <sup>2</sup>/<sub>5</sub> av skörden. Här som annorstädes har detta upplåtelsesätt visat
sig icke medföra förbättring av jordbruket, i det att ingendera parten är
benägen att bekosta förbättringar och gödslingen vanligen försummas.

Vanligt <i>arrende</i> mot avgäld i penningar är också brukligt över hela riket.
Dessa arrenden omfatta i Storryssland vanligen smålotter, och arrendetiden
är då alltid på ett år. Utarrendering av hela större egendomar, i regel på
6—12 år, förekommer däremot i stor omfattning i Lill- och Sydryssland, där
arrendatorerna vanligen äro kapitalstarka personer, judar, handlande och
herremannajordbrukare.

REDSKAPEN hade, trots regeringens åtgärder för införskaffande av
förbättrade modeller från utlandet och deras tillverkning vid inhemska
verkstäder, i allmänhet förblivit mycket primitiva hos bönderna, under det att
framsteg i detta avseende visade sig huvudsakligen på herrgårdarna. Även
på detta område hade böndernas frigörelse en livgivande verkan, och från
1870-talet har anskaffningen av järnplogar och från 1880-talet av tröskverk
fått stor omfattning, och därefter ha följt sädesrensare och hästräfsor,
småningom  även skörde- och slåttermaskiner, samt på storgods redskap för
ång- eller explosionsmotorer. I hur hög grad Ryssland i detta avseende var
beroende av utlandet, visas därav, att bristen på redskap angives som en av
de viktigaste orsakerna till jordbrukets förfall under revolutionstiden.

GÖDSLINGEN har sedan gammalt varit i hög grad försummad och
förekom alls ej inom den svarta jordens område, där nötkreatursspillningen
mest användes till bränsle. Inom det norra skogsområdet var av gammalt
vanligt att använda torv till jordens gödsling antingen direkt eller efter att
först ha brukat den till strö. Framåtskridandet under senare delen av
1800-talet har dock visat sig även på detta område. Jämte naturlig gödsel har
man även i alltjämt stegrad omfattning börjat att använda det fosfat, som
finnes i landet i lätt åtkomliga lager. Detta fosfat har sedan gammalt
använts som vägbyggnadsmaterial, och där så skett, har vägsmutsen haft gott
anseende som gödslingsmedel. Nu beredes fosfatet fabriksmässigt till
konstgödsel.

JORDBRUKSSÄTTET samt de odlade växternas och husdjursskötselns
art växlar naturligtvis efter natur- och avsättningsförhållandena i det
vidsträckta riket.

I den nordliga åkerbrukszonen, de stora skogarnas område, idkas ännu
allmänt svedjebruk med korn- och potatisodling som huvudsak, och folket
här är för sitt uppehälle övervägande beroende av skogen och
nötboskapsskötsel. I den mån varaktigt åkerbruk spritt sig, har treskiftesbruk vunnit
insteg.

På den söder därom utbredda rysk-polska slätten, vanligen betecknad
havre-råg zonen, har ordnat treskiftesbruk numera blivit det vanliga, men å
ena sidan förekommer ännu flerårigt trade och å den andra har
sädes-vallbruk med fleråriga vallar och i de västra landsdelarna växelbruk blivit allt
mer förhärskande. I de starkt grönsaksodlande centrala
gammalmoskovitiska landsdelarna drives åkerbruket vanligen utan bestämd växtföljd.

Inom det bördiga svarta-jordsområdets västra del har, särdeles med
sockerbetsodlingens införande, ett intensivt växelbruk vunnit insteg, under det
att öster därom mellan Don och Volga, där åkerbruk först i början av
1800-talet undanträngde de fritt betande hjordarna, ännu nyligen var vanligt att
efter en ytlig bearbetning använda jorden till oavbruten odling av höstvete,
solrosor, vallmo, anis m. m. samt sedan lämna den att åter gräsgå och flytta
odlingen till ett nytt stycke, men i den mån folkmängden ökats, har även här
regelbundet treskiftesbruk blivit förhärskande. Liknande är förhållandet i det
södra stepplandet utefter Svarta havet och kring nedre Volga, där vårvete
blivit huvudsädet. Krim och Kaukasien jämte angränsande delar av Asien
bilda en subtropisk zon, inom vilken odlingen under senaste halvsekel
betydligt ökats med odling av vårvete, majs, solrosor, bomull och vin.

<i>Råg</i> odlas som vårsäd i de norra landsdelarna men eljes huvudsakligen
som höstsäd, under det att midsommarråg, som tidigare var mycket allmän,
dels enbär, dels i blandning med korn, numera odlas långt mindre än förr.

Av <i>vete</i> har Sandomir-sorten åtnjutit stort anseende för härdighet och
hög kvalitet och spritts över de nordöstra landsdelarna. I söder odlas såväl
vanligt vår- som höstvete.


De inhemska ryska <i>havresorterna</i> äro mest av vit risphavretyp, men även
vit plymhavre odlas mångenstädes. Av utländska sorter var potatishavre
mycket odlad under senare hälften av 1800-talet, men skall numera hava
gått ur odling.

<i>Korn</i> odlas mest i rikets nordligaste och sydligaste delar.

<i>Majs</i> är huvudsädet i Bessarabien.

<i>Hirs,</i> som förr var ett av Rysslands mest odlade sädesslag, förekommer
numera föga utom i det sydöstra steppomradet, där den vanligen tages som
första gröda på den nyplöjda stepp jorden.

<i>Bovete</i> odlas fortfarande mycket i hela mellersta Ryssland, där det år
1878 beräknades intaga ända till halva åkerarealen, samt i de sydvästra
guvernementen.   Dess odling är dock numera i avtagande.

<i>Lin</i> odlas i hela riket utom i de nordliga trakter, där klimatet hindrar,
men företrädesvis i 3 områden, kring Volgas övre förgreningar, där fin tåga
är huvudsaken, i Östersjöprovinserna och Polen nedtill de Pripetska träsken,
där lika vikt fästes vid tåga och frö, och det senare (»Riga linfrö») utgör en
viktig exportartikel, samt i svarta-jordsområdets södra del, där man
tillvaratager huvudsakligen fröet, för olje- och kak-pressning.

<i>Hampodlingen</i> har väl minskats mot tidigare men är ännu mycket
omfattande, särdeles kring övre Dniepr till övre Volga samt i Sibirien, och utgör
omkring 75 proc. av hela världsproduktionen.

<i>Bomullsodlingen</i> har vunnit stor omfattning i Transkaukasien och
Centralasien, framför allt i Turkestan. Bomull utgör numera en av Rysslands
viktigaste handelsväxter.

<i>Potatis</i> odlas över allt men övervägande i de nordöstra och centrala
landsdelarna, där en betydlig stärkelseindustri uppkommit.

<i>Sockerbetor</i> började redan i början av 1800-talet att odlas i Ukraina och
odlingen har särdeles sedan 1880-talet ökats mycket i omfattning och
intensitet, så att skörden strax före världskriget utgjorde omkring 15 proc. av
världsskörden, och kom näst Tysklands. Odlingen var år 1914 spridd
över 23 guvernement i sydvästra och södra Ryssland, betarealen hade
nått nära 750,000 hektar (0.7 proc. av åkern) och fabrikernas antal vuxit
till 268.

<i>Tobaksodlingen</i> är gammal i Lillryssland och har därifrån spritt sig över
hela svarta-jords-området. Krims och Bessarabiens tobak åtnjuta stort
anseende. Skörden utgjorde före världskriget omkring 9 proc. av hela
världsskörden, 1914 från omkr. 711,000 hektar.

Av vallväxter odlas jämte <i>röd-</i> och <i>alsikeklöver</i> mycket <i>timotej</i> i
guvernementet Vologda, svingellosta (<i>Bromus inermis)</i> i nordöstra guvernementen
och i Charkow, samt som grönfoder ungersk moha, en form av vipphirs
<i>(Panicum germanicum).</i> Rödklöverodling för fröskörd har under senaste
halvsekel fått stor omfattning på den nordöstra slätten från Kowno till övre
Volga, och en betydlig export av frö äger rum från dessa trakter.

TRÄDGÅRDSODLINGEN har nått en högre ståndpunkt huvudsakligen
på herrgårdarna. I det centrala fabriksdistriktet kring övre Volga och dess
förgreningar har under senaste halvsekel odlingen av s. k. ryska ärter,
bönor, gurkor och andra grönsaker samt cikoria och kryddväxter kommit
att intaga allt större del av åkerjorden.

VINODLINGEN var redan under föregående period spridd över alla de
sydliga provinserna, framför allt i Kaukasien, på Krim och i Bessarabien.
I sistnämnda land började mot århundrets slut härjningar av vinlusen, vilka
motarbetades genom inplantering av amerikanska grundstammar, som
utdelades från de kejserliga plantskolorna. Odlingen stod på en primitiv
ståndpunkt ända till mitten av 1800-talet, då såväl regeringen som enskilda
började inkalla personer från Frankrike, Tyskland och Italien för att reformera
odlingen och vinberedningen. Vinodlareskolor inrättades i de olika
vinodlande provinserna, den första redan 1783 på Krim, och under ledning av
utländska eller vid dessa skolor utbildade instruktörer har odlingen och
vinberedningen utvecklats efter moderna grunder. Särskilt har den kejserliga
apanageförvaltningen utfört ett framgångsrikt arbete. Ett antal väl
behandlade lokala vinsorter av olika karaktär utbildades, och denna näring tilltog
kraftigt i omfattning under innevarande århundrade, men har till större
delen ödelagts under oroligheterna efter världskriget.<footnote>L. Markoff i Revue internationale de Renseignements agricoles de l'Institut intern.
d'agriculture. Rome 1925. I, s. 25.</footnote>

HUSDJURSSKÖTSEL. Ryssland står fortfarande ojämförligt främst
bland Europas stater i avseende på antalet husdjur men överträffas av
åtskilliga av dessa i kreatursantalet i förhållande såväl till arealen produktiv
mark som till folkmängden. Trots åkerodlingens framträngande på förut
blott till bete använda områden, angiva de (dock mycket osäkra) statistiska
uppgifterna en fortgående ökning av totalantalet, dock mindre än
befolkningens tillväxt.

Husdjursskötseln har i större delen av riket intill nuvarande tid stått på
en primitiv ståndpunkt, särdeles i stepptrakterna, där djuren i regel gått
fritt på de öppna betesmarkerna, men till följd av detta naturliga levnadssätt
och den närande betesväxtligheten ha de fått en kraftig utveckling,
härdighet och framstående egenskaper som slaktdjur. På enstaka gods särdeles i
de västra trakterna har såväl aveln som utfodringen i senare tid gått framåt
enligt nutida grundsatser.

<i>Kreaturssjukdomar.</i> Ryssland, som sedan gammalt varit den härd,
varifrån farsoter spritt sig över det övriga Europa, har under senaste årtionden
vidtagit åtgärder för dessas bekämpande. Ett statens veterinärväsen
inrättades år 1880, och med hjälp av statsanställda inspektörer, vars antal år 1900
var 1,734, har en övervakning av sundhetstillståndet hos de betande
hjordarna och särskilt hos de kreaturshjordar, som från stepperna fördes till
marknader eller slakthus, samt nedslaktning av alla djur, som befinnas
smittade, införts, och till följd därav skall en avgjord förbättring hava
vunnits. Dessa åtgärder hava vidtagits i synnerhet mot boskapspesten, enligt
uppgift med den framgång, att denna förhärjande sjukdom år 1894 var
utrotad i de europeiska guvernementen, och även i de asiatiska landsdelarna
skola dess härjningar hava starkt inskränkts. Man har inrättat två
bevakningsområden mot sjukdomens införande, det ena mot Turkiet, det andra

mot Turkestan, Kina och Ostsibirien. Mot <i>mjältbrand, rödsot</i> hos svin,
<i>fårkoppor, mul-</i> och <i>klövsjuka</i> och <i>rots</i> användes ympning med framgång.
Mot tuberkulos har man, sedan tuberkulin blev tillgängligt, använt
undersökning med detta medel och nedslaktning av'alla reagerande djur. För
bakteriologiska undersökningar samt beredning av vacciner och sera funnos år
1900 ett bakteriologiskt centrallaboratorium och ett dylikt laboratorium vid
vardera av rikets veterinärinstitut (i Warschau, Kasan, Charkow och
Dorpat.<footnote><sp>Grandeau, L</sp>. L'agriculture et les institutions agricoles du nionde. Paris 1905, I. s. 154.</footnote>

HÄSTAVELN. Rysslands sedan gammalt oerhört stora hästbestånd
berodde i främsta rummet på de tallösa hästhjordar <i>(tabuner),</i> som under
tillsyn av sina som nomader levande ägare strövade kring på de ändlösa
slätterna i södra Ryssland från Dniepr till Ural liksom i de asiatiska
gränslanden. Odlingens framåtskridande undanträngde emellertid dessa
nomadiska hästuppfödare och deras hjordar. Först togos slätterna i anspråk
av stora fårhjordar, med vilka hästarna ej trivas att beta tillsammans, och
vilkas ägare, tack vare den större inkomst, fåren lämnade, kunde betala
högre avgifter än de hästuppfödande nomaderna. Vid 1800-talets början
hade dessa senare börjat undanträngas från slätterna kring Dniepr och Bug,
och redan före århundradets mitt hade fårhjordarna ersatt hästhjordarna på
de bästa och vattenrikaste betesmarkerna kring Don, så att hästuppfödningen
övervägande koncentrerades till slätterna norr om de kaukasiska alperna
och på deras nordsluttningar, där en blandning av det av kosackerna dit
medförda ukrainska och det kaukasiska hästslaget bildades, vilken vid denna
tid lämnade den större delen av arméns hästuppsättning. Sedan även dessa
trakter öppnats för bofast kolonisation, trängde även här först fåren och
därefter plogen hästhjordarna vidare österut. Ännu vid senaste sekelskiftet
var dock i de sydöstra guvernementet antalet av hästar ungefär det samma
som folkmängden.

Man urskiljer ett flertal inhemska hästslag, samtliga tillhörande den
tatariska rasen, men i de sydöstra trakterna starkt uppblandade med orientaliskt
blod. Bland dessa utmärker sig <i>Karabagh-hästen</i> i Kaukasien för stor
ädelhet och har använts som förädlingsmaterial i andra delar av riket. Som mer
oblandade tatariska slag omtalas den donska kosackhästen, delvis förädlad
med orientaliskt och engelskt fullblod, <i>kalmuck-, baschkir-, ukrainska</i> och
<i>kirgisiska</i> hästar. Den grova <i>bitjougiska</i> draghästen anses uppkommen genom
korsning av ukrainska hästar med holländska, införskrivna av <sp>Peter den
store</sp>. Av egentliga kulturraser finnes blott den <i>orlowska travaren</i>
(sid. 340).

För häststammens förädling har såväl regeringen som många enskilda
godsägare underhållit stuterier och avelshingstar företrädesvis av
orientaliskt, men även av engelskt full- och halvblod. Andra, tyngre hästslag hava
med det intensiva jordbruket vunnit insteg i de västra landsdelarna. Av
statsstuterierna har det Orlowska å Khränowoi, vilket staten inköpte år
1845, alltjämt åtnjutit stort anseende. Som  stamhingstar ha där använts
såväl travare som engelskt full- och halvblod, och år 1883 uppställdes här
även en stam av Bitjougi-rasen. Vid statsstuterierna i Nowo-Alexandrowsk
och Janow, har drivits engelsk halvblodsavel, i Limarov och Streletz
orientalisk fullblods-avel. För åkerbrukets behov har vid statsstuteriet Derkoulj
i guv. Kharkow uppföds grövre slag med användning av Suffolk-, percheron- 
och ardenner-blod. Därjämte har staten alltjämt haft ett betydligt antal
(år 1883 omkring 1,180 och år 1900 över 3,500) avelshingstar, som under
språngtiden utstationerats. De enskilda stuteriernas antal angavs år 1900
vara omkring 2,300.

De ryska hästarna äro övervägande travare, och såväl staten som den
år 1834 bildade <i>ryska travklubben</i> i Moskva uppgivas hava haft stort
inflytande på avelns utveckling genom travtävlingar och premiering på grund
av trav- och dragprov.

NÖTBOSKAPEN i rikets skilda delar är av olika härstamning och på
grund härav och de avvikande förhållanden, varunder den hålles, olikartad
och utvecklad i olika riktning.

I de södra landsdelarna, där boskapsskötseln huvudsakligen har till
uppgift att lämna dragare och slaktboskap, tillhör den dels den röda dels den
grå steppboskapen. Av den grå steppboskapen, som är mycket stor och
hög-bent, är den <i>ukrainska</i> alldeles oförädlad, under det att den <i>podoliska</i> mer
rönt inverkan av förbättrad fodring. Båda lämna framstående dragdjur,
men liksom alla steppboskapsslagen ytterst mjölkfattiga. Den storryska
boskapen, omfattande <i>Jaroslav-rasen</i> m. fl. lokala slag, i rikets mellersta och
östra delar är småvuxen, grov och kantig men med större anlag för
mjölkavkastning, och har i någon mån varit föremål för förädling.
<i>Kolmogory-</i>rasen (sid. 340) i norra Ryssland har än större anseende som mjölkboskap,
vilket också gäller den västslaviska eller <i>littauiska</i> boskapen i västra
Ryssland från Östersjön till Galizien, Waldaihöjden och Onega. Denna sistnämnda
ras, som anses tillhöra <i>brachyceros-</i>typen (sid. 6), har mer än de övriga
korsats med utländska raser. I rikets nordliga delar förhärskar en kullig
röd eller svartbrokig, ofta även helt röd eller svart, småvuxen, degenererad
boskap.

Omkring mitten av 1800-talet började man till herrgårdar, i första hand
i Östersjöprovinserna, införa avelsdjur av åtskilliga förädlade raser, såsom
Voigtländer (till Kurland och Vitryssland), ayrshire, korthorn, holländare,
Angier och (senare) röd dansk boskap, schweizisk gråbrun alpboskap och vit
italiensk chianaras (till Ukraina), Devonshire (till Poltava), Galloway, Angus
m. fl. Under senare tid har renavel och stambokföring börjats med
Jaroslaw-och de västryska raserna. Framgången hade ännu vid världskrigets utbrott
varit obetydlig och plundringarna av godsen under revolutionstiden torde väl
hava ödelagt det mesta av de redan nådda resultaten.

FÅRSKÖTSELN har i Centralasiens och Sydrysslands stepptrakter
bibehållit sin dominerande ställning i lanthushållningen, även om den i de senare
landsdelarna trängts tillbaka av odlingen. Av de inhemska, till <i>fettstuss-</i> och
<i>fettsvans-typerna</i> (sid. 8), hörande fårslagen hava den för sina krushåriga
skinn högt skattade <i>karakul-</i>rasen överförts från sitt hemland i Turkestan
och Bokhara till södra Ryssland. För övrigt tillhör fårstammen såväl där
som i de övriga landsdelarna de småvuxna hedfåren, vilka även de lämna
största inkomsten i skinnen. Bland dessa pälsfår omtalas
<i>romanowskaja-</i>rasen som den bästa. I de sydvästra trakterna höra fåren till den vita,
långulliga <i>valachiska</i> rasen. År 1802 började <i>merinofår</i> införas från Böhmen
eller Sachsen, och med stöd särskilt av en stamhjord på den anhaltska
kolonien i det tauriska guvernementet vann denna ras, i ren- och blandavel,
stark utveckling i Sydryssland, så att den år 1900 beräknades utgöra <sup>1</sup>/<sub>5</sub>—<sup>1</sup>/<sub>3</sub>
av det europeiska Rysslands hela fårstock. De införda djuren voro av
elektoral- och negretti-typ (mest till Polen), men senare ha även djur av
Rambouillet-typen införts till Sydryssland. Förädling till högre levande vikt och
större ullrikedom har länge ägt rum beträffande merinofåren och vid slutet
av 1800-talet även av de inhemska raserna.

SVINAVELN har fått sin största omfattning i Lillryssland, vars fläsk
åtnjuter gammalt anseende, och därnäst i de mellanryska guvernementen
Kursk, Voronets och Orel. De inhemska svinen tillhöra dels det lilla
kortörade skogssvinet, som är spritt över hela det europeiska Ryssland, och
dels det långörade hussvinet, som finnes huvudsakligen i de västra
gränsguvernementen. Därjämte finnes det för sydöstra Europa egendomliga
krus-håriga svinet på Krim samt i Kaukasien en tämligen småvuxen, mestadels
svart svinras med långa hängande öron, mycket långt tryne, högbent med
skarp rygg och tät grov borst.

Under 1800-talet ha även utländska raser införts, huvudsakligen engelska
men även kinesiska och japanska. Av de förra omtalas först en kallad
Prince Albert, såsom lämplig för korsning med de inhemska raserna, men
senare även Berkshire och Yorkshire.

Gödningen sker i de västra guvernementen mest med avfall från
stärkelsefabriker och mejerier, i Lillryssland med spannmål.

De ryska lantmännen hämta en avsevärd inkomst från sina svin genom
tillvaratagande och försäljning av borst, som företrädesvis hämtas från de
oförädlade skogssvinen, och utgör en stor försäljningsartikel till
borstbinderierna.

FJÄDERFÄAVEL. Höns, gäss, ankor och kalkoner uppfödas i stor mängd
i alla de delar av riket, där klimatet är gynnsamt därför. Exporten av ägg
har under senare årtionden tagit en ofantlig stor omfattning, år 1898 för
32 miljoner guldrubel, och även av slaktade höns är utförseln avsevärd.

MJÖLKHUSHÅLLNINGEN var intill 1870-talet inskränkt till smör- och
ostberedning till husbehov och enligt gamla metoder. I Bessarabien, Krim
och Kaukasien förekom blott ostberedning av fårmjölk och hos kirgiserna
beredning av kumys av stomjölk. Vid enstaka herrgårdar i rikets västra
delar hade yrkesmässig ystning börjat med inkallade schweizare som
meje-rister. På 1860-talet gjorde <sp>N. Werestschagin</sp> ett försök att förena
bönderna i de centrala storryska guvernementen om gemensam ystning, men
de mejerier han inrättade hade ringa framgång. Regeringen visade saken
sitt intresse genom att inrätta en ysteriskola. På 1880-talet började
mejerihanteringen att gå framåt tack vare införseln av mjölkcentrifuger och 

inför-skrivning av danska mejerister, men huvudsakligen vid herrgårdar.
Föreningsmejerirörelsen lyckades först vinna insteg i Sibirien, där det första
andelsmejeriet anlades år 1896 och denna rörelse där fick under ledning av
danskar sådan framgång, att där vid sekelskiftet fanns omkring 300
andelssmörmejerier, vilkas antal senare hastigt ökats. Framgången i Sibirien
föranledde snart uppkomsten av föreningsmejerier i det europeiska
Ryssland, om än i mindre omfattning än i Sibirien, varifrån en betydande
smörexport till England möjliggjorts genom den sibiriska järnbanans byggnad.

BISKÖTSELN har väl gått tillbaka till följd av uppodling av blomrika
betesmarker och genom bondefrigörelsen, som berövade många herrgårdar
de kunniga biskötare, de hade i underlydande bönder, men den har
fortfarande en stor betydelse i bondehushållen, särdeles i Lill- och Sydryssland,
hos samogiterna i guv. Kowno och i de asiatiska gränstrakterna. Flera olika
biraser omtalas, i de mellersta guvernementen tillhörande den mörka
nordiska varieteten, i de södra landsdelarna en gul ras, som anses vara en
korsning mellan det mörka slaget och Mindre Asiens gula bin <i>(Apis fasciata).</i>
<sp>Dzierzons</sp> (sid. 551) kupor med flyttbara ramar infördes snart till
Ryssland och blevo mest spridda i en av <sp>Berlepsch</sp> modifierad form. På
1830-talet inrättade <sp>Prokopovitsch</sp> en biskötareskola i Tschernigow,
vilken varit ett centrum för strävandena till biskötselns främjande i Ryssland.

SKOGEN i det europeiska Ryssland tillhör till omkring <sup>2</sup>/<sub>3</sub> (118 milj. av
173.6 miljoner hektar) staten, vilken ställt densamma under sakkunnig
förvaltning.

Den enskilda skogshushållningen har genom skogslagstiftning av år 1888
ställts under långt gående offentlig kontroll. Hushållningen å enskilda
skogar skulle enligt skogslagen följa en av skogsskyddkommittén fastställd
hushållningsplan och skogsägaren vara skyldig att skaffa återväxt å mark, som
avverkats i strid med denna plan. Betning å hyggen och i ungskog intill
15 års ålder var förbjuden. Skogar skulle bibehållas till skogsbörd, och
undantag härifrån medgivas endast på vägande skäl, särdeles då annan mark
i stället skogsodlats. Utförliga bestämmelser funnos om bildandet av
skyddskogar och om dessas skötsel, så att sandflykt, jordskred, utskärning genom
vatten m. m. förhindrades.

FISKET i de omgivande haven liksom i vattendragen har stor
ekonomisk betydelse för Ryssland. De viktigaste fiskslagen äro karp, gädda, stör,
sik och lax.

<i>Fiskodling</i> har trots de ryska flodernas fiskrikedom fått en rätt stor
omfattning. Uppfinnaren av den torra rombefruktningsmetoden
<sp>V. P. Vrassky</sp> anlade på 1850-talet en fiskodlingsanstalt vid Nikolsky i guv.
Novgorod, där yngel av sik, foreller och lax uppdragas för att släppas i
Volga och andra floder. Staten övertog denna anstalt år 1869 och har
ytterligare anlagt sådana anstalter år 1881 vid Petersburg samt år 1895 vid
Long (lax), Dorpat (sik) och Bogy Promysl (kaspisk lax). Dessutom finnas
ett stort antal enskilda fiskodlingsanstalter.
</chapter>

<chapter name="Balkanstaterna">
<h1>BALKANSTATERNA.</h1>

<table>
<td c><i>Litteratur.</i>
<td><sp>Grandeau, L</sp>. L'agriculture et les institutions agricoles. Paris 1905.
<td>Institut international d'agriculture. Bulletin . . . des institutions économiques
et sociales. Rome 1910—13.
<td><sp>Tombasis, Alex. G</sp>. La Grèce dons le point de vue agricole. Athenes 1878.
</table>

<b>D</b>et förfall, vari dessa länders kultur och ej minst jordbruket råkade vid
slutet av den gamla tiden, har fortfarit intill senaste tid. Förtryckta
och nedsjunkna i okunnighet hava jordbrukarna, folkets stora massa, varit
opåverkade av de framsteg i samhällsordning och andlig och materiell
kultur, som gjorts i det övriga Europa. Med befrielsen från det turkiska
väldet, i huvudsak avslutad genom Berlinkongressen 1878, har omsider en
reformperiod inträtt, under vilken trots de många krigen hastiga framsteg
gjorts inom lantbruket genom införande av för bondebefolkningen
gynnsammare jordbesittningsförhållanden, ekonomisk kooperation, förbättrade
redskap, arbetsmetoder och kreatursslag samt genom spridande av kunskap
om de rationella grunderna för lantbruk och husdjursskötsel. Gången av
dessa reformer har varit något olika i de särskilda länderna, beroende på
skiljaktigheten i befolknings- och naturförhållandena samt de politiska
förändringarna.
</chapter>

<chapter name="Rumänien">
<h2>RUMÄNIEN.</h2>

Framstegen inom lantbruket genom förbättring av böndernas ställning
gå tillbaka till det organiska reglemente, som utfärdades omedelbart efter
freden i Adrianopel 1829, genom vilken furstendömena Moldau och
Valachiet erhöllo ett visst oberoende som lydländer under Turkiet. Jorden i
furstendömena ägdes till största delen av landets adel, bojarerna, och
bildade större gods med underhavande arbetspliktiga bönder. Dessa erhöllo
nu brukningsrätt till en viss jordvidd, bestämd efter det antal oxar var och
en ägde, men godsägaren blev ej skyldig att på detta sätt avstå mer än 2/.i
av sin jord och bönderna blevo skyldiga att, jämte skatt till stat och
kommun, betala godsägaren eller den storförpaktare, som i första hand
arrenderade godset, tionde av skörden och visst antal dagsverken, varjämte
godsägaren fick rätt att rekvirera till tjänare en person för varje 10-tal familjer
på godset. Sedan furst <sp>Cuza</sp> lyckats inskränka bojarernas politiska makt,
utfärdade han år 1864 en lag, enligt vilken godsbönderna befriades från
dagsverksplikten samt erhöllo sina jordlotter på 30-års arrende med rätt att
mot en bestämd avgift under 15 år förvärva äganderätt till en viss
jordareal, vanligen 3—5 hektar, vilken sedan under 20 år icke fick avyttras.
Genom en följd av lagar har denna reform sedan fullföljts, och tillika
statsjord styckats till smålägenheter, som utlämnats på samma villkor. På detta
sätt hade vid 1900-talets början skapats över 470,000 självständiga gårdar,
men dessa voro i regel för små att kunna lämna sina brukare nödtorftig
bärgning. Emellertid voro fortfarande omkring 350,000 bönder i avsaknad av



egen jord, under det att omkring hälften av rikets jord fortfarande var
fördelad på stora gods, tillhörande kronan, staten och enskilda. Är 1902 utgjorde
<table o>
<td>egendomar å<td c>jordägare i proc.<br>av hela antalet<td c>med åker i proc.<br>av rikets åker
<td>högst 10 ha<tab><td r>95.4<td r>40.3
<td>10—50 ha<td r>3.7<td r>8.9
<td>över 50 ha<td r>0.9<td r>50.8
</table>

Flertalet gods var dessutom utarrenderat åt storförpaktare, vilka
vanligen hänsynslöst utsögo både jorden och sina underarrendatorer och
underhavande bönder, vilka med sina dragare och redskap utgjorde den
huvudsakliga arbetsstyrkan vid de egendomar, som brukades av ägarna eller
stor-förpaktarna.

Därtill kom, att under det att den allra största delen av kreaturen (år
1899 omkr. 92 proc.) tillhörde bönderna, betesmarkerna fortfarande voro
godsägarnas, vilka därför utkrävde alltmer stegrade betesavgifter.

Till följd av den starka folkökningen och den lika arvsrätten till jord
söndersmulades bondgårdarna än mer, så att även de självägande
böndernas ställning allt mer försämrades. Dessa förhållanden framkallade år
1907 upprorsrörelser, vilka framtvungo ytterligare reformer. Genom en lag
av den 23 dec. 1907 påbjöds, att alla jordbrukskontrakt skulle vara
skriftliga, bestämmelser fastställdes om arrendekontrakt för egendomar på högst
20 hektar med maximigräns för avgäldens belopp och om arbete hos annan,
varför lönen ej fick utgå annat än i penningar, ej understigande vissa lägsta
lönesatser. Genom kommunerna skulle, om så behövdes genom
expropriation, skaffas lämpligt belägna allmänningsbeten avpassade efter byns
kreatursantal, åt bönder, som förvärvat sig egna gårdar enligt ovannämnda lag
år 1864. Dessutom förbjöds genom lag av den 10 april 1908 arrenden på
över 4,000 hektar.

För att skaffa medel till inköp av allmänningsbeten och till ökning av
allt för små bondgårdar bildades samtidigt en <i>central jordbrukskassa,</i> i
vilken staten ägde hälften av lotterna. Denna skulle också förmedla inköp
av jord till bondgårdar, granska de sökandes behov och lämplighet att
erhålla jord, verkställa ifrågakommande jordstyckning, lämna såväl
långvariga som kortare lån mot inteckning i egendomen eller annan säkerhet
samt övervaka användningen av till grundförbättringar beviljade lån.
Genom kassans förmedling bildade bondgårdar fingo icke delas eller samlas
flera på en hand utan särskilt medgivande.

Redan tidigare hade förekommit, att sammanslutningar av bönder tagit
kollektiva arrenden av godsjord, som delats till brukning av de särskilda
delägarna. (Jfr sid. 478.) Genom en lag av den 20 juni 1910 skapades
rättsbestämmelser för dylika kooperativa arrenden. Enligt denna lag skola
statens, kommuners och välgörande stiftelsers egendomar, vilka ej brukas
för ägarens räkning, vara tillgängliga för dylik utarrendering under
kontroll av jordbruksministeriet. På detta sätt har godsjord i stor utsträckning
(år 1912 370,000 hektar eller omkr. 6 proc. av rikets jordbruksjord)
utlämnats på arrende åt sammanslutningar  av bönder och åt kommuner, vilka
fördela jorden på sina medlemmar mot andel i avgälden i förhållande till
vars och ens areal av inägor och antal kreatur på det gemensamma betet.
Vid uppkomsten av dessa arrenden ha de under innevarande århundrade i
antal hastigt ökade folkbankerna verksamt bidragit, liksom de dessutom
haft stor betydelse genom att lära folket kooperationens fördelar.

Lantmännens föreningsväsen har för övrigt under senare år fått ökad
omfattning och betydelse.<footnote>Institut intern. d'agricult. Bull. des instit. écon. 1910, n:r 2, s. 203, 1912, n:r 8 s. 151 och 12 s. 151, 1913, n:r 2, sid. 72, n:r 5, s. 126.</footnote> Är 1912 fanns inalles 3,556 ekonomiska
föreningar. De mindre jordbrukarnas kreditbehov tillgodoses huvudsakligen
av kooperativa <i>folkbanker,</i> vars antal år 1912 var 2,755, i regel en i varje
kommun, och som äro anslutna till en <i>Folkbankernas centralkassa,</i> bildad
år 1880 och statsanstalt sedan år 1892.

Av övriga vanliga slag av ekonomiska föreningar fanns år 1912 endast
omkring 200 konsumtionsföreningar.

Världskriget medförde en fortsättning på godsjords frånstyckning till fri
bondejord. Enligt lagar av den 15 dec. 1918 och 14 juli 1921 skall för detta
ändamål tagas i anspråk all till åkerodling lämplig mark tillhörande kronan
och andra opersonliga ägare, all jord tillhörande utlänningar och på sin jord
icke bosatta (absentister), samt 2,000,000 hektar odlingsjord från enskilda
jordegendomar på över 100 hektar, efter en med egendomens storlek stigande
skala intill en återstod av 250 hektar på slättbygd och större<footnote>Rättelse i Boken: 'större' istället för 'mindre'.</footnote> maximistorlek
i trakter med sämre jord och mindre vid<footnote>Rättesle i Boken: 'och mindre vid' istället för 'eller'.</footnote> mindre jordtillgång. Jorden skall lösas av
Centralkassan med statsobligationer till ett värde grundat på
medelarrendepriset, och av kassan överlåtas till föreningar av bönder, mellan vilka den
fördelas, så att bondgårdarnas normala storlek blir 5 hektar. Av
lösningssumman betalar staten 35 proc. och resten skall amorteras på 50 år. För de
genom freden vunna länderna ha liknande men än längre gående lagar
utfärdats.

Denna agrarreform har närmast medfört en stark nedgång av landets
sädesproduktion, beroende på, att godsen ännu ej funnit full ersättning för
förlusten av böndernas hoveritjänst, och dessa i allmänhet ej bry sig om att
odla mer än för fyllande av eget behov.
</chapter>

<chapter name="Bulgarien">
<h2>BULGARIEN.</h2>

Även Bulgariens jord var under det turkiska väldet till större delen
uppdelad på gods med underlydande bönder, men vid landets frigörelse
delades godsen mellan brukarna, så att jorden numera huvudsakligen bildar små,
självständiga bondgårdar, och blott ett mindre antal större egendomar
återstå, vilka i regel brukas av arrendatorer. Betesmarkerna äro kommunala
allmänningar.

Jordbrukets framsteg har understötts av en väl ordnad
kreditkooperation. Redan under den turkiska tiden, år 1865, anbefallde landsstyrelsen
bildandet av kommunala kreditkassor, vars kapital bildades genom för
bönderna obligatoriska avgifter i lantmannaprodukter. Efter rysk-turkiska
kriget återupprättades dessa kassor år 1878 av den ryske kommissarien, och



genom lag av den 31 dec. 1903 stiftades den bulgariska jordbruksbanken
som central för dessa, dock utan rätt till utdelning eller ränta å de kapital,
som jordbrukarna tillskjutit, utan hela bankens vinst användes till dess
kon-solidation. År 1910 övergick jordbruksbankens uppgift gent emot
kreditkassorna till den då bildade <i>Bulgariens centrala föreningsbank,</i> vilken har
en särskild avdelning för försäkring mot förlust genom hagelskada och
kreaturssjukdomar. Är 1897 började också kreditkassor bildas efter
Raiffeis-senkassornas principer, även de med stöd av de nämnda centralbankerna.
Dessa kreditkassor bildade år 1907 ett förbund, som kontrollerar deras
rörelse och verkar för utvecklingen av kooperationen.
</chapter>

<chapter name="Serbien">
<h2>SERBIEN.</h2>

Serbiens jord är styckad i små självständiga jordegendomar, vilka ännu
mestadels brukas av släktkommunioner, <i>zadruga,</i> men de särskilda till
zadrugan hörande familjerna bo numera i regel i yar sin koja. Hela
ekonomien, däri inbegripet jordbrukets ledning handhaves av en föreståndare,
den äldste eller särskilt vald, och för medlemmarna är arbetet såväl som
lantbrukets avkastning gemensamma. Jordfördelningen är tryggad genom den
gemensamma äganderätten och ett lagstadgande att gårdens jord intill 2.8
hektar ej kan tagas i mät för skuld. Betesmarkerna äro kommunala allmänningar.

Även i <i>Bosnien</i> och <i>Hercegovina</i> brukas jorden av zadrugas, vari ingen
avsevärd ändring gjordes under den österrikiska styrelsen, men jorden äges
till största delen av staten och av en fåtalig adelsklass, agas, till vilka
brukarna som avgäld erlägga <sup>1</sup>/<sub>2</sub>—<sup>1</sup>/<sub>3</sub> av spannmålsskörden. Boskapen tillhör
däremot brukarna.

Dessa jordupplåtelser äro ouppsägbara från ägarens sida, så länge någon
manlig medlem av brukarefamiljen finnes, men denna äger däremot rätt
att lämna egendomen.
</chapter>

<chapter name="Grekland">
<h2>GREKLAND.</h2>

Även här, särdeles i bergstrakterna och på öarna, bildar jorden till större
delen små bondgårdar. Endast på slättlandet finnas större egendomar,
vilka tillhöra staten och enskilda och utlämnas merendels i smålotter på
hälftenbruk mot viss del av skörden, vanligen <sup>1</sup>/<sub>3</sub> till enskilda ägare men
<sup>1</sup>/<sub>6</sub> för statsjord, eller ock mot penningeavgäld. Endast en mindre del av
jorden användes till odling, och av denna upptages nästan lika mycket av
vin-och andra fruktodlingar som av åkerbruk. Av åkern beräknas nära hälften
ligga i trade, som ofta utsträckes till flera år. Till följd av jordens starka
styckning och jordbrukarnas fattigdom bearbetas jorden till största delen för
hand och med mycket primitiva redskap. Som dragare är hästen och oxen
ofta ersatt av kon eller åsnan. Ännu på 1870-talet var tröskning medels djurens
tramp eller en primitiv trösksläde med indrivna spetsiga stenar vanlig.
</chapter>

*

I samtliga Balkanländer har jordbruket intill senaste tid kvarstått på en
ålderdomlig ståndpunkt. I de bergiga trakterna upptages jorden
huvudsakligen av betesmarker, och den odlade jorden användes till stor del till




odling av fruktträd och vin. På slätterna är jorden vanligen till större delen
spannmålsbärande åker, varjämte betesmarker intaga en betydande del av
densamma, i Rumänien 60 proc. åker, 15 proc. betesmark, i Bulgarien 45
proc. åker, 16 proc. bete.

Jordens brukning och gödsling är i allmänhet mycket ofullkomlig, varför
ock skördetalen alltjämt äro mycket låga, vete sålunda under åren
1909—18 växlande i Rumänien och Bulgarien omkring 900, i Serbien omkring
1,000 och i Grekland omkring 700 kg. Med införseln av nyare redskap,
särdeles det gamla krokårdrets och träplogens ersättande med moderna
järnplogar, samt användning av konstgödsel, ha dock skördarna i senare tid
ökats, och särdeles var så händelsen i Bosnien och Hercegovina under den
österrikiska styrelsen.

Åkern brukas i allmänhet till rent sädesbruk, tvåskifte i Grekland men
eljes treskifte, varvid dock är vanligt, att den magrare jorden får ligga i
trade i flera, oftast 3 år.

Vete och majs ha allt mer blivit huvudgrödorna på slättbygden,
Rumänien har stor export av båda dessa sädesslag. I bergländerna odlas även
mycket korn och havre samt norr om Balkan råg. Tobaksodlingen är
jämförelsevis omfattande i alla staterna. I Grekland odlas även något bomull.

Vin- och fruktodling är också betydande, särdeles plommon, av vilka
en stor del torkas för utförsel och avfallet används till alkoholberedning. I
Serbien, där plommonodlingen år 1909 beräknades upptaga omkring 5<sup>1</sup>/<sub>2</sub>
proc. av den produktiva jorden, underhåller staten trädskolor, från vilka
trädplantor utlämnas till billigt pris, samt avlönar undervisare i odlingen
och fruktens beredning och har anordnat kontroll över de torkade
plommonen, så att endast prima vara får säljas.

I Grekland är oliv- samt vinodling och i de södra landsdelarna korinter av
större betydelse, men vinerna beredas efter uråldriga metoder. I Bulgarien
och Grekland drives en omfattande odling av rosor för beredning av roserolja.

Husdjursskötseln står på en mycket låg ståndpunkt, men på senaste år
ha regeringarna i Donaustaterna befordrat anskaffningen av utländska
avelsdjur för avelns förbättring. I Bosnien och Hercegovina har regeringen
infört årlig premiering av ungnöt och tjurar.

Antalet kreatur har nedgått i den mån jordbruket gått framåt, utom i
Bosnien och Hercegovina, där alla slag av husdjur betydligt ökats under det
österrikiska väldet. I Grekland har antalet hästar, får och getter ökats
starkt, svin och nötboskap föga, under senaste halvsekel. Grekland,
Bulgarien, Bosnien, Hercegovina och Serbien ha stort antal får och getter, som
beta i bergstrakterna, de senare tre länderna även mycket stort antal svin i
förhållande till övriga djurslag och folkmängden. I Grekland är får- och
getskötsel på betesmarker i bergstrakterna fortfarande till stor del
oberoende av jordbruk.

Thessaliens och Trakiens hästar hava bibehållit sitt gamla goda anseende.
</chapter>
<chapter name="Danmark">
<h1>DANMARK.</h1>

<table>
<td c><i>Litteratur.</i>
<td><sp>Ewerlöf</sp>. Om lantmannaförhållandena i konungariket Danmark. Lund
1854. (Kamerala förhållanden.)
<td><sp>Frederiksen, N. C</sp>. Et Tilbageblik ved det Kgl. Landhusholdningsselskabs Hundredaarsfest den 7 juli 1869. Kjöbenh. 1869.
<td><sp>Larsen, C. G</sp>. Det danske Landbrugs Historie. Kjöbenh. 1895.
<td><sp>Heyman, N</sp>. Landbrugsinstitutioner. En samlet Oversigt. 1897.
<td><sp>Godefroy, Jules</sp>. Economie rurale du Dänemark. Mémoires addressés par la Société Royale d'Agriculture du Danemark. Paris 1878.
<td><sp>Hertel, H</sp>.  Andelsbevægelsen i Danmark. Kjöbenh. 1916.
<td><sp>Schou, R</sp>. Om Landbruget i Danmark, i Text, Tavler og Kobberetsninger.
Kjöbenh. 1900.
<td><sp>Westermann, Th</sp>. og <sp>Goldschmidt, H</sp>. Landmandsbogen I.
Kjöbenh. 1895.
</table>

<b>D</b>e stora agrarreformerna i slutet på 1700-talet hade medfört ett starkt
uppsving i jordbruket, och detta stegrades ytterligare genom de
gynnsamma konjunkturerna under krigstiden. Penningevärdets nedgång, vilken
slöts med att staten inlöste sina sedlar med blott <sup>1</sup>/<sub>10</sub> av det nominella värdet,
begagnade många jordägare till att betala sina skulder, och stora
förbättringar infördes vid många gårdar. Men konjunkturen framkallade också
en stark spekulation i jordegendomar och stegring i dessas värde. Då sedan
efter krigstidens slut utförseln på spannmål hastigt nedgick till följd av
protektionistiska åtgärder i de land, dit den förut gått, främst England och
Norge, och alla produktpris hastigt nedgingo till <sup>1</sup>/<sub>2</sub>—<sup>1</sup><sub>4</sub> av de förut gällande,
men skatterna ökades och de under kriget stegrade arbetslönerna ej sjönko
på långt när i samma förhållande som produktprisen, blev det snart sagt
omöjligt att driva jordbruk utan förlust. Bäst redde sig de bönder, som ägt
sin gård redan före högkonjunkturen och ej voro synnerligt beroende av
lejd arbetskraft, men de förra godsbönder, som uppgjort om sin gårds lösen
under den dyra tiden, kunde i stor utsträckning ej betala vare sig denna
eller sin skatt till staten, och i de fall då godsherrar ännu svarade för denna,
ökades trångmålet för dem, även om de icke skuldsatt sig för dyrt
egendomsköp eller kostsamma förbättringsarbeten. Talrika både godsherrar och
bönder fingo ruinerade lämna sina gårdar, och mycken svag jord gick ur
odling. Den kris, som sålunda drabbade lantbruket, förvärrades genom flera
års missväxt till följd av torka.

Staten sökte att lätta svårigheterna genom att tillåta, att skatterna finge
betalas med spannmål till högre pris än det i marknaden gällande, genom
nedsättning av indirekta skatter samt genom att upprätta en lånefond och
måste övertaga en mängd jord, som blott långsamt åter kunde realiseras.

Men trots allt visade lantbruket en stark motståndskraft. Bondefrigörelsen
och övriga agrarreformer hade väckt till liv en stark iver för
framåtskridande, som Landhushållningssällskapet verksamt understödde. Kristiden
blev i viss mån en framgångstid, genom igångsättande av märgling, 


införande av svängplogar och sädesrensningsmaskiner samt ökning av
mejeriväsendet, i det att smör sjönk mindre än spannmål i pris.

Då produktprisen år 1828 började stiga, vidtog åter avgjord framgångstid
för lantbruket, vartill bidrog inflyttningen av lantmän, förvaltare, mejerister
och ängsmästare från Holstein, vars jordbruk vid denna tid var det
förnämsta mönstret för Danmark.

Strävandet gick fortfarande främst ut på att öka sädesodlingen, framför allt
genom märgling och bättre bearbetning av jorden, varigenom jordens eget
förråd av växtnäring mer togs i anspråk, men däremot fortfor gödslingen
att vara svag. Trädesbruket blev kraftigare men dess areal inskränktes, i
det att klöver- och gräsodling vann ökad användning och sädesbruket
småningom utbyttes mot koppelbruk. Spannmålsodlingen hade dock ännu
försteget framför husdjursskötseln över allt utom i hertigdömena, där
mjölkproduktion för smörberedning var huvudsaken, och i västra och norra
Jylland, där de vidsträckta betesmarkerna tillgodogjordes genom
boskapsuppfödning.

Reformivern ökades mot århundradets mitt genom frihetsrörelsen, som
vid denna tid gick genom Europa, och den nationella hänförelse, som
kampen för hertigdömenas bevarande framkallade. År 1846 stiftades
<i>Bondevennernes Selskab</i> med uppgift att verka för böndernas likställighet med övriga
stånd.

Statsstyrelsen medverkade också till det fullständiga genomförandet av
de i slutet av förra århundradet började stora agrarreformerna och andra
åtgärder för lantbrukets främjande. År 1.838 ordnades rättsförhållandet
mellan godsägare och landbor, och hoveriets avlösning, som stått stilla sedan
krigstiden, befordrades genom lag av den 4 juli 1850, vari stadgades, att
hoveriet på fordran av vare sig godsägaren eller minst <sup>1</sup>/<sub>3</sub> av godsets bönder
skulle avlösas mot en bestämd årlig avgift. Först vid 1800-talets slut var
dock denna gamla börda så gott som fullständigt avskaffad.

Även landbors <i>(fœsteres)</i> förvärv av äganderätten till sin gård (sid. 345)
var ännu blott delvis genomförd. Beträffande statens och stiftelsers jord
påbjöds genom lag den 8 april 1851, att landbogårdarna skulle erbjudas
brukarna till billigt pris, eller om de ej ville begagna sig därav, försäljas på
auktion med företrädesrätt för landbonden eller hans arvingar. På enskildas
gods påskyndades friköpningen genom att enligt lagar den 21 juni 1854, 19
febr. 1861 och 9 mars 1872 rätt medgavs ägare av län eller släktegendomar
att sälja landbogårdar till deras brukare eller medlem av dennes familj och
att därvid fritt förfoga över 8—12 procent av köpesumman, under det att
återstoden skulle vara fideikommisskapital. Samma lagar medgåvo, med
undantag från förbudet den 6 juni 1769 att indraga landbogård under
huvudgård, godsägare rätt därtill i visst förhållande till hartkorntalet av de
landbogårdar, han sålt till brukaren eller hans familj. Nämnda lag av år 1861
gjorde ock ändring i bestämmelsen år 1790 (sid. 350), att bondgårdar ej
finge upplåtas till brukare annat än på dennes livstid, så till vida, att detta
ej skulle gälla gårdar som i 20 år oavbrutet bestått som självständig gård.<footnote><sp>Möller-Holst</sp>. Landbruksordbog, art. Bondeejendom.</footnote>

Dessa undantag från de gamla bestämmelserna till skydd för underlydande
bondgårdar hade åsyftad följd, att bondgårdar i stor utsträckning såldes till
sina brukare, men också att herrgårdsjorden ökades.

Tionde i dess gamla form avskaffades, i det att enligt lag den 12 dec. 1860
spannmålstionde i kärven skulle förändras till fast avgift och tionde av
kreatur till avgift i korn eller penningar efter markegång.

I övrigt tillkommo under denna tid åtskilliga för lantbruket viktiga
förordningar, såsom stängsellag år 1837, enligt vilken djurägare ansvarade för
skada av hans hemdjur, och den 6 mars 1869 (3m grannars deltagande i
hägnaden med hälften var, samt år 1846 lag om vatten och dess avledning,
reviderad år 1880. År 1850 skedde en »hartkornsutjämning», genom vilken
all jord blev likställd i beskattningshänseende, men mot kontant ersättning
åt ägare av huvudgårdar, emedan dessas skattefrihet ingått i deras
kapitalvärde.

Ännu ett par årtionden efter seklets mitt förblevo konjunkturerna
gynnsamma för åkerbrukets produkter, men flera omständigheter samverkade
till att framkalla den omläggning av lantbruket från övervägande
spannmålsodling till ökad husdjursskötsel, som något senare blev allmän i hela
nordvästra Europa. En sådan var, att verkan av den rovdrift, som rått med
utsräckt spannmålsodling, kraftig bearbetning och märgling men svag
gödsling, började visa sig i svagare skördar. Därtill kom, att prisen å produkter
av husdjursskötseln stego ännu mer än å säd. Slutligen avbröts som en följd
av förlusten av hertigdömena avsättningen till dessa av djur till gödning och
av smör och slaktdjur till Hamburg och ersattes av direkt utförsel till
England, vilken snart fick stor omfattning.

Ullprisens nedgång till följd av konkurrens från transmarina länder hade
inskränkning av fårskötsel till följd, och det blev därför nu en intensivare
nötkreatursskötsel riktad på mjölkproduktion för smörberedning samt
svingödning, som blev målet vid lantbrukets omläggning. Förbättrad
nötkrea-tursavel och utfodring, reformering av mjölkhushållningen samt svingödning
grundad på utfodring av mejeriavfall blev utmärkande för lantbruket från
1860- och 1870-talen.

Tack vare den härigenom framkallade rika tillgången på kreatursgödsel
jämte ökad användning av konstgödsel, ökades skördarna, men samtidigt steg
förbrukningen av spannmål inom landet till utfodring. Den förut vanliga
spannmålsutförseln minskades därför från denna tid oavbrutet, och i början
av 1880-talet vidtog överskjutande spannmålsinförsel, som sedan allt mer
tilltagit. I stället har husdjursskötseln lämnat hastigt växande överskott av
husdjursprodukter, och från 1873 har värdet av utförseln av dessa varor
överstigit den överskjutande införseln av spannmål och fodervaror.

Danmark hade redan genomfört övergången från övervägande
spannmålsproduktion till intensiv husdjursskötsel och mejerihushållning, då på
1880-talet den stora nedgången av spannmålsprisen och den därav föranledda
krisen (sid. 452) kom, och kunde därför bättre än andra länder motstå denna,
trots att egendomsprisen under de goda tiderna ansågos ha stigit mer än
avkastningen och skuldsättningen starkt ökats. Landets såväl åkerbruk som
husdjursskötsel har alltjämt haft en utveckling till stigande intensitet, som
stått som mönster för andra länder. Denna utveckling har beträffande
husdjursskötseln nåtts genom en så omfattande användning av utländskt
kraftfoder, att tvivel framställts, om man ej överskridit det från ekonomisk
synpunkt fördelaktigas gräns.<footnote><sp>Detlef Jürgensen</sp>, Smörindustrien i Danmark (1910).</footnote> Detta skulle troligen varit händelsen, om ej
produkternas höga kvalitet och väl ordnade avsättning hållit dessas
realisationspris uppe på toppunkten. För övrigt har faran för en oekonomisk
produktion avvärjts genom den noggranna kontroll över hushållningens alla delar
genom noggrann bokföring och ekonomiska beräkningar, som alltjämt
utmärkt det nutida danska jordbruket.

I Danmark har väl, likasom i andra europeiska länder den tillväxande
industrien dragit folk från jordbruket och jordbruksbefolkningen nedgåft,
men denna nedgång har varit jämförelsevis obetydlig, från 79.1 procent av
befolkningen år 1801 till 76.3 proc. år 1860 och 61.4 proc. år 1900.

Framgången inom lantbruket har sträckt sig till alla klasser av
jordbrukare, de mindre likaväl som de större. Detta beror i väsentlig grad på den
jämna spridning av kunskaper och bildning, som utgått från talrika
läroanstalter, främst folkhögskolorna, men därjämte även på den stora omfattning"
och mångsidiga utveckling, som sammanslutningen mellan dess idkare för
olika ändamål och särskilt den ekonomiska kooperationen vunnit.

Landets regering, i vilken jordbruket sedan 1896 företrädes av ett eget
ministerium, och riksdagen hava också alltjämt givit lanthushållningen ett
kraftigt understöd genom anslag till undervisning, vetenskaplig forskning,
tekniska biträden, befordran av export m. m. men utan tullskydd.

*

EGENDOMSTAXERING. Den taxering av jordegendom, som användes
för beskattningen och för ägofördelningen vid skifte, eller de i »matrikeln»
införda skattetalen beräknade i tunnor hartkorn (sid. 348) hade till följd av
förändringar, som inträtt genom odling och ägostyckning, blivit mindre
svarande mot verkligheten som mått på jordegendomens skatteförmåga. Därför
påbjöds år 1804 med anledning av år 1802 införd ändring i beskattningen
upprättandet av en ny matrikel, vilken dock kunde börja tillämpas först år
1844 och för vissa landsdelar än senare. Åker och äng uppmättes och
kartlades i skalan <sup>1</sup>/<sub>4000</sub> samt boniterades ånyo, under det att övriga hartkornvärden
lämnades oförändrade. Bästa åkerjord, betecknad »normaljord», fick
värdetalet 24 och därefter lägre tal efter jordens godhet ned till 0 för flygsand. På
hedarna indelades jorden i endast 6 klasser. Därefter reducerades de
särskilda ägorna till tunnland normaljord. I medeltal för hela den del av riket,
som var taxerad i hartkorn, motsvarade 1 t:a hartkorn 5<sup>1</sup>/<sub>7</sub> tld reducerad
normaljord, vilket avrundades till 6 tld<footnote>Rättelse i Boken: 'tld' istället för 't:or'.</footnote>. På Bornholm, där den gamla
matrikeln ej fanns, motsvarade tunnan hartkorn blott <sup>2</sup>/<sub>3</sub> så stor areal. Dessa nya
matrikelvärden lades nu till grund för skattefördelningen. Något senare
avskaffades övriga hartkornslag utom å åker, äng, skog och tionde, och på
grund av ändringar i skattelagstiftningen har allt hartkorn sedan år  1904


upphört att användas som grund för nya skatter och andra prestationer till
staten och från år 1925 till kommunen, under det att äldre skatter delvis
debiteras efter de gamla hartkorntalen, för att ej medföra orättvisa mot dem
som förvärvat jordegendomen till värden beroende på de gällande
skatteförhållandena. Matrikeln, i vilken inträdande förändringar i jordegendomarna
genom styckning och sammanslagning införas, har fortfarande betydelse för
jorddelningars registrering, jordbrukets kreditväsen m. m. och utgör med
tillhörande kartor ett ganska tillfredsställande katasterverk.

Den förut rådande skillnaden mellan privilegierat och oprivilegierat
hartkorn upphävdes genom lag den 20 juni 1850.

JORDSTYCKNING. De inskränkningar, som förut gjorts i rätten att
stycka jordegendom (sid. 347) fortsattes genom en förordning den 25 juni
1810, men då det gamla hartkorntalet var en otillförlitlig måttstock på
jordegendomens närvarande avkastningsförmåga, övergick man genom en ny
förordning den 3 dec. 1819 att använda den boniterade arealen som gräns
för styckning, så att en bondgård med mindre än 20 tld ej fick styckas och
den återstående huvudparcellen i regel ej underskrida denna storlek och varje
frånstyckad parcell ej vara mindre än 1<sup>l</sup>/<sub>2</sub> tld, allt boniterad areal.
Huvudgårdar fingo ej styckas till mindre än 60 tld för varje ryttarehäst, som gården
var skyldig att underhålla. Då det blivit vanligt att kringgå
jordstycknings-lagen genom att utarrendera jord på mycket lång tid, utsträcktes giltigheten
av bestämmelserna om styckning den 21 april 1847 till att gälla allt
avhändande av jord för mer än 50 år. Genom lag av den 11 maj 1897 har sänkning
av storleksgränsen för bondgårdar i magra trakter medgivits liksom också,
att lantbruksministern för vissa fall, såsom för bildande av husmansbruk,
får rätt att bevilja nedsättningar. Sedan fastighetsbeskattningen år 1903
ändrats, blevo ändrade bestämmelser om jordstyckning erforderliga. I lag om
jords styckning och sammanläggning den 5 april 1906 ha mycket detaljerade
stadganden gjorts såväl mot styckning av jord, som anses böra hållas samlad,
och frånstyckning av areal, som anses behövlig för egendomens ekonomiska
bärighet, som mot sammanläggning av redan i och för sig bärkraftiga gårdar,
liksom också om skyldigheten att förse frånstyckade områden med byggnader,
som behövas för deras brukning. Till dessa stadganden hör, att för varje gård,
som försvinner genom sammanläggning, liksom för varje självägaregård,
som minskas under stadgad minsta storlek, skall utläggas ett <i>plikthus,</i> d. v. s.
en välbelägen husmanslägenhet, som skall särskilt matrikuleras och icke får
nedbringas under 3 tld medelgod jord.

JORDEGENDOMENS FÖRDELNING. Till följd av ovan anförda
stadganden för att befordra landbogårdars försäljning till eget (sid. 656) har
antalet större gårdar (över 12 tror hartkorn) och deras areal ökats,
huvudsakligen genom indragning av landbogårdar, och samtidigt har antalet
små-bondgårdar och i synnerhet husmansgårdar (»Hus») med under 1 t:a
hartkorn ökats. De sistnämnda utgjorde år 1919 nära 80 proc. av hela antalet
egendomar och hade över 11 proc. av hela hartkorntalet, mer än godsen på
minst 20 tror hartkorn. Tillika hade så gott som alla landbogårdar
övergått till självständiga gårdar.


<i>Småbruk.</i> Staten har i Danmark tidigare än i andra länder ägnat omsorg
åt det mindre jordbrukets utveckling. I detta syfte förbjöds i lag av den 4
juli 1850 dagsverksplikt som avgäld för arrende, för att den ej skulle hindra
skötseln av brukarens eget jordbruk. Då sedan industrien och städerna
började att i större omfattning draga folk från jordbruket, övergick man här
som i andra länder till mer energiska åtgärder för småbrukets främjande.
Är 1873 infördes premiering av utmärkt skötta husmanslotter, vilket
handhaves av landboföreningarna, år 1880 inrättades två
husmanskreditföreningar (sid. 663) och från senare delen av 1880-talet studieresor för husmän.
Senare övergick man till att befordra bildandet av nya småbruk. Genom lag
den 24 mars 1899, vilken sedan förnyats vart femte år beviljades statsanslag
till amorteringslån för egnahemsbildning åt mindre bemedlade, dugliga
lantarbetare. Lägenheternas storlek begränsades först till 3<sup>1</sup>/<sub>2</sub>—5 tld jord av
medelbonitet med ett värde med byggnader och inventarier av högst 4,000
kronor, med beräkning att husmannen skulle delvis hämta sin utkomst
genom arbete vid andras jordbruk, men senare ba dessa gränstal upprepade
gånger höjts för att åstadkomma även så stora gårdar, att de giva sina
brukare full sysselsättning och uppehälle. De med dylika lån förvärvade
lägenheterna få ej delas eller tilläggas till annan egendom och ej överlåtas till
person, som ej är berättigad att erhålla husmanslån. Husmansjordbruket har
också befordrats genom anordnande av särskild undervisning och
konsulenter för småbrukare  (sid. 668).

Omsorgen om husmansbruket har krönts med avgjord framgång.
Statshusmännens antal har raskt ökats, de ha i allmänhet rett sig bra, vilket till
stor del kan tillskrivas föreningsväsendet, vari de tagit en livlig del, och de
ha lämnat en betydande del av landets produktion av fläsk, ägg, mjölk,
grönsaker, honung m. m.

FÖRENINGSVÄSEN. Det år 1769 stiftade <i>Danske Landhusholdningsselskab</i>
(sid. 347) har bibehållit sin ställning som officiell sammanslutning
av för lantbruket och därmed förbundna näringar intresserade personer och
föreningar, och denna ställning har blivit än mer utpräglad därigenom, att
sedan år 1872 hälften av de 36 medlemmarna i dess bestyrelseråd väljes av
landboföreningarna, en för varje amt. Sällskapet tjänstgör också som en
rådgivande myndighet åt regeringen. Sällskapet har alljämt fortsatt att
sprida upplysning genom skrifter och utgiver sedan år 1831 Tidskrift for
Landökonomi samt har ordnat praktisk utbildning av lärlingar, mejerister
och mejerskor, anställt konsulenter, organiserat försöksverksamhet m. m. De
åtgärder, som sällskapet på detta sätt igångsatt och lett med understöd av
statsmedel, pläga, då de fått större omfattning, överlåtas till statens direkta omsorg.

Lokala lantmannaföreningar bildades från början av 1800-talet, vanligen
med ett amt som område och benämning av amtets ekonomiska sällskap.
Från 1830-talet ökades antalet dylika föreningar, numera kallade
<i>Landboforeninger,</i> starkt och till större delen för mindre distrikt, så att deras antal år
1913 utgjorde 119. Deras verksamhet i distriktet motsvarar
Landhusholdningsselskabets för hela riket, och i densamma utgör anordning av
kreatursutställningar och premiering av småbruk en viktig del.


För åstadkommande av samverkan ha landboföreningarna sammanslutit
sig till 4 Fællesforeninger (provinsiella förbund, det första år 1872) och dessa
jämte den enda landboföreningen på Bornholm år 1893 till De <i>samvirkènde
danske Landboforeninger,</i> som en gemensam representation för landets
lantbruk.

Under senaste årtionden ha småbrukarna bildat särskilda
<i>Husmandsforeninger</i> med liknande uppgifter som landboföreningarna, vilka likasom
dessa sammanslutit sig till 5
provinsförbund och riksförbundet <i>De samvirkènde
danske Husmandsforeninger.</i>

<img r>Fig. 148. Överstelöjtnant <sp>E. Dalgas</sp>.</img>

Bland sammanslutningar för särskilda
uppgifter märkes främst <i>Det danske
Hedeselskab,</i> bildat år 1866 på initiativ
av <sp>E. Dalgas</sp>, vilken till sin död 1891
förestod dess arbeten. Bedan på
1700-talet hade trädplanteringar och år 1830
odling och ängsvattningsanläggningar
börjats på den jutska heden, men arbetet
på dennas förvandling till produktivt land
fick större omfattning först genom
Hedsällskapets verksamhet. Denna ägnades
först företrädesvis åt anläggning av
bevattningskanaler, varav intill
århundradets slut upptagits sammanlagt 3 mils
längd, huvudsakligen på jordägarnas
bekostnad, och därjämte anlades en
ängs-vattningsförsöksstation på Hesselvig. Samtidigt biträdde sällskapet
hedborna med råd angående odlingen och igångsatte uppsökning av
märgel, för vars transport järnvägar byggdes på statens bekostnad. Vid
århundradets slut voro 7 mil märgelbanor utförda. Under sällskapets
ledning ha skogs- och läplanteringar utförts av jordägarna å större
delen av den icke odlingsvärda heden. Staten har betalat <sup>1</sup>/<sub>4</sub> av kostnaden för
sådana planteringar, som ställts under ständig fredning och statens uppsikt
samt liksom sällskapet lämnat plantor till lågt pris. Sällskapet har också
stora egna planteringar och handhar vården av .sådana, som utförts å stora
arealer, vilka enskilda personer inköpt för den fosterländska sakens
befordran.

Är 1889 upptog sällskapet även mossodling å sitt program, lämnar råd och
biträde vid företag av denna art och har 2 försöksstationer och hundratals
mönsterodlingar på enskildas mark.

Sällskapet åtnjuter ett betydligt statsanslag och utgiver en månadsskrift.

<i>Fröodlingsföreningar.</i> År 1876 bildades <i>Forening for indenlandsk Fröavl,</i>
och sedan har ett antal lokala föreningar bildats med uppgift att befordra
och övervaka fröodling samt handhava försäljningen av medlemmarnas
fröskördar, den första år 1880 å Fyen för trädgårds- och rotfruktsfrö.




<i>Avelsföreningar.</i> Är 1874 bildades en första tjurhållningsförening, och
från 1880-talet började sådana bildas i den ena landsdelen efter den andra.
Dessa <i>kvœgavlsforeninger</i> handhava numera till större delen tjurhållningen
för de mindre jordbrukarna. De utöva även en verksam ledning av och
kontroll över dessas nötboskapsavel genom sina höga fordringar på tjurarnas
beskaffenhet, åliggandet för medlemmarna att årligen uppvisa sina kor för
godkännande, förbud att för godkända hondjur använda annat än
föreningstjurar samt (på Fyen) genom urval av »tjurmödrar», vilkas tjurkalvar ej få
säljas förrän de nått 1 års ålder. Denna deras ledning av avelsurvalet är av
desto större betydelse, som de mindre jordbrukarna blott föga deltaga i de
av landboföreningarna anordnade kreatursutällningarna.
Kvægavlsförening-arna (på småöarna kallade Tyreholdsforeninger) föra i allmänhet stambok
och ha sammanslutit sig kretsvis i <i>Fœllesledelser</i> eller <i>Forbund,</i> vilka stå i
förbindelse med ortens landboförening och kontrollföreningar och ha var
för sig eller i förening anställt en konsulent. Antalet föreningar var i början
av  1820-talet omkring  1,200, sammanslutna i 32 Fællesledelser.

<i>Hästavelsföreningar</i> med liknande uppgift ha till största delen bildats
efter mönstret av den år 1887 stiftade föreningen <i>Jyden.</i> De
statsunderstödda föreningarnas antal var år 1909 omkring 300, men därjämte fanns
ett stort antal utan statsunderstöd. På Jylland och Fyen ha de sammanslutit
sig till Samvirkende Hesteavlsforeninger.

<i>Svinavelsföreningar,</i> bildade från slutet av 1880-talet efter
nötkreaturs-avelsföreningarnas mönster, funnos år 1909 till ett antal av omkring 250.
De erhöllo från 1899 statsunderstöd för varje fargalt, men sedan detta
understöd år 1912 indrogs, emedan galthållningen ansågs böra understödjas av
slakterierna, har deras antal nedgått.

<i>Fåravelsföreningar</i> för bagghållning och premiering av avelsfår började
bildas år 1899 och erhöllo anslag för premierade baggar av engelsk köttras.
Sedan anslaget år 1912 upphört, har föreningarnas antal starkt minskats.

<i>Getavelsföreningar</i> började bildas år 1873 men bortdogo åter. Efter
sekelskiftet ha sådana föreningar åter uppstått och åtnjuta ett mindre statsanslag.

<i>Kontrollföreningar.</i> Med hjälp av Fjords kontrollcentrifug och
differensberäkning (sid. 688) hade undersökning av från olika besättningar
härrörande mjölks fetthalt på 1880-talet börjat göras vid en del mejerier, och
man hade även börjat att beräkna mjölk- och gräddmängden i förhållande
till fodermängden, men först då bekväma apparater för hastig och säker
bestämning av mjölkens fetthalt i början av 1890-talet blivit tillgängliga,
kunde dylika beräkningar få någon större praktisk användning.

Den första fullt genomförda tillämpningen härav gjordes genom bildande
år 1895 av Vejen og Omegns kontrollförening, med uppgift att föra kontroll
över medlemmarnas kor beträffande såväl den mängd mjölk och smör, de
lämnade, som det foder de förtärde. Föreningen lät genom en avlönad
assistent utföra vägning av mjölken och bestämning av dennas fetthalt
liksom anteckning av utfodringen för varje ko med regelbundna mellantider
för att sålunda lära känna det ekonomiska utbytet av de enskilda korna.

Detta företag väckte stor uppmärksamhet, föreningar bildades i mängd
för kontroll av mjölkkorna, och år 1902 beviljades statsanslag till understöd
åt föreningarna. Kontrollen utsträcktes i en del fall till kalvar och svin,
men däremot fick den »utvidgade kontrollen» över hela jordbruket, vilken
år 1907 upptogs av en därför bildad kontrollförening på Langeland, icke
något vidare insteg hos kontrollföreningarna, utan ingick i
räkenskapsföreningarnas verksamhet.

Kontrollföreningarnas siffror för enskilda kors avkastning av mjölk och
smörfett fingo användning vid deras bedömande vid utställningar och
avels-centertävlingar, och genom 1912 års lag om anslag till husdjursavelns stöd
bestämdes, dels att understödet åt kvægavlsföreningarna till tjurar skulle
utgå med högre belopp, när föreningsmedlemmarnas kor äro kontrollerade,
dels att statsbidraget till premiering av tjurar efter 2 års förlopp skulle utgå,
blott om pålitliga kontrollsiffror rörande mödrarnas produktion av mjölk och
smörfett företeddes, likasom dylika kontrollsiffror efter 5 år skulle bliva en
av grunderna för kors premiering.

Vid ett möte år 1915 mellan ombud för kontrollföreningarna i de
skandinaviska länderna beslöts användning av en gemensam foderenhetsberäkning
(1 foderenhet = 1 kg. korn eller 1.1 kg. torrsubstans hos rotfrukter).

Kontrollföreningarna hava på detta sätt fått grundläggande betydelse för
såväl utfodringens rationella anordnande och ekonomiska beräkningar som
för urvalet av avelsdjur, och hava varit en av de kraftigaste hävstängerna
för nötboskapsskötselns framsteg.

De danska kontrollföreningarna hava sammanslutit sig i förbund
<i>(»Fœllesledelser»)</i> för de olika landsdelarna, i Jylland och på Fyen gemensamt för
kvægavls-  och kontrollföreningar.

Av sammanslutningar för direkt ekonomiska syften inom jordbruket voro
<i>kreditföreningar</i><footnote>Institut intern, dagriculture. Bull. du bureau des instit. econom. 1911, n:r 4, s. 176.</footnote> de första. Sedan den år 1786 bildade Kreditkassan (sid.
345) upphört, blev behovet av en anstalt för jordbrukarnas hypotekskredit
trängande, men först år 1850 beslöt riksdagen upprättandet av
kreditföreningar för jordägare, och den 20 juni samma år utfärdades en lag om dylika,
vilka skulle hava till uppgift att lämna amorteringslån med 4—4<sup>1</sup>/<sub>2</sub> proc.
ränta till högst <sup>3</sup>/<sub>5</sub> av jordegendomens värde mot pantobligationer och en
gemensam ansvarighet av låntagarna för föreningens skuld intill <sup>5</sup>/<sub>3</sub> av lånets
belopp; dock kan enligt lag av den 19 febr. 1861 intressenternas ansvar vara
inskränkt till viss serie, omfattande lån inom viss tidrymd. Till de först
bildade föreningarna ha 4 nya tillkommit, varav 2 husmanskreditföreningar,
för vilka enligt lag den 28 maj 1880 (ändrad den 12 maj 1882) staten
garanterat obligationernas förräntning. Amorteringslånen hos dessa senare
föreningar få uppgå till hälften av de bebyggda lägenheternas värde, och
stående lån få lämnas till <sup>1</sup>/<sub>3</sub> av detta värde. Även de övriga kreditföreningarna
fingo genom lag av 27 april 1896 rätt att utlämna stående lån. På grund av
lag den 18 dec. 1897 har bildats ett antal <i>hypoteksföreningar</i> för lån mot
sekundär inteckning. Slutligen har genom lag den 6 april 1906 inrättats
<i>Kongeriget Danmarks Hypoteksbank</i> för att upptaga obligationslån för 
uppköp av kreditföreningarnas m. fl. likartade institutioners obligationer och
sålunda koncentrera anskaffningen av lånemedel åt föreningarna. Banken
erhöll en grundfond av 20 miljoner kronor statsmedel.

För att bereda jordbrukare korta driftslån inrättades enligt lag den 26
mars 1898 <i>Forskudsforeninger</i> med solidarisk ansvarighet och lånerätt intill
50 kronor per stort kreatur, som egendomen enligt taxering borde hava.
Staten lämnade för 10 år ett lån å 5 miljoner kronor. Då átatens lån icke
förnyats, utan enligt lag 1908 skulle inom viss tid amorteras, har detta slag
av föreningar blivit allt mindre använt och ersatts av <i>andelskassor,</i> ett slags
filialer av den år 1914 bildade <i>Dansk Andelsbank.</i> Andelskassorna lämna
kreditivlån åt till banken anslutna andelsföreningars medlemmar.

De första föreningarna i Danmark enligt andelsprincipen (sid. 473) d. v. s.
med delaktighet i företaget i förhållande till tecknade andelar och i vinsten
i förhållande till deltagandet i dess rörelse, voro konsumtionsföreningar, här
kallade <i>Brugsforeninger.</i> Dessas första uppkomst går tillbaka till den efter
det engelska Rochdalesystemet år 1866 bildade Thisteds arbetareförening,
vilkens stiftare, prosten <sp>H. Chr. Sonne</sp>, räknas som det danska
andelsföreningsväsendets upphovsman. De första särskilt för jordbrukare avsedda
bruksföreningarna stiftades år 1869 och 1870, varefter deras antal hastigt
tilltog, så att det år 1916 översteg 1,300. Deras styrka ökades genom
sammanslutning till Fællesforeninger, vilka kunde hålla lager åt de anslutna
föreningarna. År 1884 bildades <i>Fœllesforeningen for Danmarks
Brugsforeninger</i> med säte i Köpenhamn. Sedan de jutska föreningarna år 1888 till
en tid bildat eget förbund, har riksföreningen år 1896 åter rekonstruerats
och förser numera de anslutna föreningarna med varor dels genom import
dels från egna fabriker. Ännu några andra sammanslutningar av
bruksföreningar ha bildats för särskilda landsdelar.

Enligt näringslagen av den 23 maj 1873 betraktas och beskattas
föreningarna ej som handelsföretag, om medlemmarna äro solidariskt ansvariga och
försäljning sker blott till registrerade medlemmar och överskottet utdelas åt
medlemmarna i förhållande till deras inköp. Åtskilliga bruksföreningar ha
emellertid löst näringsbevis och därmed fått rätt att sälja till utomstående.

<i>Mejeriföreningar.</i> Redan på 1850-talet förekommo spridda försök att
samla bondgårdarnas mjölk till gemensamhetsmejerier, och under följande
årtionde bildades på landboföreningarnas initiativ en del dylika
sammanslutningar, men det ekonomiska resultatet var dåligt. Med införande av
isbehandlingen av mjölken och än mer efter mjölkcentrifugernas framträdande
vid slutet av 1870-talet ändrades förutsättningarna för behandling av mjölken i
stort, och då de till en början i mängd uppstående <i>fœllesmœlkerierna</i>
(köpmejerierna) till följd av leverantörernas bristande intresse för leverans av
god mjölk rätt allmänt lämnade dåligt utbyte och mindre goda produkter
samt dessutom hade svårt att realisera skummjölken, vann den genom
kännedom om de schweiziska och nordamerikanska mejeriföreningarnas framgång
väckta tanken på av mjölkleverantörerna själva kooperativt drivna mejerier
allt mer anslutning. Redan 1875 hade det första danska mejeriet enligt
andelsprincipen inrättats vid Kaslunde på Fyen, och med det vid Hjedding i
Ribe amt år 1882 igångsatta mejeriet, fick denna princip sin fulla, för
Danmark typiska utveckling. Mejeriet drevs för leverantörernas räkning på
deras egen risk och solidariska ansvar. Ingen aktieteckning eller kontant
inbetalning av andelar ägde rum, utan kapital för mejeriets anläggning erhölls
genom lån, för vilket medlemmarna ansvarade med viss summa per ko, och
som småningom avbetalades av uppstående vinst. Härigenom blev det
möjligt för även de minsta jordbrukarna att deltaga. Leverantörerna voro
skyldiga att lämna all sin mjölk, som ej behövdes för egen eller närboende
småfolks räkning, samt deltogo i de dagliga kostnaderna och hade del i
egendomen och i vinsten i förhållande till den levererade mjölkmängden.
Rösträtten stod i de först bildade föreningarna i förhållande till det antal kor,
från vilka medlemmar anmält sig vilja leverera mjölk, men har sedan i
allmänhet blivit lika för alla.

Andelsmejerierna ha kraftigt bidragit att höja smörets kvalitet och öka
jordbrukarnas intresse för mjölkhushållningen, och deras antal steg hastigt.
Av samtliga mejerier voro
<table o>
<td r>År<td c><sp>1881</sp><td c><sp>1900</sp><td c><sp>1914</sp>
<td>Andelsmejerier .....................<td c>1<td r>1,029<td r>1,168
<td>Fællesmejerier .....................<td c>?<td r>266<td r>196
<td>Herrgårdsmejerier  ...............<td c>?<td r>264<td r>16
</table>

År 1909 beräknades 77 proc. av den till mejerierna levererade mjölken
hava gått till andelsmejerier.

Mejeriföreningarna ha sammanslutit sig till förbund, av vilka det första
bildades år 1887, och vilkas antal år 1916 var 21. Förbunden ha verkat för
kvalitetsbetalning av smör, för en likformig organisation av smörets
försäljning, avräkning för mjölkleveranserna och avlöning av mejerifolket, för
gemensam anskaffning av förnödenheter, provinsiella smörutställningar
m. m. De ha i sin ordning bildat två stora sammanslutningar, De
<i>samvirkende jydske Mœlkeriforeninger</i> och <i>De samvirkende Mœlkeriforeningerne
på Sjœlland, Lolland, Falster og Bornholm.</i> Dessa jämte Centralföreningen
på Fyen ha år 1899 bildat <i>De danske Mejeriforeningers Fœllesorganisation,</i>
vilken utgör mejeriernas högsta representation, anordnar mejeristatistik,
driftskontroll och sedan 1912 egen smörnotering för att giva bättre hållning
åt Grosserersocietetens notering.

För kontrollen över exportsmörets kvalitet bildades år 1900 <i>De Danske
Mœlkeriers Smörmœrkeforening.</i>

För export av smör utan danska mellanhänder stiftade andelsmejerierna
i östiften år 1887 <i>Danske Landmœnds Smörexportforening,</i> och sedermera
ha flera dylika föreningar bildats, bland dem år 1895 <i>Dansk Smörpakkeri</i> i
Esbjerg, vilket mottager och packar mejeriernas smör för export.

<i>Andelsslakteriföreningar.</i> Då Tyskland år 1886 på grund av utbrott av
svinpest i Köpenhamn förbjöd införsel från Danmark av levande svin,
bildades det ena slakteriet efter det andra genom sammanslutningar av
uppfödare för direkt export av fläsket till England.

Även dessa föreningar, vilkas antal år 1916 var 41, ha sammanslutit sig

för gemensamma intressen, nämligen till <i>Andelsslakteriernes Fœlleskontor</i>
år 1890 för statistik över gödning och export, <i>De samvirkende danske
Andelsslakterier</i> 1897 och <i>Danish bacon agency</i> 1902 för direkt försäljning av fläsk
till engelska detaljister. Till denna sistnämnda affär hade år 1916 15
andelsslakterier anslutit sig.

Andelsslakterierna ha verksamt bidragit till den danska svinavelns
höjande. Deras förbund har sedan år 1908 anordnat kvalitetsbedömning av
exportfläsket och sedan 1913 haft uppdrag av staten att handhava ledningen
av svinavelscentra och den provning av olika avelsstammars värde, som
sedan nämnda år äger rum.

<i>Äggförsäljningsföreningar.</i> På 1890-talet började bildas »äggkretsar» för
insamling och gemensam försäljning av ägg, och år 1895 bildades genom
sammanslutning av dylika kretsar förbundet <i>Dansk Andelsœgexport.</i> De
tillhörande äggkretsarnas medlemmar äro skyldiga att inom 4 dagar till sin
krets insamlare avlämna äggen, varvid de stämplas med medlemmens och
kretsen nummer. Härigenom erhålles en sträng kontroll över äggens
beskaffenhet. Förbundet har även inrättat äggpreservenngsanstalter för äggens
bevarande under tider med lågt pris samt Fjærkræfederier för gödning av
fjäderfä och från 1902 årliga tävlingar mellan framstående hönsflockar.

<i>Andelsudvalget</i> är benämningen på en år 1898 bildad representation för
ett antal sammanslutningar <i>(Fœllesforeninger)</i> av andelsföreningar, vars
ändamål är att stödja och befordra andelsföreningsväsendets utveckling.

<i>Försäkring</i> mot förlust genom kreaturs sjukdom eller död blev redan i
början av 1800-talet föremål för föreningsverksamhet, vanligen av små,
lokala föreningar, som ersatte en del av kreaturens värde och tillika höllo
gemensam tjur för medlemmarnas räkning. Från 1850-talet började
föreningar efter moderna försäkringsprinciper bildas, och deras antal
beräknades år 1910 till omkring 1,500. Flertalet är fortfarande småföreningar,
som försäkrar antingen blott hästar eller blott nötkreatur. Därjämte finnes
ett antal föreningar med en provins eller hela riket till område. Bland de
sistnämnda märkes främst <i>Östiftenes Kreatursforsikringsforening</i> stiftad år
1859 och år 1866 ändrad till <i>Kreatursforsikringsforeningen för Kongeriget
Danmark.</i>

<i>Hagelskadeförsäkringsföreningar</i> började tidigt bildas, den första på
Fyen år 1864. Deras antal uppgick år 1912 till 14, varav 1 för hela landet
och de övriga för distrikt, vanligen ett eller några amt, och försäkringen
beräknades då omfatta grödorna å omkring 55 proc. av sädes- och
rotfruktsarealen.

LANTBRUKSMÖTEN. Till lanthushållningssällskapets och
landboföreningarnas verksamhet kan i viss mån räknas anordnandet av de allmänna
lantbruksmötena <i>(Landmandsforsamlinger).</i> Med undantag av den första av
dessa, som hölls i Randers år 1845 och anordnades av Randers Amts
Husholdningsselskab, hava visserligen de följande, som hållits först med 1,
senare med 2, 3 och allt flera års mellantid, ordnats av en bestyrelse för
varje, men från och med det ll:e mötet i Köpenhamn år 1869 hava
förberedelserna och utseendet av bestyrelsen handhafts av ett möte av delegerade
från lanthushållningssällskapet och landboföreningarna. Liksom de tyska
Wanderversamlungen (sid. 530), vilka utgjorde deras förebild, hade de
första landmandsforsamlingerne huvudsakligen diskussioner, föredrag och
sällskaplig samvaro till uppgift, men utställningarna, som först från det 4:e
mötet i Köpenhamn 1852 utgjorde en del av mötet, blevo sedan allt mer
omfattande och trängde förhandlingarna åt sidan. Kostnaden för mötena växte
härigenom så, att man efter det 18:e i Odense beslutat att t. v. upphöra med
dem, vartill desto mer skäl fanns, som de djurutställningar, vilka höllos varje
år, beredde rikliga tillfällen att uppvisa djuren och följa avelns utveckling.

För de föredrag och överläggningar, som förekommo vid
Landmandsforsamlingerne liksom vid de nordiska <i>lantbrukskongresserna</i> av vilka den
första hölls i Köpenhamn år 1888, har den år 1918 bildade <i>Nordiska
Jordbruksforskares förening</i> möten lämnat ersättning.

LANTBRUKSUNDERVISNING. Det kungl. Lanthushållningssällskapet
anordnade praktisk utbildning vid ett antal gårdar från 1820 för
lantbrukslärlingar och från 1836 för mejerskor, vilken verksamhet alltjämt fortgått
och år 1854 utvidgades med utbildning av koskötare. Teoretisk
undervisning började först under uppsvingsperioden på 1830- och 1840-talen vid
några privata teoretiskt praktiska skolor, bland vilka den, som år 1849
öppnades på Næsgaard, tillhörigt det i slutet av 1700-talet stiftade <i>Classenske
fideikomiss,</i> ännu består, under det att de övriga fingo kortare varaktighet.
Från 1840-talet samlade sig intresset för lantbrukarnas undervisning allt mer
på inrättandet av folkhögskolor (den första år 1844), men därjämte
inrättade Fyens stifts patriotiske Selskab år 1855 ett uteslutande teoretiskt
<i>Landvæsensinstitut</i> i Odense. Senare har ett antal lantbruksskolor uppstått, vilka
genom sin idealt-nationella karaktär närma sig till och samarbeta med
folkhögskolorna. En sådan var den av <sp>J. C. La Cour</sp> (1838—98) år 1869
grundade <i>landboskolan</i> i Lyngby samt liknande skolor på Tune (1871),
Ladelundgaard (1878), Morsö (1884), Dalum (1886), Malling (1889) m. fl.
13 dylika skolor äro i verksamhet, varjämte inrättats särskilda
<i>husmandsskolor.</i> Dessutom meddelas även lantbruksundervisning vid ett stort antal
folkhögskolor.

Av specialskolor har undervisningskurs i ängsvattning lämnats vid
Hesselvig på Jylland.

Med undantag av att tillfälle från år 1849 fanns för lantbruksstuderande
att deltaga i undervisningen vid den polytekniska skolan i Köpenhamn,
inrättades högre, på vetenskaplig grund bygd undervisning i lantbruk först
genom att den år 1777 av staten övertagna veterinär skolan å Christianshavn
enligt lag år 1856 ombildades till den <i>Kgl. Veterinœr- og Landbohoiskolen,</i>
omfattande avdelningar för veterinärkunskap, jordbruk och lantmäteri samt
sedan 1863 trädgårds- och skogsskötsel. Högskolan har haft stark
tillströmning av studerande ej blott från Danmark utan även från de övriga
skandinaviska länderna och varit centralhärden för den lantbruksvetenskapliga
forskningen i Danmark.

Lantmännens behov av råd och ledning har tillgodosetts genom
anställande av ett antal <i>konsulenter,</i> vilket småningom betydligt ökats.  Början
härtill gjordes, då lanthushållningssällskapet år 1860 anställde <sp>Th.
Segelcke</sp> som konsulent i mejerihantering och sedan ytterligare sådana i
husdjursskötsel (1875), växtodling (1877) och växtsjukdomars bekämpande
(1882). I samband med den utvidgning av statens åtgärder för
husdjursskötselns främjande, som skedde år 1887, har antalet konsulenter betydligt
ökats och bland annat även anställts en konsulent i England för att befordra
avsättningen   av danska lantbruksprodukter. En del av konsulenterna ha
förblivit lydande under
lanthushållningssällskapet men andra ställts direkt
under lantbruksministeriet.

<img l>Fig. 149. Docent <sp>N. J. Fjord</sp>.</img>
Dessutom hava åtskilliga landbo- och
kreatursavelsföreningar anställt dylika
tjänstemän, till vilkas avlöning bidrag
erhållas från staten intill hälften av
avlöningen. Är 1920 voro
statskonsulenterna till antalet 18 och konsulenter hos
sällskap och föreningar omkring 90.

FÖRSÖKSVERKSAMHETEN<footnote>Tidskr, for Planteavl. XXX, s. 1.</footnote> har
sedan mitten av 1800-talet fått en
mycket stor omfattning och verksamt
bidragit till det danska lantbrukets
stora framsteg.

Främst märkes verksamheten vid det
till lantbrukshögskolan förlagda
<i>Landökonomiske Forsögslaboratorium,</i> som
år 1882 inrättades för den av docent
<sp>N. J. Fjord</sp> (1825—1891) år 1866
påbörjade försöksverksamheten
rörande utfodring och mejerihantering. Genom de ute på lantgårdar under
vanliga förhållanden utförda utfodringsförsöken i förbindelse med
laboratorieundersökningar av foder och produkter grundlades den direkt på
praktiken inriktade läran om fodermedlens tillgodogörande och fodervärde, som
sedan ytterligare utbildats i de nordiska länderna (sid. 468). På samma sätt
ha mejeriförsök ute i praktiken och laboratorieundersökningar utförda
främst av <sp>Fjord</sp> och professor <sp>V. Storch</sp> (1837—1918) haft stort
inflytande på mejerihanteringens storartade utveckling i de nordiska länderna.
För försöken och undersökningarna på detta område hava redogörelser
lämnats i Beretninger fra Försögslaboriet vars första nummer utgjordes av den
18:e Beretning över <sp>Fjords</sp> försök. De bakteriologiska och
djurfysiologiska avdelningarnas redogörelser inflyta sedan 1917 i högskolans årsskrift.
Högskolans <i>Serumlaboratorium,</i> inrättat år 1908 på förslag av prof. <sp>C. O.
Jensen</sp>, som blev dess förste föreståndare, har till uppgift
undersökningar av smittsamma sjukdomar hos husdjuren samt beredning och
utlämning av serum- och bakteriepreparat för dessas bekämpande.




På växtodlingens område går försöksverksamheten tillhaka till de
undersökningar, som dåvarande folkskolläraren <sp>Peter Nielsen</sp> på 1860-talet
började beträffande fodervallars lämpliga sammansättning och anläggning,
och som från år 1877 understöddes av Lanthushållningssällskapet. Sedan
<sp>Nielsen</sp> år 1882 blivit konsulent hos sällskapet och år 1885
statskonsulent, ställdes under hans ledning försöksstationer i Tystofte på Själland, i
Askov i södra Jylland, vid Lyngby på Själland (där försöken börjats år 1886
av Föreningen for Kulturplanternes Forbedring) samt vid V. Hassing på
norra Jylland. Vid dessa stationer utsträcktes verksamheten till försök med
vallväxter, sädes- och rotfruktssorter, växtföljder, gödsling m. m. och efter
Nielsens död 1897 övertogs försöksverksamheten av <i>Statens
Planteavlsudvalg,</i> valt av Lanthushållningssällskapet, Lantbrukshögskolan och de
Samvirkende Landboforeninger, och handhades främst av statskonsulenterna <sp>K.
Hansen</sp> i Lyngby och <sp>Fr. Hansen</sp> i Askov († 1921). Antalet av
försöksstationer har senare ökats till 6 jämte 2 smärre försöksfält, vartill kommit 3
trädgårdsförsöksstationer. Planteavlsudvalgets medlemmar har ökats till 5,
utsedda av jordbruksdepartementet på förslag av de förut nämnda
sammanslutningarna samt de Samvirkende Husmandsforeningerne, de
Sam-virkende Haveforeninger och Almindelig dansk Gärtner!'orening.
Lantbruksförsökens resultat meddelas i försöksverksamhetens organ Tidskrift
for Planteavl.

Under samma ledning lades år 1903 de försök, som förut utförts av två
av Lanthushållningssällskapet tillsatta nämnder, <i>Hvede- och
Maltbygudvalget.</i> Det förra bildades år 1882 för att genom försök med olika sorter
och odlingssätt påvisa vetesorter, som hade Squareheadvetets stora
avkastning och stråstyvhet, men bättre bakningsduglighet och härdighet, vilken
senare egenskap under vintern 1880—81 svikit hos denna vid denna tid
mycket spridda och omtyckta sort. Maltbygudvalget skulle utreda de
omständigheter, som inverka på kornets värde som maltvara.

Ytterligare har under samma ledning förts ambulerande ogräsförsök,
<i>Statens Planteavlslaboratorium</i> för kemiska och bakteriologiska
undersökningar (1909), vid vilket under <sp>Harald Christensens</sp> ledning
utföres en omfattande undersökning över jordens kalkbehov i landets alla delar
enligt <sp>Christensens</sp> metod med provning med den kalkälskande
Azotobacter-bakterien, samt Landboföreningarnas växtpatologiska försök (1913)
och försök med trädgårdsväxter (1915).

Landboföreningarna började år 1895 på initiativ av professor
<sp>T. Westermann</sp> och statskonsulenterna <sp>K</sp>. och <sp>Fr. Hansen</sp> i större
omfattning utföra lokala fältförsök för påvisande av fältens lämpliga gödsling.
Denna verksamhet fick snart understöd av statsmedel och har nått en
allmän anslutning över hela riket. Landboföreningarna liksom deras 4
provinsförbund hava för denna verksamhets ledning tillsatt »Planteavlsudvalg
och anställt konsulenter, och vardera provinsförbundet utgiver en årlig
berättelse över verksamheten.

Av enskilda försöksanställare bör nämnas <sp>Erhard Frederiksen</sp>
vid de Danske Sukkerfabrikker, vilken år 1882 igångsatte förädlings-, sort-
och gödslingsförsök med sockerbetor, vilka lett till stammar med högre
sockerhalt samt ökad kunskap i betornas rationella odling.

För undersökningar rörande jordförbättring inrättades år 1918 en
särskild anstalt, <i>Statens Grundforbedringsvœsen,</i> vilken lyder under
Planteavlsudvalget.

<img l>Fig. 150. Professor Bernh. Bang.</img>

Bekämpandet av parasiter på odlade växter har varit föremål för
omfattande studier. Bland sådana må särskilt nämnas <sp>Anders Sandöe
Örsteds</sp> upptäckt av rostsvamparnas värdväxling  (samtidigt med tysken
<sp>De Bary</sp>), vilket föranledde
intagandet i stängsellagen 1869 av stadgande
om utrotande på grannars påfordran av
Berberis och andra buskar och träd,
som sprida växtsjukdomar. Genom lag
den 27 mars 1903 påbjöds ovillkorligt
utrotande av Berberis utom i botaniska
trädgårdar, vilket medfört en minskning
av svartrost på säd till en obetydlighet.
Likaså förtjänar erinras om
<sp>J. L. Jensens</sp> undersökningar på 1880-talet
rörande sotsvampar och bladmögel å
potatis, vilka ledde till hans ännu brukliga
metod att bekämpa sot med
varmvattenbehandling och den till en tid använda
ceresbetningen (med svavellever) mot
sot samt skyddskupning av potatis.

<i>Frökontrollen</i> i riket handhaves av
en statsanstalt, Dansk Frökontrol,
vilken grundades år 1871 av redaktör <sp>E. Möller-Holst</sp> och från 1882
stod under tillsyn av Lanthushållningssällskapet samt 1891 övertogs av staten.
På det veterinär-vetenskapliga området märkas <sp>B. Bangs</sp>
undersökningar rörande tuberkulos huvudsakligen hos nötkreatur, vilka ledde till den
i de skandinaviska länderna allmänt antagna metoden för denna sjukdoms
bekämpande, nämligen undersökning av djuren med tuberkulin,
nedslagning eller sträng isolering av de reagerande djuren från de friska,
uppfödning av kalvarna med mjölk från icke reagerande kor eller pastöriserad
mjölk under sträng isolering. Vidare undersökningar om kvarka (av <sp>G.
Sand</sp> och <sp>C. O. Jensen</sp>), om smittsam kastning (av <sp>G. Sand</sp> och <sp>B.
Bang</sp>), om kalvdiarré (av <sp>C. O. Jensen</sp>), m. fl. undersökningar, vilka
varit av betydelse för sjukdomarnas bekämpande.

<i>Kemiska undersökningar</i> över konstgödsel, fodermedel och frövaror
fingo tidigt en mycket stor användning tack vare tillgången på goda
undersökningsanstalter, gemensamma inköp samt lagstiftning om skyldighet att
angiva varans värdegivande egenskaper. Enligt lag den 26 mars 1898,
förnyad den 27 maj 1908 skall sålunda bindande angivelse i detta avseende givas
och inga tvetydiga beteckningar användas i prislistor, fakturor o. s. v.

<i>Redskapsprovningar</i> började, oavsett de redan på 1820-talet 

förekommande tävlingsplöjningarna, år 1874 av lanthushållningssällskapet. Är 1892
blevo de en permanent statsanstalt, vilken sedan år 1914 står under ledning
av Statens Redskabsudvalg, bestående av representanter för nämnda sällskap
samt Landbo- och husmansföreningarnas förbund.

VETERINÄRVÄSENDET vann genom inrättande av
högskoleundervisningen i djurläkekonst tidigt en hög utveckling i Danmark. Om
Veterinärhögskolan och därmed förenade forskningsanstalter se ovan.

År 1851 inrättades det <i>Veterinœre Sundhedsraad,</i> som regeringens
rådgivare rörande husdjurens hälsö- och sjukvård, däri inbegripet ärenden
rörande in- och utförsel av husdjursprodukter.

I avseende på smittsamma sjukdomars bekämpande förtjänar främst
erinras om det nyss nämnda av prof. <sp>B. L. Bang</sp> utarbetade systemet för
kampen mot tuberkulos. Enligt lag av 1898, förnyad den 5 febr. 1904 om
bekämpandet av smittsamma kreaturssjukdomar äro stränga bestämmelser
införda för att hindra sjukdomens spridning, såsom förbud att annat än till
slakt sälja tydligt tuberkulösa djur och att föra sådana till marknader,
utställningar eller andras betesmarker, skyldighet att slakta djur angripna av
juvertuberkulos, förbud att från mejerier utlämna mjölk, som ej uppvärmts
till 80 grader, karantänstvång vid import av levande nötboskap o. s. v. Även
sera (som beredas vid Serumlaboratoriet sid. 668) hava fått en mycket stor
användning mot åtskilliga sjukdomar såsom kalvdöd, mill- och klövsjuka,
mjältbrand, rots m. fl.

Vidare bör erinras om den av <sp>J. Schmidt</sp> i Kolding år 1897 uppfunna
och av veterinär <sp>Jacobsen</sp> i Örbæk förenklade metoden mot
kalvnings-feber medels inpumpning av luft i kons juver, en metod som så gott som
undanröjt faran av denna förr mycket förlustbringande sjukdom.

BYGGNADER. Under framgångstiden på 1830-talet började
lantmannabyggnaderna allmänt att ombyggas, och härmed har sedan fortsatts för
vinnande av större varaktighet och ändamålsenlighet. För omfattningen härav
är i viss mån belysande, att brandförsäkringssumman för landsbygden från
304 miljoner kronor år 1849 stigit till omkring 1,200 miljoner vid slutet av
1800-talet.

Träväggar ersattes i stallbyggnaderna allt mer av sten, och i senare tid
har trä i byggnadernas inre allt mer fått vika för järn, cement och
saltglaserat lergods (krubbor). I den mån tröskverk börjat användas, som
sönderslå halmen, har denna vid taktäckningen ersatts av tegel, papp och spån.
Stallarna gjordes rymligare och bekvämare, bättre ventilering och
belysning infördes. För förvaring av den otröskade säden byggdes hjälmar.
Särskilda rum anskaffades för mjölkhushållningen. Täta gödselstadsbottnar
och urinbrunnar samt mot århundradets slut vid de mindre gårdarna slutna
gödselhus byggdes. Bostadsbyggnaderna gjordes också rymligare, ljusare
och bekvämare samt skildes vanligen vid ombyggnaden från ekonomihusen,
dock med bibehållande av husens anordning kring den fyrsidiga gården.

LANTBRUKSLITTERATUREN har sedan 1800-talets mitt nått en stor
tillväxt och spridning bland alla klasser av jordbrukare. Bland mer betydande
arbeten må nämnas: <sp>H. I. G. A. Lacoppidans</sp> Agerdyrkningslære (1860),
<sp>N. P. J. Buus</sp>' Malkeköernes Behandling (1875), <sp>D. Hannemanns</sp>
Veiledning til Dræningens Udförelse (1876), <sp>V. Proschs</sp> Haandbog i det
almindelige Husdyrbrug (1856—83), <sp>E. Möller-Holts</sp> Landbrugsordbog
(1877—83), <sp>A. Svendsens</sp> Fodringslære (1886), <sp>Th. Westermann</sp>
og <sp>H. Goldschmidt</sp> Landmansbogen (1895), <sp>B. Böggilds</sp>
Mælkeribruget i Danmark (1890) samt den år 1888 började serien av Landboskrifter
utgivna av den <sp>Raben-Lewetzau'ska</sp> fonden. En viktig roll för
lantbrukets framsteg ha de talrika och allmänt spridda tidskrifterna haft, bland vilka
de mest bemärkta varit Lanthushållningssällskapets tidskrift
(Landökonomiske Tidender, från 1815 Tidskrift for Landökonomi), Ugeskrift for
Landmænd (fr. 1885), Landmandsblad (fr. 1868), Landbovennen (fr. 1876), Vört
Landbrug (fr. 1882).

ÅKERBRUKETS framsteg visa sig i en fortgående ökning av den odlade
jorden, vilken enligt statistiska siffror från senaste halvsekel stigit från 53.7
proc. av hela arealen år 1871 till 69.4 proc. år 1912. I betraktande av ängens
och skogens jämförelsevis ringa areal och därav att den senare till största
delen varit fredad från odling, har åkerns ökning i huvudsak skett genom
uppodling av hedar, mossar och betesmarker. Framstegen ha dock mest
berott på förbättring av åkerns skötsel och därpå beroende ökning av
skördetalen. Under slutet av 1700-talet beräknades dessa för säd till 3—5 gånger
utsädet, motsvarande ungefär 6—10 deciton per hektar, men på 1870-talet
till omkring 22 deciton vete, 17 deciton råg och korn och 14 deciton havre.
Vid början av innevarande århundrade hade skördetalet för råg bibehållit
sig vid 17 deciton men för vete stigit ytterligare till omkring 30, korn 20 och
havre 18 deciton per hektar, medelskördesiffror som icke uppnås av något
annat land.

Spannmålsodlingen avtog från 1870-talet men blott från omkring 48 till
45 proc. av åkerarealen. Omläggningen från övervägande spannmåls- till
foderodling framträder huvudsakligen i en stark ökning av rotfruktsodlingen,
från omkring 2 proc. av åkern år 1871 till nära 14 proc. år 1912 samt en
minskning av trädesarealen under samma tid från 8.6 till 5.2 proc, vartill
dock kommer en okänd areal halvträde. Samtidigt har odlingen av vete,
råg och korn avtagit, under det att fodersäd (havre och blandsäd) ökats, från
omkring 18 till 23 proc.

Denna utveckling inleddes därmed, att de gamla sädesbruken, mestadels
treskifte, under 1800-talets förra del utbyttes mot sädes-vallbruk
(koppelbruk) , som på öarna vanligen omfattade 6—9 skiften av trade, höstsäd, 2—3
års vårsäd och 2—3 års vall, men på Jylland vanligen flera års vall, som
första året skördades till hö och under de följande betades. I Jyllands
sandtrakter bibehölls dock länge bruket att efter råg, potatis och 3—4 års bovete
lämna jorden i trade under ända till 8—10 år. Småningom närmade man
sig till egentligt växelbruk genom att inskjuta rotfrukter och grönfoder
mellan sädesgrödorna och förkorta vallarna till 1—2 år, varefter jorden ofta
halvträdas. Fullständigt avskaffande av trädesskiftet har för ogräsets skull
ej visat sig ändamålsenligt annat än vid mycket utsträckt
rotfruktsodling.

TÄCKDIKNING börjades på 1850-talet, och år 1888 beräknades den vara
utförd på <sup>1</sup>/<sub>5</sub> av åkerarealen. Lanthushållningssällskapet verkade för ett
rationellt utförande av arbetet genom att låta utbilda dräneringsingenjörer.
Värdefulla grundläggande undersökningar om vattnets rörelse i ledningar
utfördes av prof. <sp>Ludv. Aug. Colding</sp>. Som teoretisk vägledning
åtnjöt <sp>D. W. R. Hannemann</sp>'s Dräningens Udförelse paa större og mindre
Gaarde (1876) stort anseende.

Rätt till avledning av vatten över annans mark genom diken fastställdes
genom förordning den 29 juli 1846, men att där nedlägga rörledningar först
genom lag den 17 jan. 1859. Vattenlagen av den 28 maj 1880 samt lag
om vattenavledning den 19 april 1907 innehålla bestämmelser om
vattendrags reglering, underhåll och utnyttjande samt om vattenavledning och
bevattningsanläggningar.

REVATTNINGSANLÄGGNINGAR förekomma jämförelsevis föga, såsom
naturligt är på grund av landets fattigdom på vattendrag. Under årtiondena
omkring 1800-talets mitt utfördes emellertid ett rätt stort antal dylika
anläggningar, särdeles i Jylland, där också Hedsällskapet anlade en
försöksstation för ängsvattning. Den av gårdbrukaren <sp>Asmus Petersen</sp> i
Wittekiel i Slesvig uppfunna <i>ventilvattningen</i> blev på sin tid mycket omtalad
och även införd på många ställen, men är numera föga använd. Vid
densamma täckdikas marken och på huvudledningen anbringas ventiler genom
vilkas tillstängande det genom vattningskanaler tillförda vattnet hindras att
avrinna utan stiger i jorden, tills ventilerna åter öppnas.

GÖDSLINGEN förbättrades allmänt i samband med övergången vid
århundradets mitt till intensivare brukning av åkern. Konstgödsling började
samtidigt att användas men motsvarade till en början ej förväntningarna
på den utsugna jorden. I den mån jordens gödslingstillstånd förbättrades
genom rikligare kreatursgödsling, blev verkan av konstgödseln bättre som
medel att komplettera denna. Vid århundradets slut var Danmark även på
detta område ett mönsterland, dels genom den allmänna förekomsten av
ändamålsenliga gödselstäder, gödselhus och urinbrunnar, som möjliggjorde
en noggrann vård av spillningen, dels genom gödslingens avpassning efter
olika jordmåners och växters behov, enligt de lärdomar, som hämtats från
omfattande gödslingsförsök vid de ovan nämnda försöksstationerna och
lokala fältförsöken.

<i>Märglingen,</i> som under århundradets förra hälft bedrevs i stor
omfattning och vartill man litade i brist på tillräcklig tillgång på
kreatursgödsel, upphörde till större delen på den gamla åkern, sedan konstgödslingen
börjat, men kom till en storartad användning vid uppodlingen av den jutska
heden, där staten befordrade dess genomförande genom att anlägga
märgelbanor (sid. 661) och betala <sup>2</sup>/<sub>3</sub> av märgelns frakt. På det nya århundradet
har stor uppmärksamhet riktats på vikten av en för växterna lämplig
reaktion hos jorden, och undersökning av jordens »kalkbehov» i stor omfattning
utförts till ledning för kalktillförseln och gödslingen, ett arbete, som letts av
<sp>Harald Christensen</sp> (sid. 669).

REDSKAPENS förbättring fortgick i jämnbredd med i grannländerna.


Ett första stort framsteg gjordes, då vid århundradets början den gamla
klumpiga kärrplogen ersattes av svängplogar. De voro den »kil, som bröt
den gamla slentrianen». Tillverkningen av svängplogar i Danmark efter
skotsk modell började redan 1797, och den år 1815 konstruerade
<sp>Winstrups</sp> plog fick stort anseende. Därjämte infördes också engelska och
amerikanska plogar. Genom av lanthushållningssällskapet anordnade
plöjningstävlingar (1820—1843) blevo de nya plogarnas fördelar allt mer kända,
men först mot århundradets mitt hade de allmänt undanträngt kärrplogen
hos bönderna.

Den gamla danska Slag»-, »Fold»- eller »Ledharven», en dubbel,
kopplad rätpinnharv, var ännu i slutet av 1830-talet så gott som enarådande.
Engelska exstirpatorer och skarifikatorer hade väl införts men icke fått
någon vidare spridning. Då <sp>Thaers</sp> lärjunge <sp>N. E. Hofman-Bang</sp> på
Hofmansgave år 1839 införde den 3-sidiga svenska klösharven, vilken här
kallades svenskharv, vann den hastigt förtroende och framhålles som det
redskap, som jämte svängplogen banat väg för ett grundligare bruk av
jorden. Den något senare införda skotska romboidalharven vann också
allmän användning för grundare brukning.

Vid samma tid infördes de första hackelsemaskinerna, tröskverken och
kastmaskinerna. På 1850-talet följde sicksackharvar, bredsåningsmaskiner
av <sp>Albans</sp> modell, vilken till en början blev mönster för den inhemska
tillverkningen, samt frösåningsmaskiner och slåttermaskiner. Den första
fasta ångmaskinen som dragkraft för tröskverk anskaffades år 1856, och
med 1860-talet började lokomobilen vinna insteg vid herrgårdar, likaså lätta
amerikanska handredskap. Under 1880-talet infördes tyska ramplogar på
hjul, amerikanska tallriks- och fjäderharvar. Vid denna tid blevo också
rotfruktsfrösåningsmaskiner och hästhackor vanliga. Följde så inemot
sekelskiftet amerikanska plogar, skumplogar, kombinerade slåtter- och
skördemaskiner och självbindare samt under senaste tiden explosionsmotorer och
elektriska maskiner.

VÄXTODLING. <i>Veteodlingen</i> gick under århundradets förra del stadigt
framåt men minskades från 1880-talet. Prisens stigning har sedan åter
medfört en ökning av odlingen till 2.i proc. av åkern 1912. Skördetalens starka
stigning (sid. 672) beror till stor del på införandet av det avkastningsrika
squareheadvetet. Den år 1874 först införda stammen, <sp>S. D. Shirriffs</sp>
squarehead vann hastig spridning, men det gick till större delen ut under den
stränga vintern 1880—81. Då tillika kvarnarna klandrade dess på låg
gluten-halt beroende mindre goda bakduglighet, igångsattes av
Lanthushållningssällskapet genom ett <i>»Hvedeudvalg»</i> en omfattande provning av olika sorter,
vilken visade square-headtypens överlägsenhet i avkastningsförmåga. Sedan
emellertid åter en hård vinter 1900—1901 ödelagt en stor del av vetefälten,
hava nya härdigare, avkastningsrikare och tillika mot gulrost
motståndskraftigare sorter, som i Sverige och i Danmark utvecklats ur
squareheadvete, blivit förhärskande.

<i>Råg</i> intog på 1870-talet 4—5 gånger större areal än vete, och denna
skillnad har ytterligare ökats genom veteodlingens minskning och till följd av
den betydliga nyodlingen på Jylland av jord, på vilken vete ej passar. År
1906 hade rågodlingen intagit 11.3 proc. av rikets jord, men har sedan åter
minskats, i den mån veteodlingen tilltagit. Även av detta sädesslag har den
gamla landsorten och förut införda utländska sorter, såsom Probstej- och
Brattingsborgs-(Bretagne) råg m. fl. undanträngts av nyare, framför allt den
tyska Petkus-rågen.

<i>Kornodlingen</i> bar betydligt avtagit, från 13.8 proc. av åkern år 1871 till
9.3 proc. år 1912, beroende på att man allt mer ersatt rent korn med
blandsäd. Bäst har odlingen av maltkorn bibehållit sig, vartill numera det mesta
på bättre jord odlade kornet används. Tidigare odlades härtill mest
stammar av det engelska Chevalierkornet, men detta har allt mer undanträngts av
danska och svenska förädlingar av det på 1880-talet införda Prenticekornet,
under det att till foder fortfarande används huvudsakligen 6-radiga sorter.

<i>Havreodlingen</i> har ökats ungefär i samma mån som åkerjorden och
intager omkring 16 proc. av denna. De äldre landsorterna och Probstejhavren
ha allt mera ersatts av nyare, förädlade sorter, övervägande av probstej-typ.

<i>Ärter, vicker</i> och <i>åkerbönor</i> odlas långt mindre än förr (å 1.6 proc. av
åkern år 1871 men blott 0.2 proc. 1912) och detsamma gäller <i>lin, hampa,
spärgel</i> och <i>bovete,</i> vilka båda sistnämnda numera förekomma
huvudsakligen på Jyllands magra sandjord. Odlingen av <i>raps,</i> som infördes i slutet
av 1700-talet och sedan betydligt ökades, har sedan 1870-talet minskats och
numera så gott som upphört.

<i>Potatisodlingen,</i> som redan vid periodens början förekom vid varje gård,
har sedan 1870-talet ökats, så att vissa år en rätt avsevärd utförsel ägt rum.
Sedan nämnda tid ha de gamla sorterna undanträngts av nyare mer givande,
såsom den engelska <sp>Suttons</sp> Magnum bonum och omkring sekelskiftet
huvudsakligen tyska sorter såsom <sp>Richters</sp> Imperator m. fl.

<i>Sockerbetsodlingen</i> fick fast fot i Danmark år 1873, då de två första
betsockerfabrikerna byggdes, på Lolland och Fyen. Sedan dessa år 1880
uppgått i bolaget De danske Sukkerfabrikker, ökades betodlingen raskt, och nya
fabriker ha småningom anlagts i olika delar av landet, bland dem
Andelssockerfabriken Nykjöbing för förarbetning av delägarnas betor. De anlagda
bolagsfabrikerna ba uppgått i det nämnda stora bolaget, vilket vid sig bundit
odlarna genom att giva dem hälften av nettovinsten över 5 proc. ränta åt
aktieägarna.

Sedan sockerbetsodlingen lärt lantmännen det stora gagn
rotfruktsodlingen tillfört jordbruket genom jordens starka gödsling och brukning samt
tillika <sp>N. J. Fjords</sp> utfodringsförsök (sid. 668) visat, att rotfrukterna ha
ett långt större fodervärde, än man tidigare antagit, tilltog deras odling
hastigt, så att rotfruktsarealen från omkring 3,000 hektar i mitten på
1860-talet tredubblats 10 år senare och stigit till omkring 300,000 hektar på det
nya århundradet.

Foderbetor och kålrötter ha på grund av sin högre halt av torrämne allt
mer undanträngt rovor, och bland de förra ba de på 1860-talet införda
Vilmorins Barresbetor (först kallade Gul Fiaske) samt fodersockerbetor
ersatt de äldre tyska och engelska sorterna.

Genom offentliga jämförande försöksodlingar, anordnade av
Planteavls-udvalget (sid. 669), ha olika stammars odlingsvärde prövats, och med stöd
härav ha stammar med hög avkastning av torrämne utbildats och
undanträngt de mindre givande.

Odlingen av rotfruktsfrö har starkt ökats och tillika under ledning av
<sp>L. Helweg</sp> nått en hög grad av fullkomning. Den fyller nu landets eget
behov av såväl sockerbets- som
foderrotfruktsfrö och lämnar även
tillgång till en avsevärd  export.

<img l>Fig. 151. Konsulent Peter Nielsen.</img>
<i>Vallodlingen</i> har alltsedan
koppelbrukets införande upptagit
omkring 37 proc. av åkern. Till en
början insåddes vanligen rödklöver,
som började efter de stora
agrarreformerna ensam eller i blandning
med timotej. I början av
1800-talet förordades även fioringräs på
grund av de goda resultat av dess
odling, som spordes från Irland.
Alsikeklöver började omkring 1840
odlas av <sp>N. E. Hofman-Bang</sp>
men fick först tjugu år senare
någon allmännare användning. Då
rödklövers avkastning nedgick till
följd av jordens inträdande
klövertrötthet, ökades inblandning av
gräs, särdeles engelskt rajgräs och
timotej, och sedan <sp>P. Nielsens</sp> studier (sid. 669) över olika vallväxter
och fröblandningar visat fördelen av blandning av flera gräs- och
baljväxtarter, ha sådana till största delen ersatt såväl rena klövervallar som
klöver-timotejblandning.

På jord, där klöverål, klöverrötare och andra parasiter göra
klöverodlingen mindre säker, har man på senare tid börjat ersätta den med
käringgigel. Av gräs hava jämte engelskt rajgräs och timotej italienskt rajgräs,
ängssvingel, hundäxing och renlosta vunnit mest användning. Sedan slutet
av 1800-talet har odlingen av blå lucern allt mer ökats och ersatt rödklöver.
Under det att vallfrö tidigare till största delen hämtades från utlandet,
av rödklöver från Schlesien och angränsande trakter, av italienskt och
engelskt rajgräs från England och av andra gräs från Tyskland, har under
de senaste årtiondena den inhemska fröodlingen ökats, så att även en
betydlig utförsel de flesta år äger rum.

<i>Ängens</i> areal har alljämt avtagit genom upplöjning till åker, men här och
var ha nya ängsmarker vunnits genom sjösänkningar.

TRÄDGÅRDSODLINGEN var vid periodens början föga omfattande och
intog en låg ståndpunkt.<footnote><sp>J. G. Begtrup</sp>. Beskrivning över Agerdyrkningens tilstand 1803—12. <sp>Sv. Bruun</sp> og <sp>Ax. Lange</sp>. Danmarks Havebrug og Gartner til Aaret 1919. Kbenh. 1920.</footnote> År 1876 intog den 0.8 proc. av hela ytvidden.



Under början av 1800-talet ägnade Lanthushållningssällskapet mycket
intresse åt trädgårdsodlingens främjande och anställde år 1805 en
fackkunnig rådgivare. År 1811 inrättades en offentlig examen för trädgårdsmästare,
vilken fordrades för anställning vid de kungl, trädgårdarna och praktiskt
taget även för privat anställning. Det år 1830 stiftade <i>Selskab til
Blomsterkulturens Fremme</i> utförde sortförsök, anordnade utställningar och utgav
Havetidende 1835—43, men verkan härav märktes föga.

Omkring mitten av århundradet började den framgångsperiod för
trädgårdsodlingen, som alltsedan fortgått. Handelsträdgårdsodlingen
uppblomstrade och specialiserades allt mera på särskilda kulturer, varmed också
följde frambringande av nya sorter av köks- och blomväxter. Inom
fruktodlingen visade sig det ökade intresset under 1850—70-talen företrädesvis
genom en strävan att odla många sorter, men sedan sortraseriet» gått över
och ett mindre antal lämpliga sorter (såsom Gravensteiner och
Maglemer-äpplen, Moltkepäron m. fl.) blivit förhärskande, har fruktodlingen vunnit
önskvärd stadga och fått stor betydelse, ej minst för småbönderna och
husmannen. Fruktodlareföreningar ha uppstått i stort antal, och år 1918
bildades försäljningsföreningen <i>Dansk Andelsfruktsalg.</i>

På senaste tid har tillkommit en betydlig odling av trädgårdsfrö- och
liljekonvaljerötter. Trädgårdsarealen var år 1901 0.95 och år 1919 1.7 proc. av
rikets hela ytvidd.

Framgången visade sig även i en ökad föreningsverksamhet. Det ovan
nämnda sällskapet, senare kallat <i>Selskab for Havedyrkningens Fremme,</i>
ändrades år 1880 till det <i>Kongl. Danske Havebrugsselskab,</i> som verkar
genom premiering av trädgårdssmåbruk (påbörjat redan år 1872) samt
utgivande av Dansk Havebrugstidende från 1890. <i>Det Jydske Haveselskab</i>
(bildat 1873) och <i>Östifternes Förening til Frugtavlens Fremme</i> (1888, sedan
1908 <i>Östifternes Haveselskab)</i> ha i synnerhet verkat för fruktodlingen. Dessa
tre sällskap bildade år 1900 ett centralförbund, de <i>Samvirkendc danske
Haveselskaber,</i> vilket igångsatt försöksverksamhet.

För dem, som önskade avlägga den offentliga gartnerexamen hade ingen
teoretisk undervisning anordnats annat än en mycket knapphändig åt
lärlingarna vid Rosenborgs och Fredriksbergs kungl, trädgårdar. Den år 1848
bildade <i>Gartnerforening</i> anordnade under några år undervisning för
trädgårdselever i vissa ämnen. Är 1863 upptogs trädgårdsundervisning i
Land-bohöiskolens program och år 1892 blev den jämnställd med övriga
avdelningar av högskolan. Då i undervisningen vid Landbohöiskolen icke ingick
någon praktik, anordnades år 1895 på initiativ av Gartnerforeningen en
praktisk kurs och examen vid Rosenborgs kungl, trädgård. Denna examen
upphörde år 1915. Dessutom finnes 3 privata trädgårdsskolor, vid vilka
gives kortare teoretiska och praktiska kurser, vid den först (1875) inrättade,
vid Vilvorde även en 2-årig kurs avslutad med examen.

Staten har också verkat för trädgårdsodlingens främjande genom att
bevilja medel till premiering av trädgårdssmåbruk, anställa en konsulent
i fruktodling (1891), bevilja medel för undervisning i trädgårdsodling för
husmäns söner och arbetare (1872) och för husmän, deras hustrur och
döttrar (1898) o. s. v.

HUSDJURSSKÜTSELN. Under förra hälften av 1800-talet kan knappt
annan framgång spåras i husdjursskötseln än en ökning av antalet
nötkreatur, får och svin. Från 1840-talet omtalas väl enskilda herrgårdar,
dalman ägnade större omsorg om aveln, men djuren voro ännu av dålig
beskaffenhet, och deras avkastning hade ej synnerlig betydelse för
jordbrukarnas ekonomi. Åtgärderna för deras förbättring bestodo huvudsakligen i en
planlös korsning.

Först från 1860-talet kan den framgång, som fört Danmark fram i främsta
ledet bland nationerna på kreatursskötselns område, anses hava börjat. Man
övergick då till renavel, för vilken prof. <sp>F. V. A. Prosch</sp> var en bestämd
och övertygande förespråkare och de allmänna lantmansmötena åren 1859
—61 uttalat sig. Man har också från den tiden så gott som uteslutande använt
denna avelsmetod för rasaveln med urval främst på grund av djurens
produktionsförmåga och därvid nått utmärkta resultat beträffande nötkreatur.

För avelns ledning har premieringen fått stor betydelse. För denna
indelades landet genom i Husdyrloven» (om anslag till husdjursskötselns
främjande) år 1887 i 13 distrikt med en hingst- och tjurkommission för varje.
För högsta tillsynen över avelsdjursutställningarna tillsattes en
<i>Statsdyrskuekommission,</i> sammansatt av de nämnda kommissionernas förmän, statens husdjurskonsulenter och en av regeringen tillsatt ordförande. Jämte dessa
hingst- och tjurutställningar anordnas även utställningar av nötboskap, får
och svin av landboföreningarnas förbund.

Utfodringen hade väl redan under århundradets första årtionden i samband
med klöverodlingens införande börjat förbättras å herrgårdarna genom
stallfodring även under sommaren, men det var dock först sedan från 1860-talet
prisstegringen och utförseln av kött, fläsk och smör gjort husdjursskötseln till
en viktig inkomstkälla, som den tidigare svaga vinterfodringen förbättrades,
så att djurens tillväxt och produktion kunde fortgå utan nedgång på grund
av svag näring. Från denna tid började också användningen av kraftfoder
få en allt större användning, vilken även visar sig genom en starkt
tilltagande införsel av kli, oljekakor och korn.

Den försöksverksamhet, som börjades av docent <sp>N. J. Fjord</sp> och
fortsatts av det Landökonomiske Forsögslaboratorium (sid. 668) och som så
verksamt bidragit till utfodringslärans utveckling, tillgodogjordes omedelbart vid
husdjurens utfodring, vilken därigenom nått en förut okänd fullkomning
genom anpassning efter djurens produktionsförmåga, produktionens art och
ekonomiska förhållanden.

HÄSTARNAS antal beräknades vid 1800-talets början till 400,000 men år
1837 blott 325,000. Den nedgång, som dessa (antagligen osäkra) siffror visa.
kan kanske förklaras genom de tunga åkerredskapens ersättning med
lättare modeller. Från 1860-talet har hästantalet varit i oavbruten stigning
och nådde 1914 till 567,000, motsvarande ungefär 200 per 1,000 hektar åker
och 180 per 1,000 inbyggare, ett större relativt antal än i något annat
europeiskt rike. En utförsel av jutska hästar har ägt rum företrädesvis till
Tyskland, där de vunnit efterfrågan som omnibus- och tyngre vagnshästar.

Liksom under föregående tid gick även under förra delen av  1800-talet
intresset hos de ledande inom hästaveln och statens åtgärder för dennas
främjande ut på användning av ädelt förädlingsmaterial, och en livlig
agitation i tal och skrift igångsattes för användning av engelskt fullblod även vid
aveln av arbetshästar. Bland anhängarna av denna »anglomani» intogs en
ledande ställning av hertigen <sp>Christian August</sp> av Augustenburg,
vilken underhöll ett stort enskilt stuteri av engelskt full- och halvblod,
varifrån avelsdjur spredos i Danmark. Det lyckades år 1823 att genomdriva,
att fullblodshingstar skulle anskaffas till den degenerade
stuteribesätt-ningen å Frederiksberg, samt att stuterihingstar skulle utstationeras som
lantbeskällare och att urval och märkning skulle ske av de ston, som skulle
få betäckas av dessa. Lantmännen, särskilt på Jylland, ogillade rätt allmänt
denna riktning inom hästaveln, och då de ädla stuterihingstarna klandrades
som alltför spinkiga för lanthästaveln, anskaffades grövre halvblodshästar,
mest Yorkshire- eller Cleveland-ras, men även mecklenburgska och
holsteinska. Motsatsen mellan de olika meningarna framträdde även genom
bildande av å ena sidan en förening till hästavelns främjande genom
fullblods-avel och kapplöpningar samt bolag för inköp av fullblodshingstar och å den
andra av föreningar för renavel av den jutska lanlhästen.

År 1833 beslöt regeringen att slopa såväl det kungl, stuteriet å
Frederiksborg som hingsthållningen ute i landet och statspremieringen. Premieringen
övertogs av landboföreningarna, som vid denna tid bildades i stort antal
(sid. 660), och staten lämnade från år 1852 dem anslag till deras
djurutställningar, vid vilka premiering skedde. Då den gamla stuteristammens
upplösning år 1840 genomfördes, genomdrevo anhängarna av den ädla aveln, att
ett mindre stamstuteri av fullblod skulle bibehållas, men efter en ytterligare
reduktion av hästarnas antal år 1852, upplöstes stuteriet år 1876. Beslutet
om anskaffande av hingsthållningen i bygderna fullföljdes ej omedelbart,
utan i stället för de utstationerade stuterihingstarna anskaffades år 1843 och
följande år ett antal engelska grövre halvblodshästar till lantbeskällare.

Ledningen av hästaveln, som år 1843 överförts från den förutvarande
Direktionen för stuteriväsendet till en Direktion för lantstuteriet, uppdrogs
nu åt en <i>Landstutmester</i> med en vid hans sida ställd <i>Stuterikommission.</i>

Slutligen segrade uppfattningen om renavelns företräde framför korsning,
och i husdjurslagen av år 1862 var denna princip fullt genomförd.
Lantstuteriet upphävdes, och statens åtgärder för hästaveln inskränktes till
premiering av hingstar om minst 4 år vid <i>statshingstutställningar</i> och,
liksom förut, understöd till premiering av ston och 2—3 års hingstar vid
landboföreningarnas utställningar. Sedan hästavelsföreningar bildats, har staten
enligt 1887 års och följande husdjurslagar lämnat dem understöd för inköp
av hingstar.

<i>Stambokföring</i> av hästar började med statsanslag år 1881. Först utgåvos
gemensamma stamböcker för hästar och nötkreatur (1881 för Jylland, 1885
för Sjælland) men sedan år 1886 har Föreningen af jydske Landboföreninger
och sedan 1897 de Samvirkende Landboföreninger i Sjællands stift utgivit
särskilda hingststamböcker, var för  sin  landsdel.

Då häststammen i Danmark var mycket uppblandad med främmande

blod, har man för införande i stambok först blott fordrat typisk exteriör
och känd härstamning i vissa led med strängare fordringar för handjuren
samt småningom skärpt dessa fordringar.

På nu antydda tillvägagångssätt ha två olika hästslag blivit förhärskande
i Danmark.

Öarnas hästar, som fått sin prägel och namn av <i>Frederiksborgshästarna,</i>
ha utvecklats till en medelstor, lättare rid- och vagnshäst, som även passar
för jordbruket på öarnas jämförelsevis lätta jord. Den har bibehållits renast
på Själland och Bornholm.

Den <i>jutska hästen</i> hade, trots försöken att förädla densamma med
full-och halvblod, jämförelsevis föga påverkats därav, och sedan renavel vunnit
erkännande som avelsprincip, har den här troget tillämpats, — dock med ett
undantag. En hingst av Suffolk-ras, år 1862 införd av en hannoveransk
hästhandlare <sp>Oppenheimer</sp>, efter vilken hingsten fick namnet
<i>Oppenheim,</i> blev trots att vid samma tid danskfödda föräldrar fastställdes som
villkor för premiering i Jylland, mycket använd som beskällare, och då han
lämnade en talrik och framstående avkomma, väl överensstämmande med
den jutska typen, har denna blivit så förhärskande, att han räknas som
stamfader för den nuvarande jutska häststammen. Trots den enighet som
nåtts om dessa båda inhemska hästslag, har under senaste tid införsel av
några utländska hästraser åter ägt rum. Sålunda har till Själland och i
synnerhet på Fyen införts oldenburgska hästar, vilka användas till såväl
renavel som korsning. Behovet av tyngre hästar för det intensivare åkerbruket,
särskilt sockerbetsodlingen, föranledde tidigare försök på Falster först med
percheron-, senare med shirehästar, vilket emellertid icke fullföljdes. Den
framgång, den belgiska hästen haft i Sverige, har däremot från 1890-talet
föranlett användningen av denna ras på Själland och Fyen. Samtidigt har
man för småbrukarnas behov av en lätt och billig häst infört småhästar,
först från Ryssland, senare islandshästar och norska fjordhästar, utan att
dock dessa hittills i någon avsevärd utsträckning använts till avel inom
landet.

NÖTKREATURENS<footnote><sp>H. Goldschmidt</sp>, Kvægbrugets Udvigling i Danmark, 1890. <sp>H. Clausager</sp>, Det jydske Kvægbrugs Historie.  Aarhus 1905.</footnote> antal har allt sedan tiden för böndernas frigörelse
och byarnas skifte varit statt i en stark ökning, som bragt upp
kreatursantalet till nära 1 djur på hektaren åker och 800 på 1,000 inbyggare, ett
ojämförligt högre relativt antal än i något annat europeiskt land.

Ännu fram mot 1800-talets mitt betraktades gödselproduktionen som
nötboskapens huvuduppgift, och åt såväl avel som utfodring ägnades mycket
liten omsorg. Till följd av den svaga fodringen och den tidiga användningen
till avel voro djuren förkrympta och illa byggda. På öarna, där mjölk och
smör voro näst säd den viktigaste inkomstkällan, tog man pålägg
företrädesvis efter de bästa mjölkkorna och kreatursslaget var därför här
jämförelsevis mjölkvilligt. På Jylland, där betestillgången var rikare och
uppfödning av gödstutar huvudinkomsten, värderades en grov kroppsbyggnad
högre  än mjölkningsanlag. Pålägget skedde där huvudsakligen hos  
småbönderna, och dessa sålde 1—2-åriga stutar till större gårdar, varest de
föddes 1—2 år för att sedan säljas till ännu andra större gårdar, där de som
foderstutar» halvgöddes under en vinter, varefter de gingo ned till den
slesvigska marsken, på vars rika beten de slutgöddes, innan de 4—5 år gamla
säljas till slakt i de stora städerna.

<img>Fig. 132. Anglerkviga.</img>

Då den berömda holsteinska mejerihanteringen spred sig i Danmark,
följde därmed en bättre fodring och avel. Kraftfoder (havre) åt korna
omtalas på 1840-talet som en nyhet, — men rapskakorna efter oljepressning
exporterades ännu. Herrgårdarna övergingo till att själv uppföda sina
ungdjur, varigenom djurens utveckling förbättrades. Försök, som enskilda
större jordbrukare gjorde med korsning med rödbrokig schweizisk, tyroler-,
ayrshire- och korthornsras, hade utom beträffande den sista ej önskad
framgång. Däremot gav den på 1840-talet började införseln till öarna av
angierboskap, som var närbesläktad med därvarande inhemska boskap, bättre
resultat, och det blev därför denna ras och annan slesvigsk boskap, som
därefter kom till användning för förbättring av öarnas kreatur. Under åren
1840—80 infördes dylik boskap i stor mängd, till Langeland, Lolland och
Falster övervägande av det småvuxna men mjölkrikaste angierslaget, till
Fyen företrädesvis den något storvuxnare nordslesvigska boskapen och till
Själland båda dessa och det mest storvuxna, köttigare Ballumslaget från
västra Slesvigs kusttrakter. Över allt smälte de införda slagen väl
tillsammans med de inhemska stammarna, och av blandningen utbildades snart en
mycket jämn ras av utpräglad mjölktyp. Denna fick 1878 namnet <i>röd dansk
mjölkboskap</i> och blev förhärskande å öarna och i sydöstra Jylland. Av dess
stambok utkom första delen år 1891.

På Jylland hade korsning företrädesvis skett med korthorn, som med den

jutska rasen lämnat en för gödning mycket lämplig avkomma. Denna
korsning fick en sådan omfattning, att den rena jutska rasen i vissa delar av
västra Jylland så gott som försvann. Då kreatursskötseln även här började
inriktas på mjölkproduktion, försökte man till en början utbilda rasen till
både mjölk- och gödboskap och senare att bilda skilda göd- och
mjölkstammar, men den senare riktningen blev snart enarådande, dock så att man vid
avelsurvalet fortfarande fäste avseende vid för göddjur lämpliga former.
Rasens goda mjölkningsanlag gjorde sig snart gällande, och redan i den
första avelscentertävlingen kunde besättningar av jutsk mjölkras deltaga.

<img>Fig. 153.  Röd dansk mjölkboskap.</img>

I de delar av västra Sydjylland, där utmärkta beten gynnade
kreatursgödning, särskilt i Ribetrakten, bibehölls korthornsrasen.  Talrika
avelsföreningar för denna ras ha bildats under början av 1900-talet, och en stambok
över densamma har upplagts, varav första delen utkom år 1906.

Strävandet att höja mjölkens fetthalt, vilken var låg särdeles hos de
jutska korna, föranledde införsel från 1896 av Jersey-rasen. Denna har dock
icke vunnit större spridning, men ett mindre antal besättningar av densamma
finnas fortfarande, företrädesvis på Jylland.

I den första »husdjurlagen» år 1852 upptogs anslag till landboföreningarna
för utställningar med prisbelöning av avelsdjur av nötboskap, och dylika
utställningar, som redan tidigare hållits, blevo nu en regelbunden anstalt för
avelns främjande. Stamboksföringen, på vilkens betydelse för avelns
ledning en framstående uppfödare av röd dansk boskap, kammerråd <sp>J. B. H.
Andersen</sp> på Gunderslövholm fäste uppmärksamheten genom en mycket
bemärkt skrift, Anviisning til Stamtavler (1864),erhöll år 1881 statsunderstöd.
Till en början fördes, som redan nämnts, provinsiella stamböcker upptagande
Ilade   hingstar   och   tjurar,  men sedan år omkring  1890 utgiva 

landboförbunden skilda stamböcker för tjurar av var ras för sig. Jämte denna
individuella stambokföring har i senare tid påbörjats sådan för kofamiljer, och
dessa stamböcker ba fått betydelse särskilt vid tävlan mellan hela
besättningar.

Ar 1887 tillkommo statsanslag dels till särskilda utställningar för minst 3
år gamla tjurar <i>(statstyreskuer),</i> dels till <i>kvœgavlsforeninger.</i> Dylika
föreningar, som redan förut börjat bildas, blevo nu så allmänna, att de inom
kort övertogo så gott som hela tjurhållningen för mindre jordbrukare.

År 1884 anordnades på Fyen en ett år pågående tävlan mellan hela
kreatursbesättningar för att utmärka sådan med högt avelsvärde, och liknande
tävlingar höllos sedan, från 1894 med 2 års varaktighet av landboföreningars
Fællesledelser. Är 1897 ha dylika <i>avelscentertävlingar</i> bekostats med
statsmedel. Vid dessa ba de anmälda besättningarna först under 2 år
underkastats kontroll i avseende på mjölkavkastning och därpå inverkande
förhållanden, och de därvid mest framstående besättningarna slutligen bedömts
av en nämnd för vardera av de 2 boskapsraserna. De främst därav förtjänta
förklarades för avelscentra och fingo en hög årlig premie, under det andra
kunde få uppmuntringspremie. Aven år 1899—1901 hölls en dylik tävlan,
men då utmärkelsen som avelscentrum medförde en så stor inkomst genom
ökad försäljning av avelsdjur, att ytterligare belöningar ansetts obehövliga,
ba tävlingarna inskränkts till tid efter annan av landboföreningarnas
provinsförbund anordnade tävlingar utan premier.

Tack vare dessa reformer i avseende på avelns ledning samt de offentliga
åtgärderna för dess främjande ha de danska nötboskapsraserna utvecklats
till en hög grad av likformighet, säkerhet i förvärvningen och
mjölkavkastning, varvid man även genom beaktande av mjölkens fetthalt vid avelsurvalet
lyckats att avsevärt höja denna. Avkastningen har för landets alla kor
uppskattats sålunda:
<table o>
<td>År 1844 (enl. <sp>B. S. Jörgensen</sp>) ......<td r>500—750<td>kg.
<td>År  1864 ( » . <sp>Th. Segelcke</sp>) ..........<td>1,100<td>» . (36.5 kg. smör).
<td>År  1888 ( » . <sp>L. Frederiksen</sp>) .......<td>1,850<td>» . (68.0 kg. smör).
<td>År  1903 ( » . <sp>L. Frederiksen</sp>) .......<td>2,500<td>» . (98.0 kg. smör).
<td>År  1914 ( » . <sp>L. Frederiksen</sp>) .......<td>2,750<td>» . (109.0 kg. smör).
<td>År  1923 ( » . <sp>L. Frederiksen</sp>) .......<td>2.870<td>» . (118.0 kg. smör).
</table>

FÅRAVEL. Den merinoavel, som de höga prisen å fin ull framkallade
i slutet av 1700-talet, nådde aldrig ut till bondjordbruket. Den fortfor
emellertid, men på 1840-talet medförde den ökade fordran på köttrikedom, att
man sökte förbättra djuren med Rambouillet- och Mecklenburgsk blandras.
Då prisen å den fina ullen alltjämt nedgingo och djurens slaktvärde därför
blev av allt större betydelse, användes engelska köttraser, först Dishley- och
Southdown-, senare Oxfordshiredown-raserna till korsning. Den fortgående
uppodlingen av betesmarkerna och minskningen av ogräsrika träden
föranledde emellertid en allt starkare tillbakagång i antalet får, vilket från
1,752,000 år  1861  hade sjunkit till omkring 575,000 år 1914.

Ett avsevärt antal fåravelsföreningar bildades emellertid i början på
1900-talet till följd av att statsunderstöd beviljades för sådana, men sedan detta

upphört, har deras antal åter nedgått. Stambokföring av Oxforddown- och
Leicester-raserna har handhafts av landboföreningarnas förbund (sid. 661).
Första bandet utkom år 1908.

GETAVEL. Den tillbakagång i getaveln, som alltsedan medeltiden ägt
rum i Danmark, fortgick, så att omkring 1800-talets mitt getter så gott som
upphört att hållas som husdjur i Danmark. Sedan har väl tid efter annan
något intresse för denna avel visat sig, särskilt för att skaffa småfolk, som
ej hade kor, tillgång på mjölk. Antalet getter har åter ökats och uppgick år
1914 till omkring 40,000. Ar 1921 har bildandet av getavelsföreningar
understötts av staten, och under världskrigets kristid uppgick deras antal till
nära 50.

<img l>Fig. 154. Äldre tids danskt lantsvin.</img>

SVINAVEL. Svinstocken i Danmark uppskattades vid 1800-talets början
till 150,000 men steg småningom, så att den år 1861 var 301,000 djur.
Utförseln av svin, som vid denna tid
gick till Tyskland och Norge, ökades
också från 13,000 djur på
1830-talet till 60,000 år 1850.

Men svinen voro av de gamla,
oförädlade raserna, övervägande av
skogssvinstypen (sid. 9) (den
själländska rasen) på öarna och av
hussvinets typ på Jylland, och
födan bestod ännu till stor del av bete
och avfall, som de under fritt kringströvande själva fingo uppsöka. Deras
avkastning av fläsk var därför obetydlig. Det förra slaget gav vid 1<sup>1</sup>/<sub>2</sub> års
ålder 6—8 lisp. (50—68 kg.) slaktvikt, det senare, större slaget vid 2 års ålder
vanligen 12—14 lisp. och ofta än mer.

På 1850- och 1860-talen infördes avelsdjur från Holstein och
Mecklenburg för att förbättra svinens gödningsförmåga och något senare även
Berkshire- och medelstor Yorkshire-ras, och avelsstammar började bildas för
spridning av ornar. På 1870-talet, då svingödningen började hastigt tilltaga
i samband med mejerihushållningen, var landets svinstam härigenom till
större delen förädlad till korta, djupa djur, som slaktade vid omkring 1 års
ålder och 150 kg. lev. vikt lämnade ett starkt späckigt fläsk, sådant det
fordrades för den hamburgska marknaden, dit utförseln huvudsakligen gick.
Då ett utbrott av svinpest år 1886 föranledde den tyska marknadens
stängning och överflyttande av exporten till England, började man att använda
galtar av den stora Yorkshirerasen till korsning för att få ett för denna
marknad mer lämpligt fläsk av vita långsträckta, lättgödda »sengsvin», och särskilt
blev den korsningstyp, som utbildats i Holstebrotrakten på Jylland, mycket
ansedd (fig. 155). Man övergick också, sedan stammen genom denna
korsning blivit mer snabbvuxen, att slakta djuren vid 6—7 månaders ålder, då de
nått en levande vikt av 80 till 100 kg. För att få ett mer köttigt fläsk, så som
den engelska marknaden fordrade, och tillika höja härdigheten och
suggornas fruktsamhet, som var svag hos den högt förädlade Yorkshirerasen, blev
efter förslag av konsulent <sp>P. A. Mörkeberg</sp> omkring sekelskiftet det

vanliga att till slakt använda korsning av ren Yorkshiregalt med suggor av
dansk lantras, för vilka båda raser särskilda avelscentra<footnote>Avlscentrernes Historie i Tidskr. f. Landök. 1916.</footnote> anordnades. Vid
dessa, av vilka de första bildades år 1895, föres stambok över deras djur,
och därjämte utgives en officiell stambok över svin av lantras (l:a delen
1906) och för Yorkshiren isen (l:a delen 1918). Galthållningen har i
huvudsak övertagits av svinavelsföreningar (sid. 662).

<img>Fig. 155. Jutskt landtsvin på 1890-talet.</img>

Genom de utfodringsförsök, som utförts under ledning av
försökslaboratoriet, och de fortgående provningar, vilka sedan år 1913 äga rum med
understöd av statsmedel vid försöksstationer, angående gödningsförmågan
och fläskets kvalitet hos avelscentrernas stammar, har den danska svinaveln
och gödningen bragts upp till en hög grad av fullkomning. Antalet svin har
också starkt tillväxt, från 301,000 år 1861 till nära 2<sup>1</sup>/<sub>2</sub> miljoner år 1914.

Ett uttryck för den förändring, som den danska svinstammen på detta
sätt undergått, kan man få i förhållandet mellan antalet av grisar och vuxna
djur. Under det att år 1837 antalet djur under 1 år var ungefär lika med de
äldre djuren, var detta förhållande år 1888 nära 8 yngre djur mot 1 äldre,
vilket visar på förhållandet, att svinens gödning nu fullbordas före 1 års
åldern, så att inga äldre djur underhållas utom avelsdjuren.

De smittsamma sjukdomar, tuberkulos, svinsjuka och svinpest, som mot
slutet av 1800-talet uppträdde starkt hotande, hava framgångsrikt
bekämpats genom en väl skött hälsovård, och då den sistnämnda sjukdomen
uppträdde upprepade gånger blev den hastigt utrotad genom nedslagning av de
angripna stammarna.

Exporten av svin till Tyskland upphörde som nyss nämnts år 1886. och
i stället övergick' man till export av fläsk till England. Utförseln till 

Tysk-land av stor späcksvin upptogs väl åter och uppgick år 1890 till 10,000 djur,
men har sedan till större delen ersatts av utförsel av fläsk till England,
vilken år 1924 hade vuxit till 197,200 ton, varjämte samma år utfördes
205,700 st. svin.

FJÄDERFÄAVELN i Danmark stod ännu vid århundradets mitt på en
mycket låg ståndpunkt. Vid varje gård fanns väl några få höns, — oftast
övervintrades även 1 gåse och 2 gäss, här och var höllos även ankor och på
Bornholm även kalkoner, men det hela motsvarade på herrgårdarna blott
hushehovet.

Hönsen voro övervägande av den gamla inländska rasen, som var
småvuxen men rätt flitig värpare. Den var dock uppblandad med en mängd
olika, senare införda raser, bland vilka omtalas spanska, vittofsade
holländare, stora guld- eller silverspräckliga, tofsprydda ryska höns m. fl. Det
ökade intresse, som Cochinchinarasens införande till Europa (sid. 629) spred
sig även till Danmark och föranledde införsel av såväl denna ras som
Brah-maputra-, Hamburgare, Paduanare m. fl. raser. Denna rörelse nådde aldrig
längre än till herrgårdarna och avstannade snart utan annan verkan än en
ytterligare uppblandning av olika raser.

Mot slutet av 1870-talet vaknade åter ett större intresse för fjäderfäaveln
men spred sig nu ut bland jordbrukarnas alla kretsar. Den föranledde
bildandet av Förening for <i>Danmarks Fjœrkræ-avl i Aarhus</i> 1878 och <i>Forening
til Fjœkrœavlens Fremme</i> i Köpenhamn 1889, vilka år 1891 bildade ett
riksförbund <i>Det danske Fjœrkrœavler Selskab,</i> som sedan alltjämt varit den
centrala representationen för fjäderfäaveln. Är 1897 bildades ännu en större
förening, <i>Forening for landökonomisk Fjœrkrœavl,</i> och dessutom ba en del
lokala och specialföreningar bildats.

Av de utländska raser, som införts, ha vita och bruna Leghorns fått den
största spridningen och därnäst svarta Minorka, Plymouth-Rocks,
Wyandottes, Orpingtons, Red Rhode-Island m. fl. Genom sina tidskrifter, årliga
utställningar, utdelning av avelsägg och kycklingar, anläggning av
mönsterhönsgårdar och försöksgårdar med kontroll över framstående hönsstammars
varpning samt premiering av enskilda hönsgårdar ha föreningarna verksamt
bidragit till att fjäderfäskötseln i Danmark nått den höga ståndpunkt och
den betydelse för landets ekonomi, som den för närvarande har. Är 1913
anställde lanthushållningssällskapet en konsulent i fjäderfäavel.

Denna framgång visar sig framför allt i ökningen av äggexporten, som
började vid mitten av 1860-talet och huvudsakligen gått till England,
utgjorde per år i miljoner tjog under åren 1865—70: O.05, 1880: 2, 1890: 5,
1900: 15 och 1924: 41.6 allt i runda tal, sistnämnda år med ett värde av 36.2
miljoner kronor. Till denna storartade framgång har sammanslutningen för
försäljning och export av ägg verksamt bidragit. (Se sid. 666.)

Övriga grenar av fjäderfäavel ha däremot varit mindre beaktade utan att
dock försummas. Under 1860—1870-talen utfördes gäss till England men
upphörde sedan, — och en stundom avsevärd införsel av såväl gäss som
gödda höns har ägt rum. Ankavel förekommer jämförelsevis föga och
kalkonavel huvudsakligen på en del herrgårdar.


KANINAVELN har fått rätt stor utbredning bland småfolk i stad och på
landet i Danmark. För densammas utveckling verkar den år 1895 bildade
<i>Foreningen til Kaninaviens Fremme i Danmark.</i>

BISKÖTSELN har i sin utveckling stått i nära förbindelse med densamma
i Tyskland. <sp>Dzierzons</sp> verksamhet och skrifter (sid. 551) åstadkommo
sålunda också bland danska biodlare en stark rörelse till reformer. Är 1876
stiftades <i>Danmarks Biavlerforening,</i> vilken fått talrika lokalföreningar. Den
utgiver Den danske Bitidende, vars redaktör <sp>H.
Erslew</sp> konstruerade en bikupa, som kommit
i allmänt bruk.

<img r>Fig. 156. Th. R. Segelcke.</img>
MJÖLKHUSHÅLLNING. Mjölktillgången var,
så länge boskapsskötseln kvarstod på sin gamla
ståndpunkt, så ringa, att den ej lämnade något
överskott över det dagliga behovet annat än
möjligen, då korna gingo på sommarbete. Någon
omsorg ägnades, så länge så var förhållandet, hos
bonden knappt åt mjölkens skötsel samt beredning
av-smör och ost. Mjölken uppsilades i trä- eller
ler-bunkar, som uppställdes på hyllor i spiskammaren,
där folk och fjäderfä förskämde luften. Grädden
hopsparades oftast så länge, att den vid
kärningen i stötkärnan lämnade ett bittert och surt smör.

På herrgårdarna hade man i regel ett särskilt rum för gräddsättning.
kärning och ystning. Redan vid 1800-talets början hade det holsteinska
sättet för mjölkens behandling och smör- och ostberedning vunnit insteg.
Det smör, som blev över från husbehovet, saltades hårt och packades i
boktunnor för att avyttras på hösten. En del därav såldes till Norge, en annan
del över Kiel till hamburgska köpmän, som exporterade det till England.
(»Kieler-Butter».)

Mjölkåtgången vid denna tid har beräknats till 28—34 gånger
smörmängden.<footnote><sp>R. Schou</sp>. Om Landbruget i Danmark s. 194.</footnote> Vid en del herrgårdar ystades enligt schweizisk metod av inkallade
schweizare, men blott i mindre skala.

Reformeringen av den danska mjölkhushållningen började år 1860 med
<sp>Th. Riis Segelcke</sp>'s verksamhet som konsulent i
lanthushållningssällskapets tjänst, från vilken han 1874 övergick till docent vid
lantbrukshög-skolan. Hans verk plägar karaktäriseras därmed, att han »införde mått.
vikt och termometer i mejeriet» d. v. s. vetenskaplig noggrannhet i alla dess
arbeten, och han fick stort inflytande därigenom, att han ledde utbildningen
av en stor mängd mejerifolk. Hans verksamhet sammanföll med övergången
till en intensivare ladugårdsskötsel, varmed följde en stark ökning av
mjölkmängden och överförandet av dess behandling till större mejerier, i vilka
kunde åstadkommas ett smör, lämpligt för den engelska marknaden, dit
exporten vid denna tid övergick. Vid början av hans verksamhet infördes
kallvattenmetoden   (år  1868), och  från denna tid började bönderna att ansluta

sig till mejerirörelsen. Än mer betydelsefull var införandet av
maskinskumnin-gen, vilken i hög grad ökade renskumningen, förkortade tiden för
mjölkprodukternas beredning och därigenom möjliggjorde framställandet av finare
produkter. I Danmark användes först från 1878 den av <sp>Burmeister &
Wain</sp> tillverkade, av <sp>L. C. Nielsen</sp> konstruerade mjölkcentrifugen,
vilken dock snart utträngdes av <sp>G. De Lavals</sp> separator. Till samma
tidsskede hör också införandet av fabriksmässigt beredd flytande smörfärg
och löpe av bestämd styrka, det senare en epokgörande uppfinning av
<sp>Chr. Hansen</sp> (1872). Härmed hade mejerihanteringen övergått till
en industri. Med denna stora, jämna smörtillverkning kunde ej
hemma-beredningen av smör, även av finaste kvalitet, tävla till följd av de
salu-bjudna mängdernas litenhet, utan till mejerierna strömmade allt
fullständigare den mjölk, som ej åtgick för direkt förbrukning.

Till en början uppstod övervägande <i>»fœllesmœlkerier»,</i> d. v. s..
bolagsmejerier, som köpte mjölken av sina leverantörer, varjämte många
herrgårdsmejerier utvidgades för att avverka även köpt mjölk. Missnöjet med
fællesmælkerierne föranledde emellertid, som redan omtalats (sid. 664)
leverantörerna att sammansluta sig om andelsmejerier, genom vilka dessa
olägenheter kunda undvikas.

Denna utveckling av mejerihanteringen medförde uppkomsten av
åtskilliga viktiga problem, som blevo föremål för undersökningar och försök,
huvudsakligen utförda av docenten <sp>N. J. Fjord</sp> och vid det för honom år
1881 inrättade <i>Landökonomiske Forsögslaboratorium,</i> vilket blev central förde
danska försöken på mjölkhushållningens och utfodringens område (sid. 668).
De undersökningar, som <sp>Fjord</sp> och hans medarbetare, främst <sp>W. Storch</sp>
utförde, såsom om lämpligaste förvaringssättet för is eller snö till mjölkens
och smörets kylning, om fodervärdet av separerad mjölk och vassle,
om behandlingen av sådan mjölk för dess bevarande i ofördärvat skick,
vilket ledde till konstruktionen av en pastöriseringsapparat, bestämning av
mjölkens fetthalt och beredning av syreväckare m. m. blevo av stor
betydelse för mejerihanteringens utveckling. Betalning av mjölken efter dess
gräddhalt bestämd med <sp>Fjords</sp> kontrollcentrifug, med användning av en
av honom uppställd differensberäkningsmetod avlöstes från år 1886 av
betalning efter fetthalten, bestämd med laktokrit m. fl.
fettbestämningsapparater. Påbudet år 1899 om mjölkens upphettning till 80 gr. för att hindra
spridning av smittsamma sjukdomar har ej blott medfört den åsyftade
verkan utan även bidragit till en jämn och hög kvalitet hos smöret.

Landets smörproduktion steg under dessa förhållanden i oerhörd grad,
såsom synes av smörexportens tillväxt från 4 miljoner kg. år 1870, till 55
miljoner år 1900 och högst 123 miljoner kg. år 1924.

Den danska smörexporten gick tidigare dels till Norge, dels över Kiel till
England, varför danskt smör där kallades Kiel-butter, men småningom
övergick denna transitohandel till Hamburg. Kriget 1864 avbröt densamma, och
i stället börjades direkt utförsel till England, vilken även upptog betydliga
mängder svenskt och senare även finskt och ryskt smör.

Tidigare hade smöret uppköpts från jordbrukarna av köpmän, som i egna
packerier sammanblandade det till stora, likformiga partier, vilka såldes till
exportörer. Sedan större mejerier uppkommit, sålde dessa sin tillverkning
direkt till exportörer och från 1877 vanligen efter årskontrakt. Senare ha
föreningar av mejerier bildats för direkt export (sid. 665).

Är 1863 börjades export av osaltat smör i hermetiskt slutna dosor till
tropikerna, en affär som småningom bortdog.

Smöret betalades av exportörerna efter en <i>notering,</i> som år 1858 började
offentliggöras av Berlingske Tidende och från år 1880 sattes av
Grosserersocieteten i Köpenhamn. Köpenhamnsnoteringen fick ett sådant anseende
att även de engelska köparna från 1878 köpte smöret efter densamma f. o. b.
i dansk hamn. Emellertid inrotade sig bruket att sätta toppnoteringen så
lågt, att allt högre överpris kunde betalas för finare märken. Detta vållade
starkt missnöje hos smörtillverkare, som uppgjort årskontrakt om
försäljning på grund av toppnoteringen. Härav föranleddes (1894) en plötslig stark
höjning av toppnoteringen, vilken i sin ordning framkallade villervalla. För
att få bättre hållning på noteringen ändrades noteringsnämndens
sammansättning år 1906, så att den till lika antal bestod av representanter för
handeln och lantbruket. Då ej heller detta hjälpte, började mejeriföreningarnas
<i>Fællesorganisations statistikkomité</i> att sätta egen notering för att utöva
inflytande på grosserersocietetens, som fortfarande blev gällande. År 1915
fick Fællesorganisationen rätt att välja 5 medlemmar i noteringskommittén.

För kontroll av det danska exportsmörets kvalitet bildade
Fællesorganisationen år 1900 en smörmärke-förening (sid. 665), vars handelsmärke
föreningen fick registrerat i England. Detta s. k. <i>lurmärke</i> blev också genom
en dansk lag år 1911 ett kvalitetsmärke för smör av pasteuriserad grädde och
med en vattenhalt ej överstigande 16 proc, vilket fastställes genom de sedan
fortgående smörprovningarna vid försökslaboratoriet.

Till skydd mot smörs förfalskning med margarin utfärdades den 5 april
1888 lag om offentlig kontroll av smör och margarin.

SKOGSHUSHÅLLNING. Den reform av skogsskötseln, som blev en följd
av den i slutet av 1700-talet genomförda utskiftningen av godsens jord och
förordningen den 27 sept. 1805 om fredning och bibehållande av enskild
skog (sid. 359) inledde en period av kraftig framgång i Danmarks
skogsväsen. Genom skogarnas inhägnande och fredande från betning och
uppodling samt tillämpande av en för skogens föryngring och kraftiga tillväxt
gynnsam avverkning stegrades avkastningen. Intresset för skogsväsendet
ökades, och staten började vid 1800-talets början omfattande arbeten för
skogsodling på flygsandsfält och hedar. År 1859 igångsatte staten 4
omfattande planteringar på Jyllands västkust, och sedan Hedsällskapet år 1866
stiftats, vidtogo under dess ledning storartade skogsodlingar på hedar och
flygsandsfält (sid. 661).

Även intresset för en rationell skogsvård återuppvaknade med ny styrka
vid denna tid. Hushållningen stöddes nu alltmer på forskningar rörande de
naturliga villkoren för trädens kraftiga utveckling. Härvid tillämpade man
tyska idéer först <sp>v. Cottas</sp> och <sp>Hartigs</sp> fackverksmetoder och senare
<sp>Presslers</sp> m. fl. nyare idéer. Noggranna hushållningsplaner uppgjordes
för att åstadkomma en rationell och jämt fortlöpande avverkning, och för
statsskogarna stadgades detta genom reglemente för hushållningen med
statens skogar av år 1877. Försöksväsendet på skogsområdet ledes under
lantbruksdepartementet av en nämnd, i vilken finnes representanter för såväl
statens som den enskilda skogshushållningen.

Sedan ved som bränsle alltmer ersatts av stenkol, har skogsskötseln ändrat
produktionsriktning, i det att man övergått att söka frambringa största
möjliga mängd gagnvirke och därför i stället för större periodhyggen avverkar
smärre ytor, på vilka man utför omsorgsfulla kulturer, vilkas tillväxt
på-drives genom stark jordbearbetning och tidiga ljushuggningar. Jämte bok
och gran, som tidigare voro enarådande vid skogsodlingen, har man sedan
1800-talet lagt stor vikt vid odlingen även av ek och olika barrträd (ädelgran,
lärk, tall)  och även med framgång låtit ask ingå i skogsbeståndet.

På hedarna och flygsandsfälten har bergfur <i>(Pinus montana)</i> visat sig
bättre än andra trädslag motstå de hårda vindarna och förmå utveckla sig i
den magra, ofta av järn och lera besvärade jordmånen samt förbättra denna.
Bland bergfuren har inblandats rödgran, som kunnat växa upp i dennas
skydd. Sedan bergtallen, som blir blott buskartad, borthuggits, har granen
kunnat fastväxa, och man har på detta sätt erhållit växtliga granskogar.

Tack vare den intensiva skötseln har skogarnas avkastning starkt ökats,
så att den år 1909 uppskattades till i medeltal 5.6 m<sup>3</sup> per hektar.

Undervisning i skogsskötsel meddelades från 1808 vid ett Skogsinstitut i
Kiel. Är 1832 flyttades denna undervisning till Köpenhamn, där den
meddelades av lärare vid universitetet och den polytekniska läroanstalten, samt år
1863 till Landbohögskolan.

JAKTEN har visserligen på grund av odlingens utvidgning och
befolkningens tillväxande täthet blivit allt mer inskränkt, men jakträtten har i
samma mån blivit desto mer uppskattad. Genom jaktlag av år 1840
stadgades, att den tillhör jordägaren å hans mark, men då godsägarna vid
försäljningen av bondgårdar ofta förbehöll sig jakträtten, intogs i ny jaktlag
1851 bestämmelsen, att jakträtten ej får för längre tid skiljas från
jordäganderätten, och tillerkände jordägaren rätt att lösa jakträtten, där den innehades
av annan. Dessa bestämmelser ha bibehållits i nu gällande jaktlag av den
8 maj 1894.

FISKE har till följd av landets fattigdom på sötvattendrag alltjämt haft
ringa betydelse som binäring till lantbruket, och även fiskodling var en
sällsynthet, tills adj. <sp>Feddersen</sp> Viborg med stort nit ägnade sig åt denna
sak. Han stiftade år 1865 Fiskeriselskabet for Viborg og Omegn, och snart
bildades ännu några andra sällskap i samma syfte och åtskilliga
kläckningsanstalter inrättades i landet, utan att dock denna hantering fått någon större
betydelse.
</chapter>

<chapter name="Island">
<h1>ISLAND.</h1>

<table>
<td c><i>Litteratur.</i>
<td><sp>Feilberg,P. B.</sp> Et Besög paa Island. Kjöbenh. 1897. — Græsbrug paa
Island. Kjöbenh. 1897.
</table>

<b>L</b>andets nordliga belägenhet och särskilt den norr om ön framstrykande
kalla ishavsströmmen göra, att lantbruket på Island så gott som
uteslutande består i djuruppfödning på de naturliga betesmarkerna samt skötsel
och skörd av hö till vinterfoder på slåttermarker. Husdjuren utgöras av
hästar, får och nötboskap. De sistnämndas antal räcker blott för folkets eget
behov men av hästar och fårkött äger däremot årlig utförsel rum. Antalet
kreatur uppgavs per 1,000 inb.:
<table o>
<td 2 r><sp>år 1895</sp><td><tab><td r><sp>1917</sp>
<td>Hästar .......................................<td r>400<td><tab><td r>540
<td>Nötkreatur ................................<td r>280<td><tab><td r>270
<td 2>Får ........................................... 7,000—8,000<td><tab><td r>6.500
</table>

Naturförhållandena inskränka sålunda öns jordbruk till att huvudsakligen
tillvarataga den vilda växtligheten till vinterfoder åt kreaturen och att vårda
dessa under vintern, men giva mycket litet tillfälle till att införa förbättringar.
Åtgärderna i dylikt syfte bestå sedan gammalt i de i älvdalarna belägna
ängsmarkernas vattning genom översilning och uppdämning, samt genom stark
gödsling av den kring gården liggande inägan (tunet), som användes endast
till slåttermark, med undantag blott för någon liten täppa, vari odlas några
trädgårdsväxter (rabarber, grönsaker, vinbär), som hinna utvecklas under
den korta sommaren.

Under senare delen av 1800-talet hava emellertid anstalter vidtagits för
att igångsätta och leda de åtgärder som kunna ifrågakomma-för jordbrukets
förbättring.

Sålunda har i flertalet av öns socknar bildats små lantbruksföreningar,
som erhålla statsunderstöd, vilka utdelas i förhållande till antalet under
föregående år utförda dagsverk för utjämning av tunmarken, anläggning av
potatisland, hägnad, bevattning och vattenavledning.

Vidare har med början på 1880-talet inrättats 4 lantbruksskolor, med
praktiskt arbete under sommaren och teoretisk undervisning under vintern.
</chapter>

<chapter name="Norge">
<h1>NORGE.</h1>

<table>
<td c><i>Litteratur.</i>
<td><sp>Bjanes, O. F.</sp> A short review of agriculture and forestry. Kristiania 1921.
<td><sp>Braun-Tvethe, M.</sp> Norges Statistik. Kristiania 1845.
<td><sp>Hasund, S.</sp> Landbrukets Historie i Skisser og Omrids. Kristiania 1910.
<td><sp>Johnsen, O. A.</sp> Norges Bönder. Kristiania 1919.
<td><sp>Klokk, Olav</sp>. Det norske Landbruk siden omkring 1750. Kristiania 1920.
<td><sp>Sendstad, Olav</sp>. Udsikt över Kornavlens og Husdyravlens Udvikling i
vort Land siden 1871—75. Særtryk ur Statsökonomisk Tidskrift 1911.
<td><sp>Smitt, J.</sp> Det norske Landbrugs Historie i Tidsrummet 1815—1870.
Kristiania 1874.
<td>— Landbruget i  Norge. I <sp>Möller-Holsts</sp> Landbrugs-Ordbog 1881.
<td>— Om det norske Landbrugs Udvikling i den senare tid. Foredrag vid de alm.
Landbruksmöten 1887, 1892, 1898.
<td>— Oversigt över det norske Landbrug i det 19:e Aarhundreded i Tidskrift for
det norske Landbrug 1901, 1902.
</table>

<b>D</b>et nittonde århundradets två första årtionden voro väl för Norges folk
en i ekonomiskt avseende svår tid genom flera års dåliga skördar, samt
krigstillståndet, men för jordbruket medförde kriget och den vunna
självständigheten en kraftig impuls till framsteg. Den nöd, som avspärrningen
under kriget framkallade, och de därmed följande höga spannmålsprisen
ökade odlingsivern, liksom den nationella självständighetskänslan folkets
önskan att göra landet oberoende i avseende på dess försörjning med
brödsäd. Stortinget höjde i detta syfte tullsatserna å spannmål år 1818.
Medgivandet i lag den 1 juli 1816 av rätt för ägare och brukare av matrikulerad
jord att bränna brännvin, under det att införsel därav förbjöds, vilket
motiverades med bränningens gynnsamma inverkan till sädesodlingens ökande,
verkade också i denna riktning. Bränningen fick en sådan omfattning, att
den år 1840 uppskattades till att förbruka omkring <sup>1</sup>/<sub>5</sub>, av landets hela sädes-
och potatisskörd.<footnote><sp>Schweigaard</sp>. Norges Statistik 1840, s. 69.</footnote>

Skördarna ökades också, så att de bättre sädesbygderna lämnade ett
betydligt överskott över ortens behov och förbrukningen vid århundradets mitt
till <sup>3</sup>/<sub>4</sub> fylldes av egen skörd.<footnote>Klokk s. 44.</footnote> Framgången berodde dock mest på nyodling
till åker. Åkerbruket kvarstod i det stora hela på en mycket låg ståndpunkt,
men sädesodlingen var i allmänhet lantbrukets huvudsak och
kreatursskötseln mycket försummad, även där den på grund av naturförhållandena
lämnade den huvudsakliga inkomsten; på slättbygderna betraktades den som ett
nödvändigt ont.

Det vid 1840-talet inträdande uppsvinget i näringslivet medförde här
liksom i grannländerna en iver för förbättringar inom lantbruket, vilket även
befordrades genom en följd av goda år. Plogen ersatte allt mer årdret, och
förbättrade redskap började att medföra en grundligare bearbetning av
jorden. Förbättrad gödselvård, kompostberedning, märgling, börjande 
användning av konstgödsel, här och var även av täckdikning,
bevattningsanläggningar samt odling av klöver, rotfrukter och andra foderväxter
omtalas som bevis på framåtskridandet. På kreatursskötselns område märktes
detta mindre, och det klagades ännu över mörka fähus och svältfodring.

Det ökade intresset för lantbrukets höjande visade sig genom
lantbrukssällskapens återuppvaknande, inrättandet av lantbruksskolor, anställande av
agronomer m. m. Den gynnsamma konjunkturen framkallade åter stigning
av jordprisen och spekulation i jordegendomar. Med den ekonomiska krisen
i senare delen av 1850-talet följde så åter stillestånd. De höga
spannmålsprisen nedgingo från 1857, spannmålstullarna sänktes även upprepade
gånger, så att sädesodlingen så gott som fullständigt förlorade det tullskydd
den åtnjutit, och spannmålsinförseln ökades starkt, först av råg från
Ryssland efter Krimkrigets slut och sedan från 1870-talet vete från Nordamerika.
Denna införsel hade dock till följd av spannmåls- och i synnerhet
veteodlingens ringa omfattning i förhållande till folkets behov mindre tryckande
verkan på jordbrukets ekonomi än t. ex. i Sverige, men då samtidigt den
ökade emigrationen och industriens stigande behov av arbetare stegrade
arbetslönerna, blev dock jordbrukets ställning mycket försämrad, och
egendomsprisen föllo starkt i de distrikt, där spannmålsodling förekom i större
omfattning. I de avlägsnare bygder, dit järnbanorna nu öppnade lättare
tillförsel av spannmål, nedgick väl odlingen av brödsäd, men detta var snarast
en fördel, då därigenom foderodlingen kunde ökas, vilken blev mer
inkomstbringande genom den lättade avsättningen av dessa bygders huvudsakliga
saluvaror mjölk, smör, ost och kött.

Då dessa produkter bättre bibehöllo sig i pris än spannmål, följde även i
de övervägande sädesodlande trakterna en minskning i denna odling, så att
den från att år 1855 hava täckt 77 proc. av förbrukningen vid seklets slut
fyllde omkring 40 och år 1910 blott 30 procent av behovet. Från 1900-talet
har dock en tendens till ökning av spannmålsodlingen framträtt.

Tillbakagången i odlingen av spannmål och potatis gav husdjursskötsehi
allt större betydelse för lantbrukets ekonomi, men framgången inom denna
gren av hushållningen visade sig icke i ökade kreaturstal, utan från
omkring år 1870 inträdde tvärt om en en nedgång i dessa. Denna nedgång
träffade dock huvudsakligen får och getter men föga nötkreaturen, under det
att hästarnas antal ökades något och svinens mycket starkt. Förändringen
överensstämde sålunda med det vanliga förloppet vid lantbrukets övergång
till ökad intensitet och visade sig även i en fortsatt minskning av ängarna,
som gåvo mindre skördemängd än foderodlingen på åker, samt i ökad
mjölkmängd och djurens fortgående i storlek, snabbvuxenhet och övrig
produktionsförmåga.

De åtgärder, som vidtogos till lantbrukets främjande, voro under denna
tid övervägande riktade på kreatursskötseln, genom avelns, fodringens och
vårdens förbättring, en bättre skötsel och avsättning av mjölken,
utställningar av kreatur och mejeriprodukter m. m.

Kring senaste sekelskifte inträdde en gynnsammare konjunktur för alla
lantbrukets produkter, och en ökad företagsamhet gjorde sig åter gällande.
Användningen av moderna hjälpmedel såsom konstgödsel, kraftfoder och
arbetsbesparande redskap tilltog, de senare så mycket nödvändigare, som
arbetaretillgången blev allt knappare och dyrare, föreningsverksamheten fick
starkare fart, lantbruksundervisningen fick en för landets förhållanden
storartad utveckling, försöksväsendet och den vetenskapliga forskningen på
jordbrukets område fick större omfattning. Kreaturens antal och deras avkastning
ökades under det att sädesarealen förblev ungefär oförändrad, ända tills
krigstiden vållade en tillfällig omkastning, i det att landets avspärrning
framtvang en omfattande uppodling till åker och en minskning av kreaturens,
särskilt svinens antal.

Statens omvårdnad om jordbrukets intressen överlämnades under denna
tid åt en särskild myndighet, först år 1877, då ett <i>lantbruksdirektorat</i>
inrättades i Indredepartementet, och därpå år 1900 genom upprättandet av ett
särskilt <i>jordbruksdepartement</i> i regeringen, i vilket direktoratet infogades samt
en byrå för skogsärenden inrättades.

Om den utveckling från 1800-talets början, som i allmänna drag skildrats,
må följande enskildheter beträffande särskilda delar anföras.

*

JORDBESITTNING. Under den senast förflutna perioden hava de gamla
rättsförhållandena beträffande jordbesittningen ytterligare jämkats.
Bestämmelserna om <i>odelsrätten</i> ändrades genom lag den 5 jan. 1811, så att ättens
rätt att på grund av odelsrätt återköpa jord upphörde 5 år efter försäljningen,
och enligt lag den 26 juni 1821 odelsrätt till jordegendom ej inträder förr än
egendomen i 20 år tillhört ägaren, hans äkta hälft eller direkt avkomling, och
upphör, då egendomen 3 år varit i främmande ägo.

<i>Åsädesrättens</i> åsyftade verkan att bibehålla jordegendom ostyckad i
släktens ägo minskades genom lag om odels- och åsädesrätt den 26 juni 1821,
enligt vilken lösesumman för jordegendomen skulle bestämmas till fulla värdet
enligt taxering, för den händelse arvingarna ej kunde enas om densamma. Än
svårare att sammanhålla jordegendomen blev det, sedan år 1854 döttrar fått
lika arvsrätt med bröder. Sedermera har lagen den 28 sept. 1857 och 9 maj
1863 ändrats så, att jordägare kan fastställa det pris, till vilket en av hans
arvingar vid följande arvskifte äger lösa egendomen och, om intet sådant
pris fastställts, lösensumman skall bestämmas enligt låg taxering.

År 1814 avskaffades rätten att stifta fideikommiss.

Sedan år 1909 har en följd av lagar utfärdats angående inskränkning i
rätten att förvärva land, skog, torvmossar och andra naturtillgångar. Dylikt
förvärv är för utlänningar och företag, vari utländskt kapital är intresserat,
alltid beroende av särskild koncession, och sådan erfordras även i viss mån
för norska undersåtar eller företag, särskilt då det gäller större värden eller
sökanden ej är boende i distriktet. För sådana är också begränsningen av
koncessionens storlek snävare. De särskilda distrikten hava även inverkan
på koncessionernas storlek. I väl hälften av landets distrikt är denna
beträffande skog för utom distriktet boende begränsad till 10 hektar. För
förvärv av jordegendom stadgar lagen en högsta areal av 4 hektar för 


utombygds sökande och 15—30 hektar för personer inom distriktet, men detta kan
ytterligare inskränka dessa arealer. Härvid tages även hänsyn till om
sökanden eller hans anhöriga redan äga jordegendom i distriktet. För förvärv
av jord genom arv från nära anhörig fordras dock ej koncession.
Tillåtelsen att förvärva jordegendom förknippas vanligen med villkoret, att den nye
ägaren skall bo och bruka den i 5 år, och om han ej fyller detta villkor, får
han sig förelagd viss tid, inom vilken den skall avyttras till person, som kan
godkännas. Då koncession begäres, äger kommunen förköpsrätt till
egendomen på samma villkor, som uppgjorts med sökanden, och härav ha många
kommuner begagnat sig dels för förvärv av skogar till allmänning dels för
att skaffa jordegendom för bildande av småbruk åt mindre bemedlade.

SKIFTE av samfällighet. På Vestlandet och vissa delar av Nordlandet var
egendomsgemenskap <i>(sameie)</i> med regelbundet återkommande fördelning
av inägorna vanlig ännu långt in på 1800-talet.<footnote><sp>Johnsen</sp>, s. 350. <sp>Braun Tvethe</sp>, s. 37.</footnote> Mestadels hade dock
inägorna skiftats genom sämjodelning, men så att delägarna erhållit om
varandra blandade smategar <i>(tejgebytte, teigblandning),</i> vid vilkas brukning
delägarna måste följas åt och som höst och vår lågo öppna för gemensam
betning. På östlandet var samfällighet i inägor, där sådan förekommit,
försvunnen och tegblandning sällsynt, men skogen var i allmänhet icke eller
blott ofullständigt skiftad, ofta så att en jordägare fått äganderätt till jorden,
en annan till lövskogen och åter en annan till barrskogen eller rätt till
vedhygge, nävertägt eller bete å annan skogsmark.<footnote><sp>J. Sjölin</sp>. Om landtmäteri-, skiftes- och skattläggningsväsende. Helsingf. 1886, s. 7.</footnote>

Olägenheterna härav vuxo, i den mån jordegendomarnas styckning och
kravet å större intensitet i lantbruket ökades. För att avhjälpa dem
utfärdades den 17 aug. 1821 en lag om rätt till skifte och de nämnda servitutens
avlösning, men dess verkan var ringa och otillfredsställande, särdeles
därför att skiftet ofta skedde genom delägarnas överenskommelse. Kunde sådan
ej ske, skulle begärt skifte verkställas av sorenskriveren med 4 gode män,
men ingen annan dokumentering krävdes än beskrivning över ägolotternas
läge och gränser utan kartläggning. För att befordra skiftet stadgades, att
lägenheter, som icke blivit skiftade före utgången av år 1837, skulle få
grundskatten höjd med 25 proc. men verkan härav upphörde, då grundskatten år
1836 upphävdes.

En ny skiftesstadga utfärdades den 12 okt. 1857. Enligt denna ägde varje
innehavare av en särskild brukningsdel i en samfällighet, som ej laga
skiftats efter år 1858, vitsord till skifte, vilket i regel skulle omfatta hela
sam-fälligheten och utföras av statens lantmätare. Ägodelningsrätten ägde
påbjuda utflyttning mot ersättning. Denna lag ökade starkt skiftena av
sam-fälligheter, särdeles därför att största delen av omkostnaderna, efter 1860
även en del av utflyttningsersättningen, bekostades av statsmedel.

Ny skifteslag utfärdades den 13 mars 1882, och ändringar i densamma
lia sedan skett 1895, 1917 och 1921. Denna lag medgiver åtskilliga undantag
från det allmänna tvånget att underkasta sig begärt ägoskifte. Skifte av
samfälligheter, som hava stort omfång eller där rättsförhållandena äro 
särdeles invecklade, s. k. storskifte, kan efter ansökan uppdragas åt en av
konungen förordnad särskild skiftesrätt.

Skifteslagen har även bibehållit <i>sämjedelning (mindelig Udskiftning)</i> med
samma rättsliga giltighet som laga skifte, för den händelse delägarna enas
därom samt arrendatorer och servitutsägare därtill samtycka.
Överenskommelsen, med beskrivning å de särskilda ägolotternas läge, gränser och
förmåner skall dock, för att vinna laga kraft, av lantmätare vitsordas i avseende
på fullständighet och ändamålsenlighet eller ock utföras av 3
skiftesgodemän och intecknas hos rätten.<footnote><sp>Sjölin</sp>, anf. arb.</footnote>

HÄGNADSLAG utfärdades 16 maj år 1866, genom vilken som
grundprincip fastställdes, att varje jordägare har att genom hägnad skydda sina ägor
och att djurägare svarar för den skada, hans djur göra å annans
vederbörligen hägnade ägor.

JORDSTYCKNING har fortgått i ökad utsträckning, under senare tid
huvudsakligen genom avstyckning av smålägenheter och tomter.
Jordbrukens antal hade från omkring 103,000 år 1835 ökats till nära 200,000 år 1901.
Den stora massan av egendomar utgöra därför verkliga dvärgjordbruk eller
blotta bostadslägenheter; år 1907 utgjorde egendomar under 10 hektar 92.5
proc. och därav de med högst 1 hektar odlad jord 44 proc, under det att
egendomar å över 100 hektar odlad jord utgjorde blott 35 av inalles 225,000
jordegendomar med odlad jord.

Farhågan, att den långt drivna jordstyckningen skall medföra ökad
fattigdom, vilken redan på 1830-talet anfördes som skäl mot styckningsfriheten,
synes icke hava besannats, antagligen till väsentlig del på grund av den rika
tillgången på beten, och i Vestlandet därigenom att en stor del av folket
hämtar sitt huvudsakliga uppehälle av fiske. I de skogrika trakterna
lämnar skogs- och sågverksarbete de små jordägarna behövligt bidrag till deras
uppehälle.

All delning av jordegendom är förenad med åsättande av skattetal å
delarna <i>(skylddelning)</i> varom gäller lag av den 20 aug. 1909. När delning
skall ske efter vissa proportioner (motsv. hemmansklyvning), skola
förrättningsmännen efter begäran av parterna utföra delningen å marken i
sammanhang med skattläggningen. Den bör utföras så, att delarna så vitt
möjligt få en för brukning lämplig form. Förrättningsinstrumentet skall
ofördröjligen intecknas hos rätten.

Även <i>husmännens,</i> d. v. s. underlydande lägenhetsbrukare, antal ökades
starkt intill mitten på 1800-talet, då det (år 1855) uppgick till 67,396, men
har sedan åter nedgått, till ej fullt 17,600 år 1917. Den starka efterfrågan å
husmansplatser hade medfört skärpning av upplåtelsevillkoren, så att vid
1800-talets början avgälden för en dylik lägenhet var 5 veckodagsverken
mot låg daglön och en mindre, kontant avgift, och de gamla upplåtelserna
på livstid ersatts av sådana på uppsägning. Dessa hårda villkor gjorde
husmännen till landsbygdens fattigklass, och en allt skarpare spänning
uppkom mellan bönder och husmän, vilka senare lånat ett villigt öra åt de
socialistiska lärorna, som i senare tid omfattats av industriarbetarna. Genom
en husmanslag av år 1851 har stadgats bestämmelser om kontraktsenlig
fastställelse av arbetsskyldigheten och dess villkor samt livstidsupplåtelse.
Den starka nedgången av husmännens antal genom övergång till industrien
och genom utvandring, visar emellertid att dessa stadganden ej tillfredsställa,
och har vållat stor brist på lejd arbetskraft vid jordbruket. Behovet av sådan
har allt mer fyllts av fria arbetare. För att avhjälpa dessa missförhållanden
inrättades år 1893 en jordinköpsfond för anskaffande av smålägenheter och
år 1903 överfördes dess kapital till den då bildade <i>Norske Arbeiderbrug- og
Bolig-Bank</i>, från vilken 3<sup>1</sup>/<sub>2</sub> proc. amorteringslån lämnas åt kommuner och
enskilda, mindre bemedlade mot kommunens borgen för anskaffande av
småbruk och bostadslägenheter.

SKATTETAXERING. På grund av den s. k. matrikelns (förteckning över
jordegendomarnas skattetal) oemotsvarighet mot egendomarnas sedan dess
upprättande förändrade skatteförmåga påbörjades år 1802 en allmän
taxering av landets egendomar efter deras saluvärde. Denna metod visade sig
ej tillfredsställande, och därför beslöts år 1818 en ny matrikulering av
egendomarna i hela riket utom Finnmarkerna. I varje fögderi för sig
uppskattades de särskilda egendomarnas relativa produktionsvärde, oberoende av
byggnader, hävd m. m., och därefter beräknades deras kapitalvärde på grund av
jämförelse med en vitvald normalgårds taxerade värde, beräknat till 20
gånger dess medelnettoavkastning. Ar 1863 beslöts en revision av denna
matrikel, i vilken infördes för varje Skattlagd egendom uppgifter över dess
odlade och odlingsvärda ägor, deras medelskörd av olika grödor, skogens
beskaffenhet m. m. På grund därav fördelades häradets dåvarande
skattebelopp på alla jordegendomarna, och de sålunda erhållna andelarna av
skatten tjänade som proportionstal, efter vilka hela rikets matrikelskatt,
beräknad till 500,000 skattmark à 100 öre, fördelades. Denna matrikulering av
jorden har dock förlorat sin betydelse som grund för beskattningen, då
denna numera allt mer pålägges efter andra grunder.

EGENFÖRVALTNING och JORDLEGA. Minskningen av landbogårdar
(bggselgaarde) har alltjämt fortgått och har befordrats genom försäljningen
av statens och stiftelsers jordegendomar, som beslöts år 1821, och av
fideikommissegendomar (enl. lag av år 1880). Antalet till brukning upplåtna
gårdar, som på 1600-talet beräknas hava utgjort omkring 70 proc. av hela
antalet gårdar, hade år 1825 nedgått till omkring 34 och 1875 till 5 proc. Av
dessa var flertalet utlämnat genom bygsel (sid. 194), vanligen på
landbondens <i>(leilœndingens)</i> och hans hustrus livstid eller bestämd längre tid, vilket
fortfarande var bruk på Vest- och Nordlandet, under det att de fåtaliga
brukarna av annans jord på Östlandet i regel äro arrendatorer <i>(forpagter)</i>
på kortare tid.

KREDITVÄSEN. Jordbrukets behov av långvarig kredit tillgodosågs
genom inrättandet år 1851 av <i>Norges hypoteksbank.</i> Till stöd för nybildningen
av småbrvik inrättades år 1903 den nyssnämnda <i>Arbeiderbrngs- og bolig-bank.</i>
Driftskredit har huvudsakligen lämnats av <i>bygdesparbankerna,</i> vilka
började bildas vid århundradets mitt, delvis med hjälp av de medel, som
inflöto vid den sedan århundradets början fortgående realisationen av
<i>bygdemagasinen.</i> I senaste tid ha också bildats kreditföreningar, <i>Den norske
hypoteksforening for 2:a prioritets pantelaan</i> och <i>Norges kreditförening for
land- og skogsbruk.</i>

För att motarbeta emigrationen stiftades år 1908 sällskapet <i>Ny jord,</i> med
huvudsyfte att med hjälp av statslån skaffa jordlägenheter åt arbetare.

För understöd av nyodling avsatte staten år 1857 en <i>Myrdyrkningsfond,</i>
från år 1878 kallad <i>Jorddyrkningsfond</i> (sid. 701).

FÖRENINGSVÄSEN. De patriotiska sällskap, som bildats på 1700-talet
med uppgift att befordra landets framåtskridande, hade redan bortdött, men
vid den fest den 29 dec. 1809, varmed freden med Sverige firades, bildades
<i>Det k. selskab for Norges vel</i> med liknande allmänna program. Den första
viktiga yttringen av sällskapets verksamhet var förslaget om inrättande
av-ett universitet i Kristiania, vilket förverkligades år 1811. Sällskapet sysslade
under de första åren med allehanda allmänna angelägenheter, såsom
ekonomiska bygdebeskrivningar, skjutsväsendets ordnande m. m., men genom
stadgeändring år 1828 begränsades verksamheten i huvudsak till lantbruket,
fisket, husfliten och andra grenar av lantmännens näringsliv. I landets olika
delar inrättades distriktskommissioner, vilka borde verka för bildande av
bygdesällskap som underavdelningar av sällskapet. Detta ledde småningom
till bildande av ett lantbrukssällskap i varje amt med anslutna
sockensällskap. Därjämte ha några (f. n. 8) föreningar för särskilda grenar av
lant-mannaverksamhet slutit sig till sällskapet. Under 1830- och 1840-talen förde
sällskapet en tynande tillvaro, och flertalet bygdesällskap upphörde, men det
senare inträdande allmänna uppsvinget gav åter nytt liv åt sällskapets
verksamhet. Samverkan med bygdelantbrukssällskapen var dock fortfarande
obetydlig, tills en år 1909 genomförd reorganisation återknöt dem fastare
till det centrala sällskapet. Detta har anställt kringresande agronomer,
införskrivit schweiziska ladugårdsskötare och ystare, understött tillverkningen
av dikesrör, anordnat kreatursutställningar och de 5 första allmänna
lantbruksmötena (sid. 701). Dess verksamhet koncentrerades under 1800-talets
senare del på mejerihanteringens befordrande genom anställande av
mejerimästare (den första år 1865) och inrättande av mejeriskolor. År 1889
började det lokala växtodlingsförsök, och senare ha ytterligare olika
verksamhetsgrenar upptagits under ledning av särskilda »udvalg» och utförda
av-konsulenter och assistenter. Sällskapet har åtnjutit statsunderstöd för dessa
och andra ändamål, och då en verksamhetsgren nått en större omfattning,
har den lagts direkt under statsförvaltningen, — mejeriväsendet år 1888,
fältförsöken 1896.

För att bereda tillfälle till överläggningar, vilka tidigare ägt rum vid de
allmänna lantbruksmötena, som efter 1859 återkommo mera sällan,
stiftades år 1877 <i>Forening til diskussion om landbruget vedrörende anliggender.</i>
vilket höll årliga möten till år 1892, varefter dylika överläggningar förlades
till av Selskapet for Norges vel anordnade vinter- och sommarmöten.

<i>Amts-</i> (numera <i>Fylkes-) lantbrukssällskapen</i> finnas ett i varje fylke och
äro, som nämnts, anslutna till det kongliga sällskapet samt i förbindelse med
de lokala lantbrukssällskapen, vilka äro representerade vid deras årsmöten.
Fylkessällskapen ha anställt konsulenter och åtnjuta statsunderstöd under
villkor bl. a. sedan 1919, att småbrukare skola finnas i förvaltningsutskotten
till lika antal som större jordbrukare.

För tillvaratagande av jordbrukarnas ekonomiska och sociala intressen
bildades år 1896 <i>Norsk landmansforbund</i> med lokala kretsar i landets olika
delar. Det har tagit initiativ i ett antal viktiga frågor och verkat i
protektionistisk riktning. Sedan år 1920 har förbundet deltagit i det politiska
partilivet.

<i>Det norske bonde- og smaabrukarlag,</i> som bildades år 1913, verkar för
det mindre jordbruket genom konsulentverksamhet, kurser, anskaffning av
avelsdjur m. m.

Som en officiell rådgivande församling inrättades år 1919 <i>Det norske
landbruksraad,</i> vari de ovan nämnda centrala och provinsiella föreningarna
samt <i>Det norske skogsselskap</i> och <i>Norsk skogseierforbund</i> äro
representerade.

Därjämte finnes ett antal föreningar för befordrande av särskilda
verksamhetsgrenar inom lanthushållningen. Bland sådana må nämnas
<i>tjurföreningar</i> och andra avelsföreningar, <i>trädgårdsföreningar,
myrodlingssällskapet, kontrollföreningar,</i> varav den första bildades år 1898 och vilkas antal
år 1923 var 220, samt <i>fjösregnskapsforeninger,</i> inom vilka en mer
ofullständig ladugårdskontroll utföres.

<i>Ekonomisk samverkan</i> mellan jordbrukare har i Norge anordnats
ungefär efter samma linjer som i andra länder, om än den till följd av den glesa
bebyggelsen och jordbrukets svagare utveckling nått mindre omfattning. Det
K. Selskap for Norges Vel tillsatte år 1910 ett särskilt utskott för
andelsverksamhetens främjande.

Allmännast förekomma <i>inköpsföreningar.</i> Först bildades lokala
föreningar på initiativ av lantbrukssällskapen. År 1896 sammanslöto de sig
till en centralförening, <i>Fælleskjöp,</i> för vardera av landets tre huvuddelar.
Sedan har centralföreningarnas antal ökats till 6, varav en bildad av och
för landets Bonde- og smaabrukarlag. Vidare finnas <i>föreningsmejerier</i> (år
1920 omkring 500), <i>redskapslag</i> (år 1917 över 1,700), <i>andelsslakterier,
äggförsäljnings-, fruktförsäljnings-, smörexport-</i> och
<i>virkesförsäljnings-föreningar,</i> av vilka en del sammanslutit sig till centralförbund. För hela
kooperationens främjande bildades år 1906 en allmän förening: <i>Norges
kooperative Landsforcning.</i>

<i>Kooperativa kreditföreningar</i> utöver de (sid. 698) nämnda större
kreditanstalterna ba intill senaste tid saknats, men år 1925 stiftades en
Centralkassa för böndernas driftskredit med uppgift att vara central för ortliga
kreditföreningar.

UNDERVISNING. Den första undervisningsanstalten i jordbruk i Norge
var en av <sp>Jakob Sverdrup</sp> år 1825 inrättad lantbruksskola å Sem vid
Horten, vilken fortgick till 1837, varefter undervisningen fortsattes vid Rise
vid Tönsberg. Denna skola erhöll statsanslag år 1842 och övertogs år 1848
av amtet. Dylika övervägande praktiska skolor inrättades i rikets olika amt.
med understöd av stat och amt (inalles 19 skolor) dels hos enskilda, dels
på av amtet inköpta gårdar, men de voro svagt utrustade och nedlades till
följd av den sparsamhetspolitik, som genomfördes i senare delen av
1860-talet. Sedan 1880-talet äro sådana åter i verksamhet i alla amt (fylken) f. n.
tillsammans 38, väl utrustade och med stark tillströmning av lärjungar.
Därjämte finnas 3 småbruksskolor och 1 statens småhrukslärareskola (fr. 1915).

Efter stortingets beslut år 1854 öppnades år 1859 en <i>högre lantbruksskola</i>
på Aas, vilken trots tvekan om behövligheten av en anstalt för vetenskaplig
lantbruksundervisning i ett land med så små förhållanden som Norge efter
beslut år 1871 omorganiserades i mer vetenskaplig riktning.

Ytterligare genomfördes år 1897 en storslagen omorganisation av hela
lantbruksundervisningen. Amtslantbruksskolorna fingo ökad teoretisk
undervisning, och genomgången kurs vid dem jämte en kompletterande kurs i
allmänbildande ämnen berättigar till inträde vid den högre skolan, som
utvidgades till en lantbrukshögskola med 1 års grundläggande kurs och
särskilda avdelningar för jordbruk, mejerihantering, trädgårdsskötsel,
skogsbruk och lantmäteri. Dessa fackkurser togo 1 år utom skogskursen, som
var 2-årig. Sedan 1919 äro de alla 2-åriga.

<i>Trädgårdsundervisning</i> började år 1880 lämnas vid en praktisk skola.
Sedan 1882 beviljar staten understöd till dylika skolor, av vilka f. n. finnas
10, varav 4 statens. En gartnerskola verkar i Kristiania sedan år 1917.

<i>Mejeriundervisning</i> började år 1867 meddelas vid en av det kungl,
sällskapet inrättad skola. Numera finnas 5 mejeriskolor.

Den första <i>skogsskolan</i> inrättades år 1876. Numera äro 6 sådana skolor
i verksamhet.

Därjämte ha undervisningsanstalter eller kurser i åtskilliga särskilda
grenar av lanthushållningen småningom tillkommit, oftast först började av det
Kgl. Selskap for Norges Ve] och i senare tid även av andra föreningar samt
sedan i åtskilliga fall övertagna av staten eller amten. Sålunda finnes ett
50-tal amtshusmoderskolor och 1 statens lärarinneskola i »husstel»,
kreatursskötareskolor, en körskola och en torvskola, kurser för utbildning av
kontrollassistenter o. s. v.

På 1830-talet började enskilda amt att anställa resande rådgivare i
jordbruk, och 1853 anställde Selskapet for Norges Vel en dylik undervisare, 1859
en dränmästare, 1865 en mejerimästare o. s. v. Sedan har antalet av såväl
statens som det nämnda sällskapets undervisare och rådgivare starkt ökats,
så att antalet av sådana med assistenter i statens tjänst år 1923 utgjorde 43,
därav särskilda konsulenter i ärftlighetsforskning, statsentomolog,
statsmy-kolog, i fröodling, i ystning, i smörberedning o. s. v. Därjämte avlönar
Selskapet for Norges Vel ett antal konsulenter och assistenter för särskilda
undersökningar eller verksamhetsgrenar.

FÖRSÖKS- och KONTROLLVÄSEN. Vid lantbruksskolan på Aas
börjades gödslings- och odlingsförsök under ledning av skolans lärare år 1863,
och dessa försök övertogos år 1896 av Selskapet for Norges Vel, vilket år
1889 börjat försök ute i landet hos enskilda jordbrukare. År 1898 övertog
staten hela denna verksamhet, för vilken en central försöksgård Vollebæk
inrättades vid Aas. Senare har ett antal försöksstationer (f. n. tillsammans
7 för åkerväxt- och 2 för trädgårdsodling) inrättats i olika delar av landet
som centraler för fältförsök på enskilda gårdar. Därjämte har det Norske
Myrselskab inrättat en försöksanstalt för mossodling och Havedyrkningens
Venner en för trädgårdsodling (1911). Mejeriförsök utföras vid enskilda
mejerier under ledning av statens försöksledare.

<i>Kemisk kontroll</i> över konstgödsel, kraftfoder m. m. utfördes vid Aas (med
uppehåll 1869—1875, då statsanslaget därtill var indraget) men övertogs år
1892 av en särskild statens anstalt i Kristiania. År 1898 inrättades en andra
dylik anstalt i Trondhjem och år 1904 en tredje i Bergen.

<i>Frökontroll</i> börjades år 1884 vid en enskild anstalt, som år 1886 (Hertogs
av Selskapet for Norges Vel och år 1898 av staten. Numera är frökontrollen
förenad med de kemiska stationerna.

<i>Mjölkkontrollen</i> fick egna anstalter, 1895 i Kristiania och Trondhjem samt
följande år i Bergen.

LANTBRUKSMÖTEN började på 1840-talet hållas av de särskilda
amtshushållningssällskapen. Är 1849 hölls det första allmänna lantbruksmötet.
Från det 6:e mötet 1877 ha de hållits med mellantider av 5 år och
föranstaltats av vederbörande statsmyndighet.

Liksom i andra länder voro de till en början blott diskussionsmöten men
från det 5:e allmänna mötet år 1859 ha de varit förenade med utställningar.

Lokala kreatursutställningar började hållas år 1855. Sedan år 1866 har
staten anordnat sådana för nötboskap, får, getter och svin på bestämda,
centrala platser i de olika landsdelarna.

ÅKERBRUKET. <i>Nyodlingens</i> omfattning under 1800-talets förra hälft
kan ej säkert beräknas men har uppskattats till omkring 2,000 hektar eller
1 proc. årligen.<footnote><sp>Johnsen</sp>, s. 383.</footnote> Efter århundradets mitt medförde brödsädesodlingens
minskade räntabilitet, att odlingshågen vände sig från den fasta jorden till
myrjorden, som företrädesvis passade för foderodling. Åkerns ökning avtog
och efterträddes från år 1870 av nedgång, som för åren 1871—1906
beräknades till 11<sup>1</sup>/<sub>2</sub> proc. För att fylla folkets behov av spannmål under
världskriget påbjöds år 1917 en uppodling av 100,000 hektar; den betydliga
ökningen av åkerarealen, som härigenom framkallades, har troligen till större
delen skett på ängens bekostnad.

Redan på 1770-talet hade det <i>K. Videnskabernes Selskab</i> i Trondhjem
verkat för myrarnas uppodling, men de större odlingar av dylik mark, som ägde
rum under 1800-talets förra del hade medfört besvikelse. Efter århundradets
mitt uppmuntrade staten till myrodling genom billiga lån från den 1857
inrättade <i>myrdyrkningsfonden,</i> vilken år 1892 fick namnet
<i>jorddyrkningsfonden</i>, sedan den ändring skett, att lån utlämnades för odling även av fast
jord. På 1890-talet började lokala myrodlareföreningar bildas, och år 1902
stiftades det <i>Norske Myrselskab</i> med hela riket till verksamhetsområde.
Sällskapet verkar för sin uppgift genom försöksverksamhet, utgivande av en
tidskrift,  (Meddelser) m. m.

<i>Åkerjordens användning</i> är ej under förra delen av 1800-talet känd genom
statistiska arealuppgifter nien uppgifterna över utsädesmängderna av de olika
sädesslagen åren 1809 och 1845 angiva<footnote><sp>Klokk</sp>. anf. arb. sid. 42 o. 55.</footnote> en stigning av utsädesmängden
av-nära 60 proc. (från 452,000 till 720,000 hl.). Under senare delen av
århundradet har däremot sädesodlingen avtagit från omkr. 286,000 hektar år 1845<footnote><sp>Braun-Tvethe</sp> s. 30.</footnote>
till 165,600 år 1900, varefter sädesarealen åter något stigit, till 180,600 hektar
år 1917. Orsaken till dessa förändringar får naturligtvis sökas i de ovan
antydda förändringarna i konjunkturerna.

Samtidigt har en stigande andel av jorden använts till andra växter,
framför allt potatis,  men denna odling hade enligt tillgängliga uppgifter redan
1845 tagit så stor areal i anspråk att
stigningen intill nutiden är mindre
betydlig.

<img l>Fig. 157. Jakob Sverdrup.</img>
I brist på tillförlitliga uppgifter kunna
skördemängderna på arealenhet icke
angivas från 1800-talets förra del, men de
skördetal, som uppgivas år 1871
(omkring 16 dt. per hektar för vete, råg och
havre samt 18 dt. för korn) äro så höga,
att en betydlig framgång måste hava ägt
rum under den föregående delen av
århundradet. Från dettas början omtalas
<sp>Jacob Sverdrup</sp> som en
föregångsman, vilken gjorde först landets största
jordegendom Jarlsbergs huvudgård, som
han förvaltade och sedan sin
lantbruksskolegård till mönsterjordbruk samt
genom sina lärjungar och sina skrifter,
Magasin for Landmanden (1828—32) och Den erfarne Landmand (1837) spred
kännedomen om ett rationellt lantbruk.

Senare har framåtskridandet i landets egentliga jordbruksbygder fortgått
i jämnbredd med i grannlanden, men i avlägsnare bygder med små och
mycket styckade jordegendomar naturligtvis kvarstått på en primitiv ståndpunkt.
I genomsnitt har landet dock visat högre skördetal än Sverige, av potatis
högre än något annat land  (omkring 15.6—16 ton per hektar).

JORDENS TORRLÄGGNING var intill 1800-talets mitt i allmänhet
inskränkt till fältens kringdikning för att avskära tillflödande ytvatten samt
avledning av källådror. Undantagsvis förekommo täckta diken med en
avloppsränna av stenar. Ännu då en systematisk täckdikning vid nämnda tid
började förordas, möttes den med mycken misstro och inskränktes vanligen
till »avskärningsgrunddiken» för att avskära källådror. Det K. Selskab for
Norges Vel verkade med kraft för en systematisk täckdikning, vilken ock
blivit rätt allmän i slättbygderna. För planläggning av dylika arbeten finnas
anställda 6 statens lantbruksingenjörer.



Torrläggning av sanka marker understödes av staten genom anslag, som
från 1917 fått utdelas även för bevattningsanläggningar.

BEVATTNING av åker och äng var också föremål för livligt intresse
under 1850-talet. En del bevattningsanläggningar gjordes i vissa trakter såsom
Hedemarken, Bratsbergs, Lister och Mandals samt Stavanger amt, men
intresset för denna sak dog snart åter bort utom i bygder, där den hörde till
gammalt bruk såsom i Lom.

JORDENS BEARBETNING. På Vestlandet och Nordlandet var åkerns
bearbetning med spade och hacka samt användning av harvar med träpinnar
vanlig ännu vid 1800-talets mitt.

På Öst- och Sörlandet började redskapen tidigare att förbättras. Årdret
ersattes allt mer av plogar, varav den Smallska modellen infördes och
eftergjordes, rull-, krokpinn-, diagonal- och romboidalharvar samt tröskverk och
sädesrensningsmaskiner började också att tillverkas på 1830-talet. Något
senare blevo radsåningsmaskiner från Lom mycket använda. Från
1870-talet vidtog en livlig införsel av redskap från England, Amerika och senare
även från Sverige och då de inhemska redskapsfabriker, som uppstodo,
alltjämt i huvudsak kopierade de utländska modellerna, ha redskapen i de större
jordbruksbygderna ej avsevärt skilt sig från dem i grannländerna.
Svårigheten för de små jordbrukarna att skaffa sig tillgång på maskiner och
redskap har övervunnits genom sammanslutning till redskapslag.

GÖDSLINGEN, som var mest försummad i sädesbygderna, blev också
framåt 1800-talets mitt föremål för bättre vård. På 1840-talet blev
kompostering vanlig, och i följande årtionde blev i trakter med kuperad terräng
vanligt att bygga bättre fähus med gödselkällare och på slättbygden att
anlägga ordentliga gödselstäder. Det i vissa trakter gamla bruket att lägga
under djuren en bädd av torv täckt med granris spred sig också. I
kusttrakterna  bibehöll  man bruket  att kompostera tång att användas  som gödsel.

Mot århundradets mitt började användning av konstgödsel, först
hemmakrossat benmjöl, som man sökte göra lösligare genom kompostering med
urin och aska, senare fabriksmässigt berett benmjöl, och övriga
konstgödselslag i samma ordning som i övriga länder, med den skillnad dock, att
fiskguano berett av avfall från de stora fiskerierna vid Lofoten i större
omfattning kom till användning i Norge.

År 1859 började superfosfattillverkning vid en fabrik vid Lysaker.
Slutligen är att erinra om den storartade tillverkningen av kalksalpeter
(Norgessalpeter), kalkkväve m. fl. kvävepreparat beredda genom bindning av luftens
kväve (sid. 461), varigenom kvävegödslingen betydligt ökats.

VÄXTODLING. En ordnad <i>växtföljd</i> infördes småningom i de bygder,
där ett ensidigt sädesbruk utan avbrott eller med längre eller kortare vila
för jorden förut använts. I Vestlandet, där åkerarealerna voro små och
tegarna vanligen blandade, vilket försvårar avvikelser från det gängse
brukningssättet, och dessutom tillgången på foder från ängs- och betesmarker var
jämförelsevis riklig, övergick man mest till växelbruk med säd och potatis
utan rent trade. I Östlandsdistrikten kring Kristianiafjorden och i Östlandets
uppland var tidigare vanligt, att säd upptog 8—9 av omloppets 10—11 
skiften och de övriga av potatis och trade. I bygderna kring Kristianiafjorden
blev under nyodlingsperioden i århundradets förra del vanligt att artvända
den nyodlade jorden till fortsatt havreodling, tills jorden blivit utsugen,
varefter den fick ligga för fäfot i flera år, tills den åter hämtat kraft och åter
kunde giva lönande havregrödor. Detta även i angränsande svenska trakter
intill senaste tid förekommande brukningssätt upphörde i allmänhet på
1850-talet.<footnote>Kornmonopolkommissionen 1917 s. 73.</footnote> Hittills hade alla stråsädesslags odling ökats i ungefär samma mån
som den odlade jordvidden, men under årtiondet 1845—55 tilltog odlingen av
vete och råg samt i vissa trakter korn långt mer än av havre och blandsäd,
vilket anses ha berott på de förra sädesslagens företräde som skyddsäd för
vallanläggning, vilken från denna tid fick stark utbredning i de större
jordbruksbygderna, under det att sädesskiftena inskränktes till 3—6 i 10-åriga
omlopp.

Skördarna ökades tack vare den förbättrade odlingen. Vid 1800-talets
början beräknades de till 4 gånger utsädet eller något högre men vid
århundradets slut till 8:e kornet, varvid dock är att märka, att utsädesmängden av
vårsäd per arealenhet avsevärt minskats. Medelskörden beräknades vid denna
tid till 17—18 dt. vete, råg och havre, gott 19 dt. korn samt 155 dt. potatis,
således i det hela och särdeles av vårsäd och potatis högre skördetal än i
Sverige.

<i>Veteodlingen</i> ökades starkt intill 1860-talet och blev sedan ungefär
oförändrad intill århundradets slut, varefter den något ökats, men är alltjämt
inskränkt till landets sydöstra delar och jämförelsevis obetydlig. Mest odlades
vårvete, huvudsakligen av inhemska sorter.

<i>Rågodlingen,</i> som förr förekom huvudsakligen i södra Norge och kring
Trondhjemsfjorden, har småningom utsträckts till alla landsdelar ända upp
till Tromsö utom i fjälltrakterna. Den förr allmänna vårrågen har under
senare delen allt mer undanträngts av höstråg.

<i>Korn,</i> som vid århundradets början var huvudsädet även i
låglandsområden, vann ökad areal intill 1870-talet, men sedan har dess odling minskats
med omkring <sup>1</sup>/<sub>3</sub>. Korn är huvudsäde blott i höglandet. Jämte allmänt odlade
sexradiga sorter fick tvåradigt till en tid insteg i landets bättre sädesbygder
men förlorade åter odlarnas bevågenhet till följd av sina större fordringar
och senare mognad. Än mer har odlingen av <i>blandsäd,</i> som ännu på
1880-talet var huvudsäde i vissa bygder, avtagit, under det att den rena
<i>havreodlingen</i> starkt ökats. Havre var redan vid 1800-talets början huvudsädet i
kusttrakterna och är numera i åtskilliga av dessa så gott som enda sädesslaget.
Av utländska sorter fingo plym- och potatishavre stor spridning under
1860-till 1870-talet. Sedan mot århundradets slut en ordnad försöksverksamhet
kommit till stånd, har ett flertal sorter prövats, varvid jämte en del tidigt
mognande inhemska sorter Duppauer- och Ligovo- visat sig lämpliga och
blivit rätt mycket odlade.

<i>Ärter</i> odlas fortfarande huvudsakligen i de sydöstra och Oplands-fylkena,
<i>åkerbönor</i> nästan endast i Smålenene.


<i>Rotfruktsodlingen</i> har alltjämt förordats som ett kraftigt medel att höja
åkerbruk och boskapsskötsel men har nått blott ringa omfattning. På åker
odlas huvudsakligen rovor, dels gamla, tidigt mognande »braatenæper», dels
utländska sorter. Även kålrötter odlas allmänt, men mindre däremot morötter
och betor.

<i>Potatisodlingen</i> fick, till följd av erfarenheten under krigstiden om denna
växts stora värde för folkets näring samt dess stora årvisshet i jämförelse med
spannmåls, stark tillväxt från början av 1800-talet, och vid agitationen för
övergång från sädesbruk till en flersidig odling framhölls potatisodlingens
gynnsamma inverkan på jordens bördighet och ogräsets bekämpande.
Därtill kom potatisens lämplighet som råvara för den under 1800-talets förra
hälft starkt ökade brännvinsbränningen. Till följd härav ökades odlingen
hastigt. Utsädesmängden ungefär tiodubblades från 1809 till 1850-talet och
odlingen har sedan ökats omkring 120 proc, så att den för närvarande
upptager över 18 proc. av åkern. Skördetalen äro, som redan nämnts, i medeltal
omkring 15 ton per hektar.

Potatissjukan på 1840-talet verkade i hög grad förödande i låglandet, men
uppträdde ej i fjällbygderna, varför det blev brukligt att hämta utsäde
därifrån, tills på senare år utländska motståndskraftiga sorter införts. Av
utländska sorter vann framför allt <sp>Suttons</sp> Magnum bonum, införd år
1876, stor spridning.

<i>Linodlingen</i> bar, trots ett intresserat arbete att hålla den uppe för
hemslöjdens skull, allt mer gått tillbaka till följd av den tilltagande införseln av
bomull och fabriksvävnader. Än mer gäller detta <i>hampodlingen.</i> Även
<i>tobaksodlingen,</i> som under 1820- och 1830-talen var rätt allmän i Öst- och Sörlandet
och de inre västra fjordtrakterna, har så gott som fullständigt upphört.

<i>Klöver</i> och <i>timotej</i> odlades vid 1800-talets början hos enstaka framstående
lantmän i de södra landsdelarna, men först omkring århundradets mitt blev
vallodling med huvudsakligen dessa arter mer allmän och har sedan starkt
tilltagit, så att den år 1917 intog 444,900 hektar eller nära <sup>2</sup>/<sub>3</sub> av hela
åkerarealen. Andra grässlag, som förordats, hava icke fått synnerlig användning.
Av såväl klöver som timotej ha inhemska stammar visat sig hava avgjort
företräde, och särskilt ha några rödklöverstammar från Östlandets
dalbygder (Toten och Molstad) vunnit stort anseende för härdighet och stor
avkastning. På senaste tid har stor uppmärksamhet ägnats åt vård och
användning av fjällbeten liksom även åt anläggning och intensiv skötsel av
ständiga betesvallar.

TRÄDGÅRDSSKÖTSELN, som sedan långt tillbaka varit omfattad med
intresse i vissa landsdelar, huvudsakligen på Vestlandet, men i övrigt varit
föga spridd och uppmärksammad, har från senare delen av 1800-talet gått
kraftigt framåt, tack vare ett energiskt upplysnings- och agitationsarbete från
enskilda och sammanslutningar samt statsåtgärder.

Till tiden först var professor <sp>F. C. Schübelers</sp> verksamhet, vilken
från 1850-talet vid Toien i Kristiania prövade en mängd trädgårdsväxters
värde och lämplighet samt tog initiativet till bildandet år 1884 av sällskapet
<i>Havedyrkningens Venner,</i> vilket alltjämt verkat genom spridning av
kunskaper, utgivande av en tidskrift, utdelning av plantor samt anordnande av
trädgårdsutställningar och sedan 1891 genom försök vid egna stationer. Till
föreningen voro år 1924 55 lokalföreningar anslutna.

Trädgårdsundervisningen är synnerligen väl tillgodosedd genom en
avdelning vid lantbrukshögskolan, ett flertal lägre trädgårdsskolor,
utbildningskurser m. m. (sid. 700). Tack vare dessa åtgärder har ej blott frukt- utan
även köksväxtodlingen på senare år gått starkt framåt och fått en
avsevärd ekonomisk betydelse ej blott vid småbruket utan även som binäring
vid det egentliga bondejordbruket i landet sunnan- och västanfjälls samt i
Tröndelagen.

HUSDJURSSKÖTSELN har, såsom de statistiska uppgifterna visa, varit
i fortgående ökning i kreaturens antal.

<table>
<td 10 c><i>Antal kreatur i Norge i 1,000-tal:</i>
<td><td c><sp>1835</sp><td><tab><td c><sp>1855</sp><td><tab><td c><sp>1875</sp><td><tab><td c><sp>1900</sp><td><tab><td c><sp>1915</sp>
<td>Hästar ...............................................<td r>113.2<td><tab><td r>154.4<td><tab><td r>151.9<td><tab><td r>164.1<td><tab><td r>186.2
<td>Nötboskap ........................................<td r>644.4<td><tab><td r>949.9<td><tab><td r>1,016.6<td><tab><td r>945.6<td><tab><td r>1,120.5
<td>Får ....................................................<td r>1,029.0<td><tab><td r>1,596.2<td><tab><td r>1,686.8<td><tab><td r>997.4<td><tab><td r>1,329.6
<td>Getter ...............................................<td r>184.5<td><tab><td r>357.1<td><tab><td r>323.4<td><tab><td r>214.0<td><tab><td r>240.3
<td>Svin ...................................................<td r>79.9<td><tab><td r>113.3<td><tab><td r>101.4<td><tab><td r>161.8<td><tab><td r>208.5
<td>Renar ................................................<td r>82.2<td><tab><td r>116.9<td><tab><td r>1,302.1<td><tab><td r>1.199.3<td><tab><td r>1.412.0
<td 10 r>———————————————————————————
<td>S:a koenheter per 1,000 ha inägor ......<td c>—<td><tab><td c>—<td><tab><td r>1,705.8<td><tab><td r>1,581.1<td><tab><td r>1,858.9
<td>S:a per 1,000 inb. ..............................<td c>—<td><tab><td c>—<td><tab><td r>0.947<td><tab><td r>0.705<td><tab><td r>0.739
</table>

Talen för de äldre åren äro osäkra, men visa otvetydigt, att ökningen i
kreatursantal varit mindre än folkmängdens ökning, och under senare delen
av århundradet inträdde t. o. m. en absolut nedgång i antalet får, getter och
nötkreatur men efterföljdes i det nya århundradet av en avsevärd uppgång.

Kreatursskötseln, däri inbegripet utfodringen, kvarstod också ännu på
1860- och 1870-talen, då ett livligare intresse för dess förbättring började
framträda, på en mycket låg ståndpunkt. Under sommaren kom väl största
delen av kreaturen på bete, som särdeles på fjällsätrarna var kraftigt och
hälsobringande, men vinterfodringen var svag, ofta svältfodring, utom vad
beträffar hästarna. Dessa fingo det mesta och bästa höet, under det att
nötboskapens foder i de sädesrikare bygderna mest bestod av halm och eljes
av sämre hö från magra ängar och myrar, i kusttrakterna tång och
fiskavfall, fårens och getternas av löv samt ris av såväl löv- som barrträd.

Mot slutet av 1800-talet började en allmän strävan att förbättra dessa
förhållanden att göra sig gällande. Man började fodra rikligare och inskränka
användningen av dåliga betesmarker, vilket anses ha varit en bidragande
orsak till minskningen av kreatursantalet. Kraftfoder började att allmännare
användas, från 1875 även införda oljekakor. Till följd härav ökades
kreaturens levande vikt och kornas mjölkning. Sålunda angives i de officiella
statistiska översikterna
<table o>
<td><td c><sp>1865</sp><td c><sp>1875</sp><td c><sp>1900</sp><td c><sp>1907</sp>
<td>Slaktvikten av oxar kg. ...............<td c>—<td r>123<td c>—<td r>150.9
<td>Slaktvikten av kor kg. ...............<td c>—<td r>102<td c>—<td r>117.3
<td>Slaktvikten av får kg. ...............<td c>—<td r>16<td c>—<td r>20.6
<td>Slaktvikten av svin kg. ...............<td c>—<td r>102<td c>—<td r>115.2
<td>Medelmjölkning l. .....................<td r>951<td r>1,091<td r>1,279<td r>1,394.0
</table>

För kreatursstammens förbättring infördes väl fortfarande en del
utländska djur, men detta vann aldrig någon större omfattning beträffande hästar
och nötboskap, och den allmänna meningen blev allt mer avgjord för
ren-avel av landets egna slag, vilka bättre än de utländska passa för landets
förhållanden.

För avelns höjande ha åtskilliga offentliga åtgärder vidtagifs, såsom
kreatursutställningar (sid. 701), ladugårdsbesiktningar och stambokföring, vilken
år 1918 överlämnades till ett statens stambokskontor. En konsulent i
ärftlighetsfrågor anställdes. Genom lag den 4 juli 1919 blev rätten att släppa
hingstar, tjurar, baggar och bockar
på gemensamt bete inskränkt.

<img r>Fig. 158. Norsk Östlandshäst. 1901</img>
VETERINÄRVÄSEN. Norge har
under nutiden varit synnerligen
litet hemsökt av svårare
husdjurssjukdomar, vilkas införande från
utlandet hindras genom stränga
importbestämmelser och
importförbud.

Genom lag den 14 juli 1914 har
regeringen fått rätt att vidtaga
åtgärder genom nedslaktning,
importförbud m. ni. till hindrande av
smittsamma sjukdomars spridning.

Det Kgl. Veterinärinstitutet i
Kristiania, inrättat år 1914, gör
undersökningar beträffande särskilt smittsamma sjukdomar, tillverkar
veterinära vacciner och sera, samt är regeringens rådgivande myndighet i
veterinära angelägenheter.

För utbildningen av veterinärer, som hittills skett huvudsakligen vid den
danska veterinärhögskolan, är en norsk veterinärhögskola i Kristiania under
anläggning.

HÄSTARNAS antal var sedan gammalt störst i östlandet, där körslor
mellan Kristiania och Oplanden samt skogskörslor krävde mycket arbete, t. o. m.
så att jordbruket därigenom försummades, samt i bergverkstrakterna för
forsling av virke, kol och malm, men Östlandets skogs- och slättbygder fyllde
till stor del sitt behov genom inköp från andra orter. Största uppfödningen
ägde rum dels på Vestlandet, varifrån huvudsakligen simpla verkhästar
såldes till andra delar av landet, dels på Östlandet, främst Gudbrandsdalen,
vars hästar hade största anseende som avelsdjur.

För avelns förbättrande införde enskilda personer hästar av utländska
slag till Östlandet, såsom danska, holsteinska, engelskt full- och halvblod
och på 1870-talet ett par Norfolk-hingstar. Från denna tid har enighet rått
om att endast inhemska avelsdjur böra användas.

Från mitten av 1800-talet har staten tagit ledningen av åtgärderna för
hästaveln. År 1844 inrättades ett statsstuteri på Hjerkin för fjordhästar men
nedlades år 1856. Året därefter beviljade stortinget medel till inköp och 

utstationering av stamhingstar. Först anskaffades sådana av östlandsrasen och
senare av fjordrasen. De senare voro avsedda för Vestlandet, där dock även
östlandshästar till en tid utstationerades i det inre Sogn. Även amten ha
anskaffat stamhingstar med bistånd av statsmedel. Därjämte ha statsbidrag
lämnats åt enskilda hingsthållare till språngavgifterna <i>(Springpengtidskud</i>
fr. 1863) och åt hästavelsföreningar, vilka sedan 1890-talet bildats i stort
antal och med statsbidrag underhålla stamhingstar.

Från år 1862 har staten underhållit en avelssäter i Sikkilsdalen, där
premierade ston få gå tillsammans med statens hingstar. Senare ha dylika
avelssätrar inrättats i andra landsdelar. Likaså ha vissa amt anordnat
unghingstbeten i fjälltrakter.

Ärliga hästutställningar med premiering började år 1861 anordnas av
staten i förbindelse med den årliga hästmarknaden å Stav i Gudbrandsdalen
liksom i Härnar (1872) och i Kristiania men flyttades år 1887 till Lillehammer,
där alltsedan den årliga mönstringen av avelshästar och landets förnämsta
hästmarknad ägt rum. Liknande utställningar ha sedan 1864 anordnats
omväxlande för Vestlandets norra och södra del samt för det sunnanfjällska
och nordanfjällska landet. Från år 1885 har även en utställning hållits i
Lærdal i det inre Sogn, där man bedrev korsning mellan Öst- och
Vestlandshästar, och senare har antalet statsutställningar ytterligare ökats. Sedan
1890-talet ha även de särskilda amtens lantbruksföreningar med
statsunderstöd hållit unghäst- och stouppvisningar med premiering.

NÖTBOSKAPSAVELN. Enskilda »proprietärer» hade redan före
1800-talet infört holländska djur i de södra delarna av Östlandet, och på
1850-talet infördes ayrshiredjur till Trondhjemstrakten. Vid denna tid upptogs
frågan om kreatursstammens förbättring genom renavel eller med utländska
raser till renavel eller korsning. För dess besvarande uppställdes till
jämförelse stamhjordar av landets mest ansedda slag, Telemarksrasen, samt av ren
och blandad ayrshireras. Den senare åtnjöt trots angrepp av lungsjuka och
tuberkulos till en tid stor bevågenhet, men uppfattningen vände sig till
förmån för renavel av landets lokala lantraser, en mening som också fann stöd
i den nationella andan, som vid denna tid framträdde allt skarpare.

Stamhjordar uppställdes av flera norska raser, och stamtjurar
utstationerades. Därjämte anordnades årliga utställningar för de särskilda raserna,
— den första för Telemarksdjur i Siljord år 1856 —, med prisbelöning. Även
besiktning och premiering av hela besättningar infördes. Näst
Telemarksrasen var det den rödkulliga östlandsboskapen i Smålenene, som först
framträdde som ren ras av sådan kvalitet, att den kunde tävla med
Ayrshiredjuren. Den framgång, arbetet på avelns förbättring och de särskilda
rasernas konstans hade, berodde till stor del på i alla delar av landet bildade
avelsföreningar, vilka handhava den gemensamma tjurhållningen och
verkställa urval av stamkor. Ledningen av aveln handhaves av statsagronomer.

De bygderaser, som härvid upptagits till planmässig förädling, indelas i
följande grupper:<footnote><sp>A. Isaachsen</sp> i <sp>N. Ödegaard</sp>. Landbruksboken 1919. II s. 246.</footnote>



<i>Vestlandsboskap,</i> på Vestlandet upp till Romsdalen, småvuxna (omkr. 300
kg. lev. vikt), kulliga, vanligen enfärgade djur, såsom den vanligen gråröda
Lyngdalsboskapen, vilken även betraktas som en särskild ras, svart boskap
kring Bergen, röd i Sogn och grå i Romsdalen; Mellan-Norges <i>sidede boskap,</i>
något mer storvuxen (lev. vikt 330—400 kg.) med djup, välbildad, sluten bål,
fina, lyrformade horn, låga ben, kroppens sidor med sammanhängande fält
eller spridda fläckar av röd färg hos Telemarks- och grå eller svart hos
Hallingdalsboskapen, men rygglinje, buk och halsens undre sida vita; <i>Vit</i>
eller <i>sided fjällras,</i> närstående till den svenska fjällrasen i de östra
fjälltrakterna sunnanfjälls, i Rörostrakten och i Tröndelagen samt i Nordlanden,
mycket småvuxen (lev. vikt 200—300 kg.); <i>Upplandets dalboskap</i> i
Östlandets dalbygder (Österdals-, Gudbrandsdals-, Hedemarks- och
Ringsaker-boskapen), något mer storvuxen (300—380 kg. lev. vikt) med djup och sluten
kroppsbyggnad, med fina, små horn eller hornlösa, svart, svartbrun eller
röd; <i>Rödkullig östlandsboskap</i> i Östlandets slättbygder kring
Kristianiafjorden (Romeriks-, Smålens-boskap), mer storvuxen (350—500 kg. lev. vikt),
nära överensstämmande med den svenska rödkulliga rasen. Därjämte finnes
av Ayrshirerasen starkt påverkad blandningsras, varav som bygderaser
omtalas trönderboskap i Tröndelagen och Maalselvboskapen i södra Tromsö
fylke.

För vissa av dessa lokala raser hava avelsföreningar bildats, så för det
röde Trönderfe, för Dölefe (1923) och för Rödkoller (1921). Tjurföreningar
började bildas på 1860-talet och ha, jämte de år 1899 införda, efter det
svenska premieringssystemet anordnade urvalsutställningarna kraftigt verkat
till nötboskapsavelns utveckling. Båda dessa anstalter åtnjuta betydliga
statsunderstöd. På det nya århundradet ha kontrollföreningar, bildade efter
danskt-svenskt mönster (den första år 1898) samt fjösregnskapsforeninger
bidragit till att höja boskapsskötselns ekonomiska produktion.

FÄRAVELN intog ännu under förra delen av 1800-talet på grund av
ullens stora betydelse som det mest använda spånadsämnet en mycket
framstående plats i lanthushållningen, men sedan införseln av bomull och
fabriksvävnader från 1860-talet börjat få större omfattning, inträdde en
tillbakagång av fårens antal särskilt i de sydöstra, mer starkt sädesodlande delarna av
landet, där betestillgången var mindre. Däremot bibehöll sig eller tillväxte
fårstocken i kusttrakterna särskilt på Vestlandet, där inkomsten av
jordbruket huvudsakligen hämtades från betesmarkerna på bergssidorna och
fjällvidderna, och djuren till stor del leva som halvvilda utegångsfår.

Den inhemska fårrasen var visserligen genom sin härdighet och
förnöjsamhet väl lämpad för de karga förhållandena, men deras ringa storlek och
ullmängd gjorde en förbättring av aveln önskvärd. I detta syfte hade redan
tidigare införsel av djur av utländska bättre raser förekommit, och i den
genom merinokorsning uppkomna Tautr-stammen i Tröndelagen hade man
exempel på den fördel, som på sådant sätt kunde ernås. Enstaka exempel på
införsel av avelsfår förekommo alltjämt; så utstationerade Selskapet for
Norges Vel år 1811 merinobaggar i Gudbrandsdalen, liksom enskilda
personer införde svenska elektröralfår till Smaalenene och Akershus amt. Från
1860-talet, då ett livligare intresse för husdjursaveln började göra sig
gällande, tog anskaffningen av utländska avelsfår större omfattning. Staten
införde sådana av oxfordshiredown-, southdown-, cotswold-, leicester-,
black-faced- och i synnerhet eheviotras, av vilka båda senare stamhjordar
uppställdes på Vestlandet och visade sig trivas och utvecklas väl.
Blackfaced-rasen uthärdade i kusttrakterna väl vinterklimatet såsom utegångsfår, men
har icke bibehållits som ren ras. Oxforddown-fåren spredos huvudsakligen
i Tröndelagen. Stamhjordarnas verkan på landets fåravel ansågs dock vara
alltför ringa och avyttrades därför, varefter år 1890 upprättades ett
statsschäferi av cheviotfår på Hodne i Ryfylke (Stavanger amt). Från denna
hjord har årligen sålts ett betydligt antal djur, och även enskilda skaffade
sig goda avelsstammar av denna ras, som snart vann så stor spridning, att
den enligt yttrande av lantbruksdirektören år 1902 nästan undanträngt den
inhemska norska rasen. Sedermera ha ytterligare två statsschäferigardar för
cheviotfår (den ena även för Tautrfår) tillkommit, samt tre avelsstationer,
därav två för cheviot och en för oxforddown. Ett större antal
fåravelsföreningar för gemensam bagghållning åtnjuta statsunderstöd.

Till spridningen av goda avelsdjur hava de utställningar bidragit, vilka
sedan 1878 anordnats, dels gemensamma för nötboskap och får, dels enbart
för de senare.

Under 1850-talet angrepos fåren på Vestlandet så svårt av skabb, att
kraftiga åtgärder för sjukdomens undanrödjande ansågos nödvändiga. Försök
med nedslaktning av smittade hjordar och anskaffning av friska djur
försöktes, men med ringa framgång, då smittan fanns kvar vid enskilda
hjordar och därifrån åter spreds. Däremot lyckades det övervinna det onda,
sedan under åren 1861—84 en skabbkur med tvättning i tobaksavkok
grundligt genomförts.

GETTERNA höllos vid århundradets början allmänt i hela landet och
hade stor betydelse vid de små jordbruken på grund av sin förnöjsamhet i
avseende på fodret, som under vintern till väsentlig del kunde utgöras av
barris och gnag, och under sommaren av de magraste betesmarkerna. Den
skada de göra på skogens återväxt och den inskränkning i rätten att släppa
dem på bete, som genomfördes genom stängsellagen den 16 maj 1866, gjorde
emellertid, att deras antal starkt nedgått utom i Bratsberg, Nedenäs och
Stavanger amter i södra Norge.

På senaste tid har emellertid även denna avels förbättring blivit föremål
för statens omsorg, i det att från år 1908 getavelsstationer (f. n. 3) inrättats,
samt dessutom ett stort antal getavelsföreningar bildats, vilka åtnjuta
statsunderstöd.

Angoragetter infördes på 1860-talet och 2 stamhjordar uppställdes på
södra Vestlandet men synas hava försvunnit.

SVINSKÖTSELN var av gammalt föga beaktad i Norge. För
åstadkommande av ett bättre slag än de vanliga senvuxna, högbenta och tunna djuren
av skogssvin-rasen hade väl tillfälligtvis avelsdjur av engelsk eller dansk stam
införts men hade lämnat blott ringa spår efter sig. På 60-talet började
emellertid enskilda jordbrukare en mera tidsenlig svinavel med engelska 
avelsdjur, och i och med mejerihanteringens uppblomstring tog även svinskötseln
ökat uppsving, vilket visade sig i en stark ökning av landets svinstock. Efter
vartannat infördes Yorkshire-, Berkshire- och (år 1878) Tamworth-svin, men
av dessa vann den förstnämnda rasen försteget och användes för att genom
korsning med lantrasen giva slaktsvin. Svinavelsstationer hava sedan 1898
inrättats med statsunderstöd. År 1923 funnos 65 sådana för lantras och 31
för Yorkshireras samt 157 galthållareföreningar, statsunderstödda sedan år
1905.   Sedan 1902 avlönar staten en vandringslärare i svinskötsel.

FJÄDERFÄSKÖTSELN har under senare år fått betydligt ökad
omfattning, men dock ej tillräckligt för landets eget behov.
Fylkeslantbrukssällskapen ha anordnat talrika undervisningskurser och kontrollavelsstationer. Som
central representation för denna näringsgren och de lokala
hönsavelsföreningarna verkar <i>Norsk forening for Fjœrfeavl,</i> stiftad år 1884, vilken med
statsanslag anordnar avelscentra, utdelning av avelsägg, undervisning,
rådgivning och utställningar samt utgiver sin tidskrift m. m.

KANINAVEL har också blivit allmän, särdeles i de södra landsdelarna.
Ledningen av denna näring handhaves av den år 1897 stiftade <i>Foreningen
for Kaninaviens Fremme</i> (numera <i>Norges Kaninavisforbund)</i> med dess
lokalavdelningar. Förbundet, som är anslutet till K. Selskapet for Norges
Yel, har en pälsberedningsanstalt.

BISKÖTSEL bedrives huvudsakligen i södra Norge. <i>Den norske
biavlsforening,</i> stiftad år 1884, och till densamma anslutna lokala biavelsföreningar
sprida upplysning och lämna råd, anordnar utställningar och utgiver
Tidskrift for Biskjötsel.

MJÖLKHUSHÅLLNING. Först efter 1800-talets mitt började offentliga
åtgärder vidtagas för att införa en bättre och mer givande
mjölkhushållning. Det första norska mejeriet skall hava varit ett ysteri, anlagt år 1855,
och under de följande årtiondena inrättades på initiativ av Selskapet for
Norges Vel ett antal ostmejerier, som arbetade efter schweizisk metod.
Sedan ismetoden, som uppfanns av föreståndaren för lantbruksskolan på Aas
<sp>F. A. Dahl</sp><footnote>Tidskr, f. Landökonomi. 1869. s. 586.</footnote> ungefär samtidigt med <sp>J. G. Swartz</sp> (sid. 782), blivit känd,
började på 1870-talet smörmejerier anläggas. Mejeriernas antal steg hastigt,
1870 var det 41, 1900 780 och 1910 742.

Mejerihanteringens tekniska utveckling har skett i jämnbredd med
densamma i grannlanden, men mer än i dessa varit ägnad ostberedning. I
främsta rummet tillverkas den för landet egendomliga gammelosten, mager
kumminost (»nyckelost») och mesost, den sistnämnda av hög kvalitet, beredd av
blandad ko- och getmjölksvassle, sedan 1885 med tillsats av grädde. På
senaste tid hava även åtskilliga utländska ostsorter börjat tillverkas, och för
att giva större säkerhet åt ostmognaden har en vetenskapsman d:r <sp>Johan
Olsen</sp> (Sopp) framställt renkulturer av för olika ostslag karakteristiska
svampar, att användas vid ystningen.

<i>Mjölkkondenseringsfabriker,</i> som inrättats, bereda en lönande avsättning
för mjölken i fabrikernas grannskap.


För rådgivning beträffande mejerihantering har staten sedan år 1886
avlönat en mejeriinspektör och övertagit de mejerimästare, som förut varit i
Selskapets for Norges Vel tjänst, inrättat mejeriskolor (sid. 700), 3
mjölkkontrollanstalter samt anställt konsulenter (f. n. 9) och en försöksledare för
utförande av försök vid enskilda mejerier.

En stor del av landets mejeriföreningar ha sammanslutit sig till <i>Norske
melkeproducenters landsforbund,</i> vilket genom särskilda nämnder sätter
noteringar för mjölk, smör och ost.

SKOGSHUSHÅLLNING. Den hänsynslösa avverkningen av skogarna hade
i Norge hållits tillbaka genom att den enskildes förfoganderätt över sin skog
var beroende av offentliga myndigheter, men sedan dessa inskränkningar
småningom upphävts och tillika det privilegium på sågning för export, som
på 1600-talet medgivits vissa sågverk, inskränkts genom skogslagar år 179»
och 1818 samt slutligt avskaffats år 1860, hade avverkningen för export fått
en stor omfattning. Därtill kom på 1870-talet virkes användning till
trämassa. Avverkningen bedrevs nu utan synnerlig hänsyn till skogarnas
bevarande, och mångenstädes uppstod fara för fjällgränsens sänkning, varjämte
bönderna genom överavverkning av allmänningarna och sina egna skogar
för lång tid berövade sig det stöd, som en jämnt flytande inkomst av skogen
kunde bereda deras svaga jordbruk.

Dessa missförhållanden framkallade från 1860-talet en reaktion. Staten,
som vid århundradets början avhänt sig en stor del av sina skogar, började
åter att öka statsskogarna genom köp. Enligt en år 1863 utfärdad skogslag
skola allmänningarna bibehållas och förvaltas, statsallmänningarna av inom
orten vald styrelse under skogsstatens tillsyn och på de bruksberättigades
bekostnad, samt bygdeallmänningar av kommunala styrelser enligt
hushållningsplaner, som för 10 år i sänder fastställas av regeringen. Även
fastställdes vissa bestämmelser mot överdriven avverkning av enskild skog, men då
dessa föga verkat, förbjöds år 1892 utförsel av virke från de 3 nordligaste
amten. Enligt lag den 20 juli 1893, förnyad den 8 sept. 1908 och med tillägg
den 7 juni 1916 ha utfärdats bestämmelser om skyddskogar samt rätt
medgivits konungen att fastställa regler för avverkningen i olika distrikt och
förbud mot avverkning av undermåligt virke annat än för återväxtens
befordran. Genom lag den 10 febr. 1902 har förbjudits att uppgöra
avverkningskontrakt på mera än 3 år.

Är 1895 inrättades en skogsstyrelse, som vid lantbruksdepartementets
organisation inordnades i detta.

Av positiva åtgärder för skogshushållningen må erinras om statens
plantering av skog på skoglösa öppna vidder och understöd åt enskildas och
kommuners skogsplanteringar, samt inrättande av skogsundervisning (sid. 700)
och en skogsförsöksanstalt vid Aas år 1917. Ar 1917 igångsattes en
riksskogs-taxering, som visade, att en betydlig överavverkning äger rum.

Av enskilda sammanslutningar på det skogliga området märkes främst det
<i>Norske Skogsselskap,</i> stiftat år 1898, med avdelningar i de olika fylkena, med
uppgift att verka för det norska skogsväsendets förbättring, vilket sällskapet
utför genom att anordna sammanträden, kurser, praktiska demonstrationer
samt understöd av vetenskapliga undersökningar. <i>Norsk Skogseierforbund,</i>
stiftat år 1913, är en central sammanslutning av lokala sällskap, arbetar för
befordrande av skogsägarnas intressen i synnerhet beträffande försäljning,
mätning, transport och flottning. För tumning av avverkat virke har bildats
<i>tumningsföreningar</i> vid de större flottlederna, med styrelser i vilka säljare
och köpare av virke äro lika representerade.

För försäkring mot skogseld stiftades år 1912 det <i>Norske gjensidige
Skogsbrandsforsikringsselskap,</i> vilket fått stor anslutning.

Den sedan år 1906 fortgående lagstiftningen angående inskränkning i
rätten att förvärva naturtillgångar berör även förvärv av skogar. För sådant
förvärv fordras koncession för utlänningar eller företag vari utländskt
kapital är intresserat, men även för norska medborgare eller företag, då det gäller
större värden. Härvid tillämpas bestämmelserna strängare mot främlingar
än mot dem som bo i distriktet, (sid. 694).

Enligt vattenlag av år 1887 skall gemensam flottning anordnas i
vattendrag där de flottandes flertal, vilka tillika äga minst <sup>1</sup>/<sub>3</sub> av flottgodset, så
begära.   Föreningens stadgar skola fastställas av konungen.

JAKT. Den gamla jakträtten, enligt vilken jakt utan hund eller giller på
enskild mark var fri för var man men jakt eljes tillhörde markägaren samt
tillåten över allt på björn och varg men älg och hjort skyddade genom
fridlysning, fullständigades genom lagar av den 4 aug. 1845, 28 sept. 1857 och
22 juni 1863, genom vilka den fria jakträtten inskränktes till utmarken samt
dels skottpenningar fastställdes å de farligaste rovdjuren, dels de flesta slag
av nyttigt vilt fridlystes under vissa årstider. För ejderns fredning utfärdades
särskilda bestämmelser den 30 aug. 1842 och den 3 mars 1860.

FISKE. Havsfisket, vilket har så stor betydelse för Norge, utgör i det
stora hela en från jordbruket skild hantering, varför det ej här avhandlas.
Av insjöfiske, som i det hela har rätt liten ekonomisk betydelse, är det av
laxartade fiskar det viktigaste, för vissa trakter särdeles genom den inkomst
som erhålles genom utarrendering åt sportfiskare.

För fiskodling äro förhållandena ogynnsamma, då sjöarna i allmänhet
äro mycket djupa och belägna i fjälltrakterna. Endast enstaka försök med
fiskodling omtalas. Sålunda skall en bonde <sp>Jakob Sandungen</sp> år 1852
ha börjat konstbefruktning av fiskrom, och något senare inrättade prof.
<sp>Rasch</sp> och kollaborator <sp>Hetting</sp> en fiskodlingsanstalt vid Grefsen nära
Kristiania. Den senare anställdes som statens fiskeriinspektör. Emellertid
synes statens åtgärder för fiskodlingen senare huvudsakligen ha inskränkts
till utdelning av mindre understöd till enskilda företag.
</chapter>

<chapter name="Sverige">
<h1>SVERIGE.</h1>

<table>
<td c><i>Litteratur.</i>
<td><sp>Egerström, Fr.</sp> Den svenska lantbruksförvallningens utveckling intill
tiden för Lantbruksstyrelsens inrättande.
<td><tab>Meddel. från K. Lantbruksakademiens ekon. avd. N:o 10. 1924.
<td><sp>Juhlin-Dannfelt, H.</sp> Kungl. Lantbruks-Akademien 1813—1912 samt
den svenska lanthushållningen under det nittonde århundradet. Stockh. 1913.
<td><sp>Höjer, Ernst</sp>. Sveriges jordbruk. Stockholm 1924.
<td><sp>v. Möller, P.</sp> Strödda utkast rörande Svenska jordbrukets historia.
Stockholm 1881.
<td><sp>Patriotiska Sällskapet</sp>. Ny journal uti hushållningen. 1790—1813.
<td><sp>Schütz, E. J.</sp> Om skifte av jord i Sverige. Stockholm 1890.
<td><sp>Åkerblom, Fr.</sp> Historiska anteckningar om Sveriges nötkreatursavel.
Göteborg 1891.
</table>

<b>D</b>e gynnsamma konjunkturer, som jordbruket i Sverige liksom i andra
länder, trots förlusten av en stor del av landets arbetsföra ungdom haft
under krigstiden vid 1800-talets början, framkallade här som annorstädes
häftig stegring i egendomsprisen, påbörjade förbättringsarbeten och
därefter ett häftigt bakslag med tryckta konjunkturer, som varade ända fram
på 1830-talet. De utländska kursernas stegring, de svenska bankosedlarnas
nedgång i värde och slutliga (1830—34) nedskrivning, samt diskonternas
upphörande, varmed möjligheten att erhålla kredit så gott som försvann,
medförde svårt trångmål för talrika större jordägare. Konkursauktioner å
egendomar och utmätningar för skuld förekommo i mängd, och
jordegendomarna växlade i stor utsträckning ägare.

Bönderna, vilka ännu ej börjat anlita krediten och huvudsakligen drevo
sitt jordbruk för husbehov men föga vare sig köpte eller sålde, berördes
mindre av de ogynnsamma konjunkturerna. Men även bland dem voro
förhållandena dåliga, i det att den rika penningetillgången under
högkonjunkturen alstrat lättja och superi, och de lätt förvärvade förtjänsterna hastigt
förslösats. Särskilt skildras eländet som svårt i Bohuslän, där jordbruket under
den rika sillfisketiden försummats och kommit i allmänt förfall, då sillen
omkring år 1808 upphörde att gå till. Även i andra delar av landet var
jordbrukets tillstånd eländigt, så även i det bördiga Skåne och Västergötland
(»Sveriges fattighus»)<footnote>Ny Journal 1795. s.  155.</footnote>.

De omkring sekelskiftet påbörjade reformerna hade dock ej avstannat.
Skiftet och bysamfälligheternas upplösning fortgick och gav anledning till
ett livligt nyodlingsarbete samt understöddes med statslån, som dock till
följd av statsfinansernas bekymmersamma tillstånd voro rätt obetydliga.

För att lätta avsättningen av spannmålen och hålla uppe dess pris fick
magasinsdirektionen (sid. 385) vid rikligt utbud göra stora uppköp och för
spannmålens magasinering till knappare marknad uppfördes stora magasin
i landsorterna, men då det visade sig omöjligt att på detta sätt reglera
prisen, beslöt riksdagen 1823, att staten skulle upphöra att hålla 
undsättningslager och att magasinsdirektionens verksamhet skulle avslutas. K. Maj:t
ålade sedan år 1834 länsstyrelserna att befordra inrättandet av
sockenmagasin, vilka borde förvaltas enligt av Lantbruksakademien uppgjorda
stadgar. Spannmålsskördarna ökades emellertid snart, så att dessa magasin snart
blevo obehövliga.

Den viktigaste åtgärd, som under denna tid företogs för lantbrukets
främjande, var utfärdandet av förordningen om <i>laga skifte,</i> vilket bättre än
storskiftet fyllde ändamålet att samla de särskilda gårdarnas ägor men var
lättare genomförbart än enskiftet. Den nya skiftesförordningen medförde
också en hastig ökning av skiftesverksamheten och nyodlingen.

Det allmänna intresset för jordbruket visade sig också genom inrättandet
av <i>K. Lantbruksakademien</i> och det fortsatta stiftandet av
hushållningssällskap, varigenom förverkligades den gamla tanken om skapandet av
organisationer, som kunde taga ledningen av reformer inom jordbruket och
förmedla förbindelsen mellan styrelsen och modernäringens utövare  (sid. 384).

Framgången under århundradets förra hälft visade sig för övrigt
huvudsakligen i odlingens utsträckning, vilken fick en sådan omfattning, att
åkerjorden under åren 1800—1860 beräknas ha i det närmaste tredubblats (från
850,000 till 2,500,000 hektar).<footnote><sp>G. Sundbärg</sp> i Emigrationsutredningens betänkande tab. 21.</footnote>

Däremot gingo reformerna i brukningssättet långsamt. Åkerodlingen
skedde till stor del på ängens bekostnad, och det uppstod därigenom behov av
ersättning för ängshöet, om kreatursskötseln skulle kunna vidmakthållas
och gå framåt. Därför förordades att, liksom det skedde i Tyskland, införa
det engelska åkerbruket med odling av klöver, rotfrukter och grönfoder på
åkern, men denna reform vann insteg blott vid enstaka herrgårdar, utan i
allmänhet vidhölls det extensiva, jorden utsugande sädesbruket ända fram
mot århundradets mitt. Något större framgång hade däremot igenläggning
av åkern till vall, vilket redan under 1700-talet förekom i bergslagerna och
mot 1800-talets mitt var vanligt å herrgårdar.

Först med 1840-talet började en avgjord framgångstid för såväl jordbruk
som husdjursskötsel, utmärkt genom inrättande av lantbruksläroverk,
anställande av undervisare och rådgivare, börjande täckdikning och användning
av konstgödsel, tillverkning av förbättrade åkerbruksredskap, inrättande av
stamhjordar för en förbättrad nötboskapsavel, hållande av lantbruksmöten
samt utgivande av en populär lantbrukstidskrift (Tidskrift i lantmanna- 
och kommunalekonomien 1843—1861), som spred kännedomen om
resultaten av den vid denna tid särdeles i Tyskland i stark framgång varande
agrikulturkemiska forskningen, vilken från 1850-talet fick hemort även i
Sverige. Framgången visade sig också i stigande skördetal och ökad
avkastning av kreaturen.

Då jordbruket genom tullfrihetens införande år 1855—57 förlorade det
stöd, det hittills haft i spannmålstullarna, började den övergång från
övervägande och extensiv spannmålsodling till allt mer utsträckt foderodling,
ökad husdjursskötsel och mejerihantering, som fortgick under de följande


årtiondena. Verkan härav visade sig i avtagande nyodling och
spannmålsutförsel, som snart efterträddes av en stigande överskottsinförsel av brödsäd
och korn, men ökad utförsel av havre (till 1890-talet), kreatur och
produkter av husdjursskötsel. Trots brist på kreditmedel under 1850- och 1860-talen
samt svåra missväxtår 1867—68 fortfor framgångstiden ända tills den av
tillförseln av billig utländsk spannmål och guldmyntfotens införande
framkallade nedgången i spannmålsprisen medförde en verklig kristid för
lantbruket (sid. 452). Sedan spannmålstullar åter införts år 1888, följde åter
stegrade produktpris, ökad ekonomisk livaktighet och en kraftig framgång
inom lantbruket med stigande skördetal och ökad avkastning av
husdjursskötseln samt gynnsam avsättning av skogsprodukter, en framgångstid, som
i stort sett fortgått ända intill den närvarande tiden.

De framsteg, som lantbruket sålunda gjort under senaste halvsekel, ha i
väsentlig mån berott på tillämpningen av den på lanthushållningen inriktade
vetenskapliga forskningens resultat. Med stöd av dessa infördes allt
allmännare en ändamålsenligare jordbearbetning, en rikligare och efter olika
jordmåners och växtslags fordringar avpassad gödsling samt till högre avkastning
förädlade växtsorter. På samma sätt ha inom husdjursskötselns område
stora framsteg gjorts genom en rikligare och enligt den vetenskapliga
forskningens lärdomar ändamålsenligare utfodring samt husdjurens förädling till
högre avkastning. Tillika har mejerihanteringen med stöd av vetenskap och
förbättrade tekniska hjälpmedel i Sverige nått en framstående utveckling.

Under det att sålunda produktionen inom lanthushållningens områden
kraftigt ökats, ha förhållandena under senare årtionden framtvungit en ökad
uppmärksamhet åt de ekonomiska förhållandena, framför allt till följd av
de genom arbetarnas fordran på högre avlöning och förkortning av
arbetstiden ökade arbetskostnaderna. I detta avseende är att erinra om
utvecklingen av det ekonomiska föreningsväsendet, kontrollen över först
mjölkproduktionen och sedan även andra delar av husdjursskötseln samt
genomförandet av en rationellt ordnad bokföring och bearbetning av dess resultat till
ledning för ekonomiska reformer.

Ett stort framsteg ligger däri, att dessa reformer under senaste tre
årtionden allt mera sträckt sig till det förut mycket efterblivna mindre jordbruket.
Statens åtgärder för lantbrukets främjande, vilka övervägande fått formen
av understöd från låne- och anslagsfonder, ha företrädesvis varit ägnade åt
upprättandet och stödjande av smärre jordbruk, delvis i syfte att mptverka
emigrationen och överflyttning till industrien och stadslivet, men även
framkallade av insikten om vikten av det mindre jordbruket, som upptager en så
betydande del av jorden och befolkningen.

Härmed har följt en ökad upplåtelse av kronojord, särdeles i
Norrland, och styckning av större egendomar, samt tillika en stark opinion mot
jordinnehav av opersonliga ägare och personer, som förvärvat jordegendom
för annat ändamål än jordbruk (bolag, skogsspekulanter). För att motverka
detta samt för skogens bevarande ha stora inskränkningar gjorts i förvärvs-
och nyttjanderätt till jord (Norrlandslagstiftning, skogslagar).

Den sedan ett århundrade rådande liberalistiska riktningen, enligt vilken
ekonomisk frihet var den bästa drivkraften till fortsatt framgång, har
sålunda på senaste tid inskränkts och fått vika för förmynderskap och
understöd från statens sida i en utsträckning, som väl kan medföra förbättringar
för det med ekonomiska resurser sämst utrustade minsta jordbruket men
även är ägnad att framkalla vana vid och fordran på statens mellankomst
och understöd.

På alla lantbrukets områden har emellertid framgången varit sådan, att
de högre stående jordbruken, vid vilka de nu antydda reformerna tillämpas,
nått i jämnhöjd med de mest framskridna i övriga länder, och genom ett
omfattande upplysningsarbete kan en fortsatt framgång väntas genom
höjande av den stora massan av jordbruk, som ännu stå på en mer eller mindre
efterbliven ståndpunkt.

STATENS LANTBRUKSFÖRVALTNING tillhörde efter den nya
regeringsformens antagande fortfarande Kammarkollegiet och i de särskilda
orterna länsstyrelserna. Som mellanled mellan denna ämbetsstyrelse och
lantbruksnäringen tillkom under århundradets två första årtionden
Lantbruksakademien och länens hushållningssällskap. Akademien fick snart genom
sin förvaltningskommitté ställningen som en rådgivande myndighet åt
regeringen och blev därjämte de med henne samarbetande hushållningssällskapen
en representation för jordbruket gent emot riksstyrelsen.
Lantbruksförvaltningens tillväxt och den minskade kontakten mellan Lantbruksakademiens
förvaltningskommitté och lantbrukets idkare föranledde år 1889 riksdagens
beslut att för denna gren av statsförvaltningen skapa ett centralt under
civildepartementet lydande ämbetsverk, <i>K. Lantbruksstyrelsen.</i> Denna trädde
följande år i verksamhet. Tio år senare inrättades för jordbruksärendena
ett särskilt <i>jordbruksdepartement</i> i konungens kansli.

LANTBRUKSAKADEMIEN instiftades den 28 dec. 1811 på förslag av
kronprinsen <sp>Carl Johan</sp>, vilken antagligen i minnet av
lantbrukssällskapet i Paris och de provinsiella lantbrukssällskapen och deras betydelse som
rådgivande och initiativväckande representation för lantbruket velat införa
en liknande organisation i sitt nya land, där ju för övrigt denna tanke redan
tidigare framställts och börjat förverkligas genom bildandet av
hushållningssällskap.

Akademien utvecklade under sin förste direktör, den mångsidige och
initiativrike överdirektören <sp>Abraham Niclas Edelcrantz</sp><footnote>Biografi i Landthr. Akad. Handl. o. Tidskr. 1924, s. 23.</footnote> en livlig
verksamhet. Hushållningssällskap inrättades i alla utom 2 av de län, där
sådana ännu saknades, förbindelsen med dessa organiserades, odlingen,
bebyggandet och försök igångsattes å det experimentalfält, vartill akademien
den 14 juli 1814 fått lägenheten Skeppsbroäng å K. Djurgården vid
Stockholm sig upplåten, och en centralverkstad inrättades, från vilken redskap,
tillverkade efter engelska modeller, som <sp>Edelcrantz</sp> anskaffat,
utdelades till hushållningssällskapen till mönster för redskapstillverkning i orterna.
Lantbruksakademiens annaler (1813—21) blev jordbrukets officiella organ,
sedan Patriotiska sällskapets tidskrift Ny journal för hushållningen
förstnämnda år upphört.


<img l>Fig. 159. Abr. N. Edelcrantz.</img>
Efter <sp>Edelcrantz</sp>' död år 1821 sträckte sig den hela näringslivet
förlamande tryckta ställningen även till akademien, vars annaler upphörde att
utkomma ända tills de år 1827 började att utgivas under titeln K.
Lantbruksakademiens handlingar. Först sedan näringslivet åter börjat uppblomstra,
väcktes akademiens verksamhet ånyo till liv under den energiska ledningen
av f. statsrådet <sp>Gabriel Poppius</sp> (akademiens direktör 1838—56) och
<sp>Johan Gabriel Nathhorst</sp> (sekreterare 1841—61). Till denna ökade
verksamhet, som fortfor även under den följande sekreteraren <sp>Johan
Arrhenius</sp> (1862—1881), bidrog,
att akademiens förvaltningskommitté
genom k. brev den 12 juni 1849 fick
i uppdrag att hava överinseende över
lantbruksundervisningen, de med
statsmedel avlönade agronomerna och
stamschäferierna samt att i övrigt gå
regeringen till handa med
upplysningar och yttranden rörande
jordbruksärendena. Denna ställning som
»en byrå för lantbruksärenden under
civildepartementet» bibehöll
kommittén till år 1889, då som redan nämnts
K. Lantbruksstyrelsen inrättades.

Då härvid hushållningssällskapen
såsom lokala organ för statens
åtgärder beträffande jordbruket
ställdes under Lantbruksstyrelsen,
förlorade akademien sin huvudsakliga
beröring med det praktiska
lantbruket, och då tillika den dittills vid
akademien knutna försöksverksamheten, utom beträffande trädgårdsskötseln,
kort därefter frånskildes såsom en särskild central försöksanstalt, blev
akademiens verksamhet under den följande tiden mycket inskränkt. Ett
förslag att inrymma representanter för hushållningssällskapen plats bland
akademiens ledamöter förkastades, då akademien år 1907 antog nya
stadgar, vilka avveko från de förut gällande huvudsakligen däri, att alla
akademiens arbetande ledamöter uppdelades på hennes 6 avdelningar.

HUSHÅLLNINGSSÄLLSKAPEN hava, som redan nämnts, bildats för att
utgöra en halvofficiell representation för de olika landsorternas jordbruk
och jämte Lantbruksakademien en förmedlare av statens åtgärder för
lanthushållningens befordran. Dylika sällskap hade stiftats först för Gotland
år 1791 och därefter för ytterligare 7 län, före Lantbruksakademiens
instiftande. På föranstaltande av akademien inrättades under åren närmast efter
akademiens instiftelse hushållningssällskap i alla de län där sådana ännu
saknades, utom i Stockholms och Kopparbergs län, där sådana bildades först
år 1847 och 1851. Sällskapen tudelades i Älvsborgs län 1844 och i Kalmar
län 1859.



Likasom Lantbruksakademien utvecklade sällskapen under sina första år
en livlig verksamhet, avgåvo till akademien m. l. m. regelbundet
4-månaders-(»tertial»)berättelser, läto utarbeta ortsbeskrivningar, spredo från
akademien mottagna modellredskap, utsäden och underrättelser o. s. v.
Stadgandet om landshövdingens i länet självskrivenhet som sällskapets ordförande
och hans stora inflytande på valet av ledamöter i sällskapet och dess
förvaltningsutskott gjorde sällskapen m. l. m. till bihang till länsstyrelserna, vilket i
förening med brist på ekonomiska tillgångar utöver de små bidrag av
statsmedel, som de erhöllo för särskilda ändamål, snart förlamade deras
initiativ och intresset för deras verksamhet. Flera av sällskapen upphörde så
fullständigt, att de, då verksamheten återupptogs, ansågos behöva formligen
bildas ånyo.

Den allmänna lyftning i näringslivet, som inträdde på 1840-talet, visade
sig även beträffande hushållningssällskapen. Nya grundstadgar, som
utfärdades för dem av K. Maj:t den 16 maj 1848, gåvo dem en något friare
organisation. De började samverka med varandra för särskilda syften. Ett
sådant steg var en till K. Maj:t år 1853 ingiven petition om förändrad
brännvinslagstiftning med avskaffande av husbehovsbränningen. Denna åtgärd
blev av genomgripande betydelse för sällskapen, i det att då den i ämnet
avgivna propositionen bifölls av riksdagen, det bestämdes, att <sup>1</sup>/<sub>5</sub> av avgifterna
för minuthandel och utskänkning av brännvin skulle tilldelas sällskapen,
vart för sitt område att av dem användas till för länet nyttiga ändamål.
(K. F. den 18 jan. 1855.) Tack vare de rikliga medel, som sällskapen
härigenom fingo till sitt förfogande, ökades deras verksamhet nu starkt, och de
hava från denna tid väl fyllt den uppgift, som var dem ämnad, att vara
centralhärdar och organ för åtgärder och strävanden för lanthushållningens
befordrande.

Genom <i>landstingens</i> inrättande år 1862 övergick en del av sällskapens
verksamhet i detta avseende särskilt beträffande veterinär- och skolväsen,
skogsvård, fiske och hemslöjd till dessa. I vissa fall lämna både landsting
och hushållningssällskap bidrag till samma ändamål eller samverka på
annat sätt.

Då brännvinsmedlen år 1914 indrogos till statsverket, fingo
hushållningssällskapen ersättning i ett belopp motsvarande medeltalet för
brännvinsmedlens summa under åren 1901—10, men med jämnare fördelning än
förut, huvudsakligen efter områdets folkmängd. Därjämte ha
hushållningssällskapen fortfarande erhållit anslag för åtskilliga särskilda ändamål,
vanligen med begränsning till ett belopp motsvarande vad sällskapet tillskjuter
av egna medel för samma ändamål.

Det demokratiska genombrottet efter världskrigets slut medförde en
omorganisation av hushållningssällskapen, så att dessa enligt den 8 juni 1923<footnote>Rättelse i Boken: '1923' istället för '1823'</footnote>
utfärdade allmänna grunder för sällskapens organisation fingo en mer
utpräglad ställning som representation för jordbruket.

Sammanslutningar mellan angränsande hushållningssällskap för vissa
ändamål särdeles för hållande av lantbruksmöten ha tidtals förekommit.
Dessutom har sedan år 1869 hållits med bestämda mellantider (sedan 1907 varje
år) återkommande <i>möten av hushållningssällskapens ombud</i> för
överläggningar rörande ämnen tillhörande sällskapens verksamhetsområde. Stadgar
för dessa möten äro senast antagna år 1920.

FÖRENINGSVÄSEN. Oavsett hushållningssällskapen voro lokala
föreningar för personlig samvaro med föredrag och överläggningar, vanligen
kallade <i>lantbruksklubbar,</i> troligen de första icke ekonomiska
sammanslutningarna av lantmän i Sverige. Dessa föreningar, av vilka den första och
livskraftigaste torde ha varit den år 1862 stiftade och ännu fortvarande Malmö
lantbruksklubb, ha oftast varit av kortare varaktighet och utan större
betydelse för jordbrukets utveckling. Detsamma gäller de talrika
trädgårdsföreningarna.

Bland viktigare sammanslutningar med allmänt syfte märkes i främsta
rummet <i>Sveriges allmänna lantbrukssällskap,</i> stiftat år 1917, vilket har till
syfte att främja jordens produktion och bevaka jordbrukets intressen.
Sällskapet, som består av anslutna föreningar och personliga medlemmar,
tillhandagår med upplysningar, råd och sakkunnigt biträde, anordnar
sammanträden med föredrag och överläggningar samt har såsom en fri
representation för jordbruket till regeringen ingivit framställningar och yttranden i
åtskilliga frågor.

<i>Jordbrukareungdomens förbund,</i> som bildades år 1918, arbetar för att
väcka ungdomens håg för jordbruket genom anordnande av studier,
jordbruksförsök och sunda lantliga nöjen o. s. v.

Åtskilliga speciella grenar av verksamheten för jordbrukets främjande ha
tagits till uppgift för föreningar, vilka, när deras verksamhet visat sig vara
av någon vikt, pläga understödjas med statsmedel. Bland sådana föreningar,
för vilka närmare redogöres i samband med de ämnen, som äro föremål för
deras verksamhet, märkas <i>Svenska mosskulturförcningen, Sveriges
utsädesförening</i> samt <i>Svenska betes- och vallföreningen,</i> vilkas verksamhet
huvudsakligen uppehälles med statsmedel och är underkastad statens kontroll.
Statsunderstöda men fullt självständiga äro <i>Svenska motokulturföreningen</i>
och <i>Sveriges fröodlareförbund.</i> För kreatursavelns ledning verkar ett
flertal avelsföreningar.

Den tilltagande spänningen mellan arbetare och arbetsgivare har föranlett
bildandet av föreningar av vardera av dessa klasser (sid. 742).

Den <i>ekonomiska föreningsverksamheten</i> inom jordbruket har i Sverige
börjat senare och fått en svagare utveckling än i åtskilliga länder, vartill
medverkat jämte jordbrukarnas allmänna självständighetskänsla även
böndernas i allmänhet goda ekonomiska ställning, som gjort behovet av
kooperation mindre trängande, samt mångenstädes även bebyggelsens gleshet, som
försvårar samverkan.

Sedan bysamfälligheterna med deras tvungna samverkan upphört,
börjades sådan först i samband med mejerihanteringens utveckling på 1860- och
1870-talen. Fröodlareföreningar, som uppkommo på 1870- och 1880-talen
voro av kort varaktighet. Även de sammanslutningar som i slutet av 1880-talet
här och var bildades för gemensam anskaffning av konstgödsel, utsäde och
kraftfoder blevo blott enstaka och föga livskraftiga företeelser. Först på 
1890-talet började en bestående organisation av lantmannakooperation,
framkallad av det efter depressionstiden inträdande ekonomiska uppsvinget, intresset
för det mindre jordbruket, för vars framgång kooperation är en snart sagt
nödvändig förutsättning, samt danskt föredöme och erfarenhet i detta land
om andelsföreningsväsendets framgång. Först började andelsmejeriföreningar
att bildas och undanträngde snart till stor del uppköpsmejerierna. Därefter
följde <i>uppköpsföreningar</i> för gemensam anskaffning av
lantbruksförnödenheter, vanligen kallade lantmannaföreningar. Genom sammanslutning
länsvis (först i Skaraborgs län 1895) fingo dessa föreningar ökad styrka, och
sedan år 1905 <i>Svenska lantmännens riksförbund</i> bildats med anslutna
centralföreningar i de särskilda länen, vann denna gren av kooperationen en
hastig och likformig utveckling i alla delar av landet.

Av stor vikt för nötkreatursskötselns utveckling hava <i>kontrollföreningarna</i>
varit, vilka började bildas omkring sekelskiftet. Föreningstanken har under
det nya århundradet tillämpats på alla områden av lantbruket. Till
föreningsväsendets utveckling till större styrka har utfärdandet av lag om ekonomiska
föreningar av den 22 juni 1911 med ändringar den 30 maj 1916 och 24 maj
1918 bidragit. Någon fullständig kännedom om de ekonomiska
lantbrukare-föreningarnas antal, fördelning i landet och verksamhet kan svårligen nås,
emedan en stor del av föreningarna ej äro registrerade. För de viktigaste
grenarna av föreningsväsendet lämnas här nedan redogörelse vid
behandlingen av de verksamhetsgrenar, vilka de omfatta.

Om än jordbrukskooperationen fått stor omfattning, hade den ej nått
motsvarande ekonomisk styrka, till väsentlig del därför, att föreningarna i
allmänhet hava mycket ringa inbetalt andelskapital och utdela den årligen
uppkommande vinsten, varför de huvudsakligen röra sig med lånat kapital.
Den ekonomiska krisen efter världskriget medförde därför en svår
påkänning på en stor del av föreningarna, vilken de dock i allmänhet lyckligt
bestodo.

LANTBRUKSMÖTEN. Som första början till lantbruksmöten torde kunna
räknas de <i>plöjningstävlingar,</i> vilka på 1830-talet började anordnas av
hushållningssällskapen och snart även började förenas med överläggningar. I
Malmöhus län fastställdes stadgar för sådana år 1842.

Tanken att, såsom i utlandet redan med framgång skett, anordna allmänna
lantmannaförsamlingar framfördes år 1844 av landshövding <sp>Rob. v.
Kræmer</sp>, på vilkens förslag Lantbruksakademien uppgjorde ett förslag till
stadgar för allmänna lantbruksmöten, vilket godkändes av K. Maj:t. Efter det
första mötet, som hölls på akademiens experimentalfält år 1846, följde dylika
först varje år, men från 1850 vart 3:e och från 1871 vart 5:e år, ända tills
världskriget föranledde uppskov med det 22:a mötet från 1916 till 1923.

Vid de första mötena voro överläggningar huvudsaken, men snart togo
utställningar av husdjur, redskap och produkter allt mer överhanden.
Därmed ökades omkostnaderna, så att, trots ökade anslag av statsmedel, de
blevo allt mer betungande för det hushållningssällskap, som svarade för
mötet. Därför infördes i de nya stadgar, som K. Maj:t utfärdade den 21 juni
1906, den bestämmelsen, att de allmänna lantbruksmötena äro
hushållningssällskapens gemensamma angelägenhet, varför ock sällskapen sedan bidragit
till kostnaderna med 1 proc. av sina inkomster.

<img l>Fig. 160. Frih. Rob. v. Kræmer.</img>
Även de enskilda sällskapen ha hållit möten dels för hela sitt område,
dels för särskilda delar därav (gillesmöten), och i några fall ha några
närgränsande förenat sig om gemensamma möten (de båda skånska
hushållningssällskapen sammanslutna till den <i>skånska hushållsföreningen,</i>
Skaraborgs, Älvsborgs och Jönköpings läns sällskap 1872, 1874, 1878 och 1880,
Södermanlands, Närkes och
Västmanlands 1878, 1883 och 1889 samt de
norrländska 1873, 1874, 1877 och 1882).

En allmän <i>nordisk lantbrukskongress</i>
hölls år 1888 i samband med en konst-,
industri- och lantbruksutställning i
Köpenhamn, och därefter anordnades
dylika kongresser och utställningar i
Stockholm 1897 och i Kristiania 1907. Under
senare år har den år 1918 bildade
<i>Nordiska jordbruksforskares förenings</i>
årsmöten i viss mån ersatt dessa nordiska
kongresser.

I samband med propagandan för
»nordiskt frö» (sid. 756) anordnades
<i>allmänna nordiska frökongresser</i> i Borås
1880, Sundsvall 1882 och Trondhjem
1887.

KREDITVÄSEN. Jordbrukets behov
av kredit tillfredsställdes sedan
senare delen av 1700-talet av de halvt statliga låneinrättningar, som gingo
under namn av diskonter (allmänna diskontverket). Då dessa år 1817 nödgats
upphöra med sin verksamhet och riksbankens efter en tids uppehåll år 1815
återupptagna utlåning mot säkerhet i jordegendom var inskränkt till ett
obetydligt belopp, var jordbrukets kreditnöd mycket besvärande.
Förhållandet bättrades genom inrättandet från 1820-talet av sparbanker och från
1830-talet av privatbanker, men framför allt genom bildandet av
<i>hypoteksföreningar,</i> avsedda att lämna jordbruket långa lån, som det behövde för
odlings- och jordförbättringsföretag.<footnote><sp>A. Leigh-Smith</sp>. Kreditanstalterna för det svenska jordbruket. 1892.</footnote> Till klarläggande av dylika
kreditföreningars nytta och verksamhetssätt medverkade i synnerhet en av
statsrådet greve <sp>C. A. Löwenhjelm</sp> utgiven skrift: Om hypoteksföreningar
och deras nytta med avseende på Sveriges nuvarande ställning.

Är 1836 bildades hypoteksföreningen för Skåne, närmast efter de
nordtyska Landschaften som mönster, och därefter i de flesta andra landsdelar,
senast 1861 Gotlands, Gävle-Dala och Norrlands hypoteksföreningar.
Föreningarnas reglementen voro fastställda av K. Maj:t, men i övrigt voro
föreningarna fullt självständiga. De utlämnade åt jordägare inom området lån

intill hälften av det genom särskild taxering fastställda värdet av deras
jordegendom till á proc. ränta och med 1 proc. årlig amortering. Medel
anskaffades genom lån mot räntebärande obligationer, för vilka delägarnas
fastigheter utgjorde kollektiv säkerhet.

Denna kredit vann snart stor användning och medverkade kraftigt till
den odlings- och förbättringsföretagsamhet, som rådde, men föranledde också
en hastig ökning av jordbrukets intecknade skuldbörda. Låneformen, enligt
vilken de lån, föreningarna utlämnade, voro ouppsägbara och löpte med
bestämd ränta, under del att föreningarnas obligationslån upptogos på kortare
terminer och till efter penningemarknadens läge mycket växlande räntefot,
innebar en fara, och denna framträdde, då vid den stora krisens utbrott 1857
föreningarna ej kunde upptaga lån på de reglementsenligt fastställda
villkoren, särdeles som de olika föreningarna konkurrerade med varandra på
lånemarknaden, på vilken också staten ställde stora fordringar. Den s. k.
finanskommittén, som regeringen tillsatte för att göra en utredning angående
den ekonomiska och finansiella utvecklingen under åren 1834—60, fick nu
i uppdrag att uppgöra förslag till av förhållandena påkallade förändringar i
hypotekslåneväsendet. Det av kommittén utarbetade förslaget, som
godkändes av riksdagen 1861, innebar huvudsakligen följande: Lånemedlen för
föreningarna skulle anskaffas endast genom en under statens kontroll ställd
<i>Sveriges allmänna hypoteksbank,</i> vilkens enda delägare hypoteksföreningarna
skulle vara. Hypoteksbanken fick ensamrätt att utfärda obligationer med
säkerhet i jordegendom och erhöll av staten en grundfond av 2 miljoner rdr.
i räntebärande obligationer, vilken icke fick användas annat än som sista
säkerhet för bankens obligationer. Därjämte skulle banken övertaga den
lånerörelse mot pant i jordbruksegendom, som riksbanken hittills bedrivit,
och mot sina egna obligationer den härför anvisade lånefonden av 7<sup>1</sup>/<sub>2</sub>
miljoner rdr. Hypoteksföreningarna skulle erhålla lånen kontant till högst 5 proc.
ränta, utan kapitalrabatt, och utlämna dem med högst samma ränta, en årlig
amortering av lägst <sup>3</sup>/<sub>4</sub> proc. och ett förvaltningsbidrag av <sup>1</sup>/<sub>4</sub> proc. Lånen
finge utlämnas för egendomar med ett taxeringsvärde av minst 600 rdr. eller
1,000 rdr. efter särskild taxering och ej överstiga <sup>2</sup>/<sub>3</sub> av det förra eller <sup>1</sup>/<sub>2</sub> av
det senare värdet. Stadgandet om maximiränta visade sig medföra stora
olägenheter. Den under 1860-talet och början av följande årtionde rådande
penningeknappheten, då låneräntan i allmänna penningemarknaden steg över
de 5 proc. banken ägde taga av föreningarna, tvang banken att, för att kunna
skaffa penningar, med K. Maj:ts medgivande upptaga lån med en
betydande kapitalrabatt, vilka småningom skulle betalas av skillnaden mellan
den ränta, banken hade att betala och utlåningsräntan till föreningarna. Då
sedan penningetillgången blev riklig och räntefoten i penningemarknaden
sjönk, kunde banken, då kapitalrabatterna till stor del voro obetalda, icke
sänka räntan för sina redan utlämnade lån eller medgiva dessas inbetalande
i förtid och ansåg sig ej heller kunna bevilja nya låntagare billigare villkor
än de äldre. Dessa förhållanden ökade jordbrukets under 1880-talet rådande
betryck och föranledde riksdagen år 1890 att på kunglig proposition besluta
ny författning för hypoteksbanken och ändrade  grunder för 
hypoteksföreningars bildande och verksamhet.<footnote>K. förordningar den l6 maj 1890.</footnote> De huvudsakliga förändringarna voro:
hypoteksbanken ägde att avgöra, i vilken mån och på vilka villkor
hypoteksförening skulle få i förtid betala lån; blivande kapitalrabatter skulle liksom
övriga kostnader för upplåningen betalas av låntagande hypoteksförening vid
låns utlämnande eller genom amortering under högst 10 år; lån skulle efter
låntagarens val utlämnas av olika typer, dels stående lån, dels amorteringslån
med olika räntefot och amorteringsannuitet; lånen skulle efter 10 år kunna
uppsägas vare sig av banken eller av låntagarna; låntagare skulle äga att i
mån av sina låns amortering förfoga över sina hypotek; samt bankens
grundfond ökades till 30 miljoner kr. i statens 3<sup>1</sup>/<sub>2</sub> proc. obligationer. Efter dessa
förändringars införande, har denna lånerörelse fortgått ostörd.

Jordbrukets behov av driftskredit har intill senaste tid varit hänvisat till
den enskilda företagsamheten. Först år 1915 gavs genom lag om
centralkassor för jordbrukskredit samt kungörelser om <i>central-</i> och <i>jordbrukskassor</i>
upphov till ett av staten understött och kontrollerat kreditföreningsväsen. Till
följd av de under de följande åren rådande ovissa ekonomiska förhållandena
har denna kreditorganisation hittills nått blott obetydlig utveckling.

FÖRSÄKRINGSVÄSEN. Den urgamla i 1734 års lag bibehållna
skyldigheten för häradsborna att vid inträffad eldsvåda lämna brandstodsersättning
för att nödtorftigt ersätta förlorade byggnader m. m. (sid. 207) hade genom
k. brev den 1 aug. 1770 avskaffats för de socknar, som för sig inrättat
brandstods-förening eller -kassa. Är 1818 medgavs befrielse från
brandstodsskyl-dighet för dem, som inträtt i det år 1782 bildade <i>allmänna brandstodsverkct</i>
(från år 1808 endast för byggnader å landet), och år 1845 för ägare eller
innehavare av hemman, vilka försäkrats i för orten bildat av K. Maj:t
sanktionerat brandstodsbolag. Dylika ha sedan 1820-talet bildats i de flesta län,
varför det gamla brandstodstvånget upphävdes den 26 april 1853. Jämte
länsbolag finnes stort antal små brandförsäkringsföreningar vanligen för en soc
ken, liksom länsbolagen med ömsesidig ansvarighet, varjämte även
brandförsäkring å landet bedrives av affärsbolag.

Försäkring mot hagelskada och frostskada ba haft mycket liten framgång
i Sverige. Mot hagelskada har ett fåtal ömsesidiga länsbolag bildats (det
första för Skåne och Halland år 1862) och ett allmänt bolag år 1900. För
frostförsäkring bildades ett bolag år 1901 men har åter upphört.

För försäkring mot förlust genom kreaturssjukdomar bildades lokala
bolag med anledning av den år 1847 utbrutna elakartade lungsjukan. Sedan
denna farsot upphört, synas dessa bolag ha bortdött. Kort därefter började
ömsesidiga bolag eller föreningar bildas företrädesvis för försäkring av
hästar och under senaste tid särdeles för svinförsäkring. Ett stort antal dylika
sammanslutningar äro i verksamhet för mindre områden men även för län
och för hela riket. Det ojämförligt största av dessa, det <i>Skandinaviska
kreatursförsäkringsbolaget,</i> är grundat år 1890.

UNDERVISNING. De försök, som under 1700-talet gjorts att införa
lantbruksekonomi som läroämne vid universiteten   (sid.  383)   hade  icke lett till
något bestående resultat, och ett förslag, som framställdes av
utrikes-statsministern <sp>L. v. Engeström</sp> om inrättande av en experimentalfarm vid
vartdera av rikets universitet ledde väl till utfärdande år 1818 av ett k.
reglemente för en sådan vid universitetet i Lund men kom aldrig till
verkställighet.

Föga mer livskraftiga voro de lantbruksskolor, som vid denna tid
inrättades å Dyringe i Örebro län och å Storeberg i Skaraborgs län, utan dessa
nedlades snart åter.

<img l>Fig. 161. Edward Nonnen.</img> <img r>Fig. 162. Joh. Arrhenius.</img>
En av Lantbruksakademien år 1830 utlyst pristävlan om den lämpliga
anordningen  av en utbildningsanstalt för jordbrukare blev betydelsefull
därigenom, att den enda prisskriften, författad av <sp>Joh. Theoph.
Nathorst</sp>, togs till ledning för det institut, som en enskild man, skotten
<sp>Edward Nonnen</sp> år 1834 inrättade på Degeberg i Skaraborgs län. Detta
institut mottog såväl arbetare för huvudsakligen praktisk utbildning som
elever för teoretisk undervisning. Det erhöll år 1835 statsunderstöd och
fortgick till år 1853 samt därefter till år 1863 som endast lägre
lantbruksskola.

År 1840 inrättades på initiativ av Malmöhus läns hushållningssällskap ett
andra »lantbruksinstitut» å Orup i nämnda län, men blott för utbildning av
lärlingar ur arbetsklassen.

Samma år anslog riksdagen medel till såväl ett högre lantbruksinstitut å
Ultuna som till lägre lantbruksskolor. Det förra, vilket började sin
undervisningsverksamhet år 1848, följdes av en liknande läroanstalt å Alnarp, öppnad
år 1862, den förra med <sp>Johan Arrhenius</sp> den senare med <sp>Hjalmar
Nathorst</sp> som första föreståndare. Dessa båda läroanstalter hade en

högre kurs för elever med elementarskoleunderbyggnad och en
lantbruksskoleavdelning grundad på folkskolans kunskapsmått.<footnote>Ultuna landtbruksinstitut 1848—1898, Ups. 1899. <sp>H. Winberg</sp>. Landtbruks- och
mejeriinstitutet vid Alnarp. 1862—1912. Göteb. 1913.</footnote>

De lägre lantbruksskolorna, vilka huvudsakligen kommo att besökas av
sådana, som önskade utbildas till arbetsförmän, varför de vanligen kallades
rättareskolor, ökades raskt i antal, så att redan på 1860-talet det fanns en
skola i varje län och två i några av dem.

<img l>Fig. 163. Hj. Nathorst.</img>
Till en början var tillströmningen till alla dessa läroanstalter stor och
belåtenheten med dem allmän, men snart ändrade sig detta. Vid Ultuna
led såväl läroverk som jordbruk av dålig
ekonomi, delvis på grund av otillräckligt
anslag. Åtskilliga av lantbruksskolorna
hade svårt att få det bestämda antalet
lärlingar fyllt, till väsentlig del därför, att
allmogen ansåg, att de unga männen kunde
få övning i arbete vid hemgården eller i
avlönad tjänst, — således samma skäl,
som gjorde de tyska Ackerbauschulèn
mindre ansedda.

Det rådande missnöjet föranledde
tillsättande av en kommitté för utarbetande
av förslag till omorganisation av
undervisningen, och efter dess år 1884 avgivna
förslag genomfördes betydliga förändringar.

Lantbruksinstitutens högre avdelning
blev (Ultuna 1892 och Alnarp 1902)
uteslutande teoretiska läroanstalter, från vilka
den lägre avdelningen jämte
jordegendomens förvaltning skildes under särskild
föreståndare. För fortsatta studier
inrättades år 1892 några stipendiatplatser och år 1912 en ettårig konsulentkurs
efter den tvååriga agronomkursen.

Flera folkhögskolor (tidigast den vid Vilan i Malmöhus län år 1876) hade
inrättat teoretiska lantbrukskurser och dessutom hade några fristående
vinterlantbruksskolor, kallade <i>lantmannaskolor</i> inrättats och ett par
lantbruksskolor ändrats till sådana. Sedan riksdagen år 1887 beviljat anslag till
dylika skolor, inrättades sådana i hastigt tillväxande antal, till en början oftast
i förbindelse med folkhögskola. För inträde fordrades genomgången kurs
vid dylik skola eller motsvarande kunskapsmått, tills år 1912 medgavs, att
en särskild klass av lantmannaskolor med endast folkskolan som
bottenskola kunde erhålla statsanslag.

År 1912 upptogos även <i>lanthushållsskolor</i> med uppgift att meddela
undervisning i huslig ekonomi och kvinnliga lantbruksgöromål bland
statsunderstödda läroanstalter, liksom även lanthiishållningsskolor för utbildande av
lärarinnor vid lanthushållsskolor och skolkök.




Jämte dessa olika slag av fasta undervisningsanstalter har staten sedan
år 1913 lämnat understöd till tillfälliga kurser av olika slag, samt
utbild-ningskurser för kontrollassistenter (sedan 1902), vandringsrättare (1911),
kreatursskötare (1912) och svinskötare (sedan 1917) m. fl. förlagda till vissa
lantbruks- och lantmannaskolor.

För utländska studieresor beträffande jordbruk har sedan år 1858
funnits ett stående statsanslag. I samband med övriga åtgärder för det mindre
jordbrukets främjande anordna hushållningssällskapen sedan år 1902 med
statsunderstöd studieresor för grupper av mindre jordbrukare, män och
kvinnor, till framstående jordbruk i olika delar av landet.

Av speciella läroanstalter må följande nämnas:

<i>Hovbeslagskurser</i> började vid Alnarps lantbruksinstitut år 1863 och fingo
snart formen av en fast hovbeslagsskola. Följande år inrättades dylik
undervisning vid veterinärinrättningen i Skara, vilken år 1889 ändrades till
hovbeslagsskola. Likaså har hovslagarekurserna vid Veterinärinstitutet i
Stockholm utvuxit till en skola.

Är 1858 beviljades statsanslag till 2 kvinnliga <i>mejeriskolor,</i> vilka sedan
undergingo upprepade förflyttningar. Även flera hushållningssällskap
inrättade mejeriskolor, vilka blevo av kortare varaktighet med undantag för
den år 1873 av Malmöhus läns hushållningssällskap anordnade å Alnarp,
där år 1883 även en manlig kurs inrättades. Från år 1863 anordnades med
statsanslag utbildning av kvinnliga mejerielever vid ett antal framstående
mejerier. Dessa kurser vid <i>mejeristationer</i> förändrades år 1866 från 1- till
2-åriga. Är 1921 omorganiserades den lägre mejeriundervisningen, så att
utbildningen av mejerskor sker vid ett antal mejeriskolor och som förberedelse
för dessa meddelas praktisk utbildning vid elevmejerier.

För högre mejeriundervisning inrättades år 1882 en <i>högre mejeriskola</i>
vid vartdera av lantbruksinstituten, men år 1892 indrogs denna vid Ultuna,
varefter den å Alnarp vid institutets omorganisation ingick som en
konsulentkurs vid Lantbruks- och mejeriinstitutet. Vid detta finnes därjämte
fortfarande en lägre manlig mejeriskola.

Med särskilt syfte att höja osthanteringen beviljades år 1896 anslag till
en mejeriskola vid Åtvidaberg, vid vilken tillfälle skulle beredas redan
utbildade mejerister att förkovra sig i yrket. Anslaget till denna skola indrogs
år 1922.

<i>Trädgårdsundervisning.</i> Den svenska trädgårdsföreningen öppnade år 1845
en elevskola, vilkens verksamhet fortgick till år 1911, då föreningen upphörde.

Vid Lantbruksakademiens Experimentalfälts trädgårdsavdelning började
dennas energiske föreståndare <sp>Erik Lindgren</sp> på 1860-talet att meddela
de där anställda arbetarna även teoretisk undervisning, och detta utvecklades
småningom till en regelbunden skolundervisning.

Vid Alnarps lantbruksinstitut hade redan tidigare undervisningskurser för
folkskollärare hållits, då år 1876 med understöd av Malmöhus läns
hushållningssällskap en 2-årig trädgårdsskola där började sin verksamhet, vilken
sedan oavbrutet fortgått.

Även hos åtskilliga trädgårdsföreningar i landsorten har tidtals undervisning
i yrket meddelats. Dessutom har den undervisning, som vid den Bergianska
stiftelsen enligt donationsbrevet borde meddelas, efter stiftelsens flyttning från
Stockholms stads planlagda område till Freskati år 1885 ordnats till en skola.
Dessa olika undervisningskurser hade uppehållits utan anslag av
statsmedel och oberoende av de centrala statsmyndigheterna. Sedan emellertid
riksdagen beviljat därför nödiga medel, blevo år 1910 trädgårdsskolan å
Alnarp samt de enskilda skolorna å Åtvidaberg och i Härnösand
organiserade som statens trädgårdsskolor enligt gemensam plan.  År 1917 erhöll även
Lantbruksakademiens trädgårdsskola samma
ställning.
<img l>Fig. 164. Israël af Ström.</img>
För fortsatt högre utbildning i
trädgårdsskötsel beviljades samtidigt med den lägre
trädgårdsundervisningens ordnande statsmedel till utrikes
resestipendier för studier vid högre läroanstalt
och fortsatt praktisk utbildning.

Sedan riksdagen år 1866 beviljat anslag till
trädgårdsundervisning vid
folkskollärareseminarium, har detta läroämne upptagits vid
folkskolorna, men ännu efter senaste folkskolestadga (år
1897) blott villkorligt.

I <i>skogshushållning</i> hade år 1727 undervisning"
börjat att enskilt meddelas av hovjägmästaren <sp>I.
A. af Ström</sp> å K. Djurgården, och följande
år organiserades denna undervisning till en
statens läroanstalt, <i>K. Skogsinstitutet.</i> Denna anstalt överflyttades år 1917 till
ny plats, invid Experimentalfältet, och fick samtidigt ny organisation som
K. Skogshögskola med en högre kurs, jägmästarekursen, för utbildning av
statens skogstjänstemän, och en lägre, forstmästarekursen, för utbildning av
privata skogsförvaltare.

Lägre skogsskolor huvudsakligen avsedda för utbildning av skogvaktare
hava av staten inrättats i olika delar av landet, den första år 1860. Antalet
skolor har småningom ökats, så att de år 1924 voro 8. Därjämte inrättades
år 1917 en fortsättningsskola å Kloten avsedd att giva huvudsakligen från
skogsskolorna utgångna personer fortsatt utbildning till vissa förmanstjänster
vid skogsförvaltningen.

Tidtals hava även enskilda skogsskolor, med eller utan understöd av
statsmedel, varit verksamma. En sådan är den sedan 1901 fortgående av
Jernkontoret underhållna skogsskolan å Gammalkroppa för utbildning av
skogvaktare för enskild tjänst.

<i>Rådgivare och undervisare.</i> För planläggning och övervakande av
torrläggnings- och odlingsföretag inkallade Örebro läns hushållningssällskap år
1806 skotten <sp>George Stephens</sp>, vilkens biträde sedan under en följd
av år användes av flera hushållningssällskap och år 1818 av staten för
undersökning av Gotlands myrar. År 1835 anställdes <sp>Stephens</sp> för 10 år i
statens tjänst och vid hans död 1839 anställdes hans medhjälpare <sp>Anders
Jonsson</sp> som hans efterträdare. Även i andra grenar av 


lanthushållningen anställdes rådgivare, vanligen kallade <i>agronomer</i> i statens tjänst,
nämligen i fårskötsel från år 1831, i linhantering 1850—1863, i
boskapsskötsel från 1859, till år 1862 förenat med rådgivning i linhantering, i fiske från
1854. Är 1858 fingo agronomerna för odling, torrläggning m. m. fast
anställning med titeln <i>lantbruksingenjör.</i> Deras antal har efter hand ökats och
år 1886 bestämdes fasta distrikt för dem.

De övriga statsagronomernas, numera kallade statskonsulenter,
verksamhet har numera huvudsakligen blivit att vara speciella sakkunniga hos
Lantbruksstyrelsen och att utföra inspektioner m. m., under det att rådgivning åt
enskilda övergått till hos hushållningssällskapen anställda konsulenter
(läns-agronomer, länsmejerister o. s. v.). Sådana började anställas på 1850-talet.
Sedan staten år 1912 beviljat bidrag till deras avlöning har deras antal starkt
ökats och deras ämnesområden specialiserats. Jämte dessa agronomutbildade
konsulenter ha även rådgivare eller arbetsledare med lägre utbildning
anställts, nämligen dikningsförmän sedan 1880-talet och vandringsrättare sedan
1905. Även till dessas avlöning lämnar staten bidrag.

VETERINÄRVÄSEN. Den undervisningsanstalt i veterinärkunskap, som
<sp>Peter Hernqvist</sp> år 1773 inrättat i Skara (sid. 419), vilade 2 år efter
hans död 1808, men dess verksamhet återupptogs år 1810 under ledning av
hans lärjunge <sp>Sven Adolf Norling</sp>. Då undervisningen i Skara ej
kunde fylla behovet av djurläkare i landet, synnerligen som inga
förkunskaper utöver i läsning och skrivning fordrades, beslöt riksdagen 1819, att
en veterinärinrättning skulle komma till stånd även i Stockholm. Denna
omorganiserades 1859 och 1867, varvid inträdesfordringarna ökades till
studentexamen, undervisningen utvidgades och anstalten fick namnet
Veterinärinstitut. År 1912 fick detta nya ståtliga lokaler samt bättre möjligheter
för fortsatta vetenskapliga studier och benämningen Veterinärhögskola.

Veterinärinrättningen i Skara trädde däremot allt mer tillbaka som
veterinärundervisningsanstalt, och från år 1859 berättigade examen från
densamma ej till tjänst avlönad med statsmedel, varefter anstalten år 1889
ändrades till en hovbeslagsskola och sjukvårdsanstalt för djur.

Genom ett K. reglemente den 3 juni 1824 för veterinärer lades grunden
till veterinärväsendets organisation, och genom K. förordning den 2 sept. 1830
bestämdes, att en veterinär borde anställas i varje län, sedan riksdagen
beviljat arvode av 50 rdr. om året mot skyldighet att biträda länsstyrelsen och
andra myndigheter. Till länsveterinärernas avlöning beviljades småningom
ökade anslag. Därjämte indelades länen i veterinärdistrikt. Sedan 1913
beviljar staten bidrag till avlöning åt distriktsveterinärerna, vilka utnämnas av
distriktets veterinär styrelse.

Veterinär ärendena fingo år 1901 sin egen representant i ett medicinalråd i
Medicinalstyrelsen, och år 1908 inrättades en under denna lydande
veterinär-bakteriologisk anstalt.

Bekämpandet av tuberkulos hos husdjuren lades under
Lantbruksstyrelsen, där år 1898 en föredragande rörande tuberkulosärenden anställdes,
vilken handhar ledningen av sjukdomens bekämpande och fördelningen av
tuberkulin.


<img l>Fig. 165. Alexander Müller.</img>
FÖRSÖKSVÄSEN var enligt den rådande naturvetenskapliga riktningen
inom jordbrukets teori den grund, på vilken dennas utveckling borde vila.
Lantbruksakademien erböll därför vid sin instiftelse en lägenhet
Skeppsbroäng å K. Djurgården sig upplåten till experimentalfält.
Försöksverksamheten å detta inskränkte sig under de första 4 årtiondena till obetydliga
provningar av arbetsmetoder och försöksodling av ett antal i landet ej odlade arter
och sorter av växter. Enligt en år 1835 uppgjord plan borde försöksgården
skötas som ett mönsterjordbruk, vid vilket företrädesvis borde odlas förut
mindre kända växtsorter och nya redskap borde
provas. Denna verksamhetsplan ändrades i
början av 1860-talet, så att å Experimentalfältet
inrättades en <i>agrikulturkcmisk försöksanstalt</i> för
försök inom jordbruk och husdjursskötsel i
förbindelse med kemiska undersökningar.
Akademien hade år 1856 till agrikulturkemist kallat
tysken <sp>Alexander Müller</sp>, vilken till en
början ägnade sig åt rekognoscering av landet i
avseende på dess jordarter och rådgivning i såväl
jordbrukets som kreatursskötselns anordning
efter vetenskapliga grunder. Aven sedan det
först i staden inrättade kemiska laboratoriet år
1864 flyttats ut till Experimentalfältet, fortgick
verksamheten å de olika avdelningarna så gott
som oberoende av varandra.
Jordbruksavdelningen sköttes under intendenten 
<sp>C. Juhlin-Dannfelt</sp> (1862—1881) som ett intensivt lantbruk, vilket borde skaffa
inkomster för gårdens underhåll och jordbruksförsökens upprätthållande,
och dessa utgjordes fortfarande av försök med nya växtsorter och förädlade
nötkreaturs- och fårraser. Den kemiska avdelningen ägnade sig alltmer åt
kontrollanalyser, och trädgårdsavdelningen under <sp>Erik Lindgren</sp> (1863
—1900) åt trädskoleskötsel för att sprida beprövat goda sorter av frukt- och
parkväxter, varjämte undervisning i trädgårdsskötsel anordnades och
utvecklades till en trädgårdsskola (sid. 728). Sedan kemiska kontrollanstalter
(kemiska stationer) inrättats i landet, beslöts år 1876, att den kemiska
avdelningen uteslutande skulle ägna sig åt vetenskapligt forskningsarbete.
Samtidigt anställdes en botanist <sp>Jakob Eriksson</sp> och år 1886
inrättades för honom en särskild växtfysiologisk avdelning, vilken huvudsakligen
agnade sig åt studiet av växtsjukdomar. Bland avdelningens arbeten märkes
främst en grundlig undersökning rörande rostsvamparna, vilken i väsentlig
mån utredde dessa parasiters genetiska sammanhang och livsförlopp.<footnote><sp>J. Eriksson</sp> u. <sp>E. Henning</sp>. Die Getreideroste. 1896.</footnote>

Jordbruks- och trädgårdsavdelningarnas verksamhet fortgick var för sig
på ungefär samma sätt som förut, varvid den senares försäljning av
trädskolealster småningom jämte undervisningen blev avdelningens
huvudsakliga verksamhet.



Sedan år 1880 hade en entomolog genom årliga förordnanden haft i
uppdrag att lämna råd och anvisningar beträffande skadeinsekters bekämpande.
Är 1896 beviljade riksdagen anslag till en fast <i>entomologisk anstalt,</i> ställd
under Lantbruksstyrelsen och denna förlades invid Experimentalfältet men
utan samband med försöksanstalten.

<img r>
Fig. 166. Hampus von Post.
</img>

Då flera förslag om inrättande av <i>agrikulturkemiska försöksanstalter</i>
förelågo vid 1859—60 års riksdag, biföll denna det billigaste av dessa och
beviljade 3,000 kr. till inrättande och 4,500 kr. till årligt anslag åt en dylik anstalt
i förening med lantbruksinstitutet å
Ultuna. Denna anstalt fortfor till år 1892
från år 1868 under ledning av den
framstående kemiläraren vid institutet <sp>H. von
Post</sp> men kunde till följd av anslagets
otillräcklighet aldrig utföra några arbeten
av betydenhet.

Efter åtskilliga förslag och långvariga
överläggningar att utveckla
försöksverksamheten å Lantbruksakademiens
Experimentalfält till en fullständig försöksanstalt
för alla grenar av lanthushållningen
beslöt riksdagen år 1905 upprättandet av en
dylik anstalt å Experimentalfältet men
under en särskild styrelse. I denna
<i>Centralanstalt för försöksväsendel på
jordbruksområdet</i> uppgingo akademiens redan
förefintliga avdelningar för jordbruk,
lantbrukskemi och botanik (men ej
trädgårdsavdelningen) och upptogs dels de år 1900
påbörjade, under akademiens tillsyn ställda
hushållningssällskapens lokala fältförsök och den nyss nämnda
entomologiska anstalten, dels en nybildad avdelning för husdjursskötsel,
mejerihushållning och bakteriologi (vilken år 1911 avskildes som en särskild
avdelning). Centralanstalten, som började sin verksamhet år 1907, har sedan haft
ledningen av hela försöksväsendet inom lanthushållningen utom mossodling
(sid. 746), växtförädling (sid. 756), veterinärväsen, trädgårds- och
skogsskötsel.

De <i>kemiska stationerna,</i> av vilka de 4 första inrättades år 1877, varefter
3 tillkommo år 1882 och 1 år 1899, äro alltjämt statsunderstödda
kontrollanstalter, för vilkas uppehållande vederbörande hushållningssällskap eller
landsting i övrigt svara. Även ett mindre antal dylika anstalter ha inrättats av<footnote>Rättelse i Boken: 'inrättats av' istället för 'inrättat'.</footnote>
hushållningssällskap utan statsbidrag. De hava haft betydelse för jordbruket
huvudsakligen genom den kontroll, de utövat på saluhållna gödsel- och
kraftfodervaror.

<i>Frökontroll</i> anordnades vid Lantbruksakademiens Experimentalfält år
1878 men upphörde där år 1885, sedan särskilda frökontrollanstalter börjat
inrättas i olika delar av riket. Den första av dessa anordnades redan 1877 i


Halmstad, och inom kort funnos sädana i de flesta länen. År 1886 beviljades
statsbidrag till dylika anstalter, för vilka hushållningssällskap eller landsting
svarade. Efter år 1892 arbetar frökontrollen i de 4 nordiska länderna enligt
i huvudsak överensstämmande grunder. Är 1925 inrättades en statens
frökontrollanstalt.

<img l>Fig. 167. Paul Hellström.</img>
För övre Norrland, där jordbruksförhållandena äro väsentligen olika dem
i det övriga Sverige, inrättades år 1895 en <i>kemiskt-växtbiologisk anstalt</i> i
Luleå med statsanslag och lydande under Norrbottens hushållningssällskap.

Anstalten skulle verka som kemisk
station och på samma gång utföra
vetenskapliga undersökningar rörande
växternas livsföreteelser under de högnordiska
naturförhållandena. Den senare delen av
uppgiften utvecklades under den
energiske föreståndarens <sp>d:r Paul
Hellström</sp> ledning till en omfattande
försöksverksamhet ute hos Norrbottens
jordbrukare för att utröna och bland dem
införa lämpliga metoder för rationellt
jordbruk och husdjursskötsel, varjämte den
ambulatoriska lantbruksundervisningen i
länet letts från anstalten, det hela med
resultat, att lantbruket i länet visat stark
framgång.

JORDBRUKSSTATISTIK. Genom de
berättelser över länens tillstånd och
jordbrukets utveckling, som
landshövdingarna enligt K. brev den 8 april 1735 avgåvo
till riksdagen intill 1772, hade allmänna
uppgifter lämnats om jordbruket, och liknande berättelser men för 5-års
perioder återinfördes från år 1805 genom K. brev den 13 maj 1802. Dessa
femårsberättelser lämnade dock lika litet som landshövdingarnas enligt
cirkulär den 12 mars 1789 3 gånger om året avgivna graderade omdömen om
årsväxten något statistiskt siffermaterial. Är 1802 ålades emellertid
prästerskapet att jämte uppgifter över folkmängden lämna sådana årligen även över
utsäde och skördetal samt vart femte år över ungefärliga åkervidden (sedan
1811 även ängen) och kreatursantalet. Vidare fastställdes genom K. brev
den 17 april 1821 ett av Lantbruksakademien uppgjort formulär för
femårsberättelserna  (ändrat 14 nov.  1827).

En fortlöpande jordbruksstatistik åstadkoms först genom den år 1858
inrättade <i>Statistiska centralbyrån,</i> och hushållningssällskapen ålades genom
cirkulär den 3 mars 1865 att årligen insamla de primära uppgifterna för
densamma. Från och med år 1866 ba de sålunda erhållna jordbruksstatistiska
uppgifterna årligen offentliggjorts och tillika sedan år 1870 ett tabellariskt
sammandrag av dessa siffror. Tillika ha K. befdes årsväxtberättelser årligen
utgivits.



År 1912 beslöts en omorganisation av jordbruksstatistiken, till vilken de
grundläggande uppgifterna över arealer, jordens användning och
kreatursantal skulle insamlas genom fortlöpande lokalundersökningar, men
skördeuppgifter skulle årligen insamlas som förut.

Från denna tid ha publikationerna ökats, så att dels tabellsammandraget
ingått i en Statistisk årsbok (fr. 1914), dels särskilt utgivits Årsväxten (fr.
1912), Jordbruk och boskapsskötsel (fr. 1914) och Mejerihantering (fr. 1913).
Under kristiden utfördes särskilda arealinventeringar (1917, 1918 och 1919)
samt husdjursräkningar (1916, 1917, 1918 och 1919), vilka lämnade en
noggrann kontroll över den ordinarie statistikens siffror.

EKONOMISK KARTLÄGGNING har alltsedan lantmäteriets tillkomst hört
till dettas uppgifter och skulle ske genom sammandragning av
skifteskartorna, men hade av brist på anslag föga fortskridit. Arbetet å det geografiska
s. k. sockenkartverket, vari den ekonomiska uppmätningen skulle ingå,
återupptogs år 1827 men framskred mycket långsamt, och avskildes genom K.
brev den 15 april 1859 till en särskild statsanstalt, <i>Rikets ekonomiska
kartverk,</i> vilken år 1873 förlades under chefen för generalstabens topografiska
avdelning. År 1894 sammanfördes de topografiska och ekonomiska
kartarbetena till ett ämbetsverk, <i>Rikets allmänna kartverk.</i> De ekonomiska
kartorna, vilkas utgivande i tryck är beroende av anslag för ändamålet av
landsting och hushållningssällskap, ha hittills offentliggjorts blott för ett
fåtal län.

Särskilda <i>ekonomiskt geologiska</i> undersökningar för påvisande av märgel
och andra för jordbruket värdefulla jordslag ha på vederbörande landstings
bekostnad på 1870- och 1880-talen utförts i några län av Sveriges geologiska
undersökning.

JORDEBÖCKER och JORDREGISTER. De gamla jordeböckerna,
motsvarande andra länders katastrar, d. v. s. förteckningarna på alla
jordegendomar med uppgifter om deras kamerala förhållanden såsom mantal,
grundskatt, för alltid skedda avsöndringar m. m. ha varit föremål för upprepade
revisioner, varvid ändringar på grund av nya beskattningsförhållanden
införts. Enligt K. förordning den 13 juni 1908 med senare ändringar har på
grund av jordeboken uppgjorts ett <i>jordregister,</i> vari upptages varje fastighet
på landet med angivande av dess namn, mantal, ägovidd, andel i skifteslags
gemensamma tillhörigheter samt uppgift å den lantmäteriförrättning, vid
vilken fastighetens areal blivit bestämd. Detta register skall städse återgiva den
faktiska jorddelningen. Härigenom, och till följd av grundskatternas
avskrivning har jordeboken fått till huvudsaklig betydelse att vara en förteckning
å för sig bestående fastigheter.

AVVITTRINGEN av kronans mark från enskildas och den senares
skattläggning återupptogs efter kriget och genomfördes först å Öland och sedan i
Dalarna (där den kallades <i>storskifte)</i> och i Norrland enligt för de olika länen
utfärdade stadgar. I Väster- och Norrbottens lappmarker har härvid
uppdragits en <i>odlingsgräns</i> mellan för odling tjänliga områden och ovanför
liggande mark, inom vilken nybyggen ej få anläggas förrän efter avvittringen
och lapparna få beta sina renar året om, under det att detta nedanför 
densamma är tillåtet blott å särskilt avsatta renbetesfjäll och lappskatteland samt
å kronans skog men på övrig skog blott under vintern.

Vid avvittringen i Norrland skulle den till odling tjänliga marken avsättas
till nybyggen, vilka jämte odlings- och ängsmark skulle erhålla behövlig skog.
Tilldelningen av mark hade redan i avvittringsstadgarna tilltagits rundligt; i
de 3 nordligaste länen intill 2,500 tld och i Väster- och Norrbottens
lappmarker 20,000 kv. rev. skogsmark per mantal, oberäknat impediment. I den
mån virkets värde steg, ökades jordtilldelningarna, i allmänhet till den största
medgivna arealen, vilken ofta överskreds på den grund att skogsanslaget
borde vara större, i den mån marken var av sämre beskaffenhet, och stora
vidder medelgod eller sämre skogsmark räknades som impediment vilka
enligt stadgan ej skulle medräknas. Dessutom fingo nybyggarna i
lappmarkerna, där tillgången på odlingsmark var knapp, tills vidare innehava en
stor mängd ströängar. Då detta ansågs otjänligt såväl för kronans
skogsvård som för fodrets tillgodogörande vid nybyggarnas lantbruk,
förordnades den 30 dec. 1916, då avvittringen nalkades sin avslutning, en
tilläggsavvittring i Västerbottens lappmark, varvid ströängar utanför
hemmansgränsen skulle återtagas av staten mot ersättning till odling i sammanhang
med hemmanets övriga ägor. Denna indragning utsträcktes år 1921 till
Norrbottens lappmark. Jord avvittrades även till hemman, där bärande
jordbruk uppenbarligen ej  kunde uppstå.

Förfoganderätten till vid avvittringen till hemmanet anslagen skog var
till en början obegränsad men inskränktes sedan (sid. 788), varjämte genom
K. kungörelse den 30 maj 1909 bestämts, att för då ej avvittrade hemman
skogen till en del skall avsättas till hemmans särskilda husbehovsskog och
till en del bilda samfälld skog för 2 eller flera brukningsdelar.

Vid avvittring och storskifte i Kopparbergs, Gävleborgs och Norrbottens
län har av den skogsmark, som tilldelades jordägarna, betydliga vidder
avsatts till <i>besparingsskogar</i> eller <i>sockenallmänningar,</i> vilka liksom genom
deras avkastning bildade fonder förvaltas enligt särskilda K. brev och ej
få delas.

NYBYGGESVÄSEN. De tidigare bestämmelserna om odlingar på
allmänningar och kronans skogar (sid. 387), återkallades genom K. brev den 4 sept.
1822, och i ett nytt sådant den 16 mars 1824 stadgades, att tillstånd till
enskilda att uppodla sankmarker å allmänningar och kronoparker ej finge
lämnas, då det ej kunde ske utan olägenhet för dessas vård och
ändamålsenliga förvaltning. Därefter hava nybyggesanläggningar skett huvudsakligen
i samband med avvittringen i Norrland, varvid skulle utstakas nybyggen av
högst 1 och minst <sup>1</sup>/<sub>8</sub> mantal, under det att mindre lägenheter skulle
upplåtas till skogstorp. Sedan avvittringen slutförts och jord till nybyggen
sålunda ej fanns tillgänglig annat än på kronans mark, utfärdades den 29 maj
1891 bestämmelser om upplåtelse å kronoparker i Norrbotten av lämplig
mark till <i>skogstorp,</i> där för kronoparkernas vård och bevakning vore
gagneligt. Upplåtelsen skulle ske på viss tid, högst 20 år, med byggnadshjälp och
frihet från avgäld under första upplåtelsetiden men skyldighet för torparen
att å kronparken utöva tillsyn och bevakning samt arbeta mot ersättning.
Genom K. kungörelse den 27 maj 1904 utsträcktes dessa upplåtelser till
Västerbotten och bestämdes, att torparens arbete på kronparken skulle bero
på fri överenskommelse och avgälden, som skulle utgå efter frihetstiden,,
fastställas i penningar och ej i dagsverken. Enligt Norrlandskommitténs
(sid. 740) förslag upphävdes bestämmelserna om skogstorp och förordnades
genom kungörelse den 16 juni 1909, att i de 6 norra länen skulle
odlingslägenheter upplåtas å kronoparker och överloppsmarker, där så vore tjänligt
för skogens bevakning och vård eller för odling, på 50 års arrende med 15
frihetsår och därefter mot avgäld av 3.6 proc. av den oodlade och obebyggda
lägenhetens värde. Äbon skulle få 750 kr. i odlings- och byggnadshjälp.
Sedermera ha smärre jämkningar skett i dessa bestämmelser. Vid slutet av
år 1920 funnos 502 äldre skogstorp samt 1,385 på 50-årsarrende upplåtna
odlingslägenheter och skogstorp.

Under senaste tid har <i>försökskolonisering</i> igångsatts, först år 1909, å
Alträsk kronopark i Norrbotten, och senare under ledning av en år 1916
tillsatt kolonisationskommitté i alla de 6 nordligaste länen på i förväg för
odlingen iordningställda lägenheter, som upplåtas på arrende och rätt att
efter första upplåtelsetiden få arrendet förnyat eller köpa lägenheter.

STATSLÅN OCH UNDERSTÖD FÖR ODLINGSFÖRETAG. De
odlingslån, som riksbanken tidigare utlämnat, skulle enligt riksdagens beslut efter
1823 lämnas blott till större, för en samfällighet gemensamma företag och
för ägoskiften erforderliga kostnader, varför de därefter gingo under
benämningen skiftes- och odlingslån och upphörde år 1857. Under 1830-talet hade
K. Maj:t beviljat anslag till upptagande av avloppskanaler å Västgötaslätten,
vilket till en omfattning av 42<sup>2</sup>/<sub>3</sub> mil utfördes, sedan översvämningar år 1831
förorsakat svår missväxt. Den framgång, detta företag medförde för markens
torrläggning, föranledde riksdagen att från 1840-talet regelbundet bevilja
anslag till understöd för sjösänknings- och torrläggningsföretag. Detta
anslag uppdelades år 1867 till lån i och för odling och torrläggning i de södra
och mellersta landsdelarna samt bidrag utan återbetalningsskyldighet till
torrläggningsföretag för frostländighetens minskande, vilka senare bidrag
intill år 1873 lämnades blott till Norrland.

Är 1883 anslog riksdagen medel dels till en <i>odlingslånefond,</i> från vilken
amorteringslån å tillsammans högst 1 miljon kronor årligen skulle utlämnas
för torrläggning och odling av mossar och andra sanka marker, dels till ett
särskilt anslag för torrläggning av frostförande marker
<i>(frostminskningsanslaget).</i> Är 1891 borttogs det förut varande villkoret för erhållande av
understöd från detta anslag, att marken ej skulle vara odlingsvärd, och
därefter kommo understöden för torrläggning i Norrland att utgå så gott som
uteslutande från frostminskningsanslaget och odlingslånefonden
huvudsakligen att användas för övriga delar av landet. I bestämmelserna om denna
fond gjordes år 1895 den ändring, att lån fingo beviljas för odlad mark och
äng genom annan torrläggning än genom täckdikning samt för vinnande av
ny äng.

I samband med andra av Norrlandskommittén (sid. 740) föreslagna
åtgärder beviljades år 1906 <i>»det norrländska avdikningsanslaget</i> för utdikning
av mossar och kärr eller vattenavledning i de 4 nordliga länen, samt den
<i>norrländska nyodlingsfonden</i> till understöd åt mindre jordbrukare i Dalarna
och Norrland. Från år 1911 har beviljats ett särskilt norrländskt
avdiknings-anslag för Norrland och Dalarna och ett allmänt för övriga delar av riket.
Vissa ändringar ha sedan gjorts i bestämmelserna om dessa anslag och det
ovan nämnda frostminskningsanslaget uppgick år 1912 i dem. Är 1914
beviljades medel till en <i>allmän nyodlingsfond</i>, motsvarande den norrländska
och avsedd för de övriga länen utom Norrland och Dalarna.

Till lån åt mindre jordbrukare för täckdikning anslog riksdagen år 1913
en <i>täckdikningslånefond,</i> varifrån lån å sammanlagt 200,000 kr. årligen
fingo utlämnas genom hushållningssällskapen. I samband med andra under
världskriget vidtagna åtgärder för att höja jordbrukets avkastning inrättades
år 1918 en <i>dräneringsfond,</i> från vilken räntefria täckdikningslån utdelades
utan inskränkning i avseende på storleken av låntagarens jordbruk. Denna
fond upphörde 1920, varefter lån från täckdikningslånefonden fått utlämnas
även till större jordbruk och intill ett sammanlagt belopp av 2 miljoner
kronor årligen.

ÄGOSKIFTE.<footnote><sp>Gabr. Thulin</sp>. Historisk utveckling av den svenska skifteslagstiftningen. Bih. t. skifteslagst. komm. betänkande. 1911.</footnote> Det omkring sekelskiftet införda enskiftet hade trots den
stora framgång, det i allmänhet medförde genom att befordra ett bättre bruk
av jorden, ofta vid sitt genomförande mött stora svårigheter, särdeles i mer
kuperade och skogiga trakter, där ofta oformliga och allt för långa ägoskiften
uppkommo. Smärre ändringar, som vidtogos i enskiftesstadgan den 24 juli
1812 och den 20 febr. 1821, visade sig ej kunna undanrödja dessa svårigheter.
Därför utfärdades den 4 maj 1827 den allmänna stadgan om skiftesverket,
vilken sedan med under tiden införda ändringar utfärdades i en förnyad
k. stadga om skiftesverket i riket den 9 nov. 1866. Enligt dessa stadgar, i
vilken senare gjorts en del ändringar och tillägg, skulle skiftet, nu kallat
<i>laga skifte,</i> ha till syfte oskiftade eller redan skiftade men åter
sammanblandade ägors utbrytning i så stort sammanhang, som deras beskaffenhet och
belägenhet medgiva utan någon delägares förfång. Det trädde i stället för
stor- och enskiftet, dock med visst undantag för de delar av Dalarna, där
storskifte med understöd av allmänna medel ägt rum, och så att laga skifte
ej fick ske i Dalarna och i Norrland förrän avvittring ägt rum å de samfällda
skogsmarkerna. Det utgjorde en medelväg mellan de båda äldre
skiftessätten och gav möjlighet att vid de spridda ägolotternas sammandragning
fästa mer avseende vid naturförhållandena och delägarnas önskningar.
Skiftenas antal borde vara så litet som möjligt, helst ej över 2 och om ej
svårigheten kan avhjälpas genom utflyttning, högst 3 till samma hemman, men i
Norrland, Dalarna och på Gotland fick ännu ett skifte utläggas.

Skiftet fick snart stark fart men mötte, särskilt i början, mångenstädes
betänkligheter och motstånd, som särdeles riktades mot utflyttningen. I
Kopparbergs län, där jorden var oerhört styckad i små, om varandra
blandade lotter, fick laga skiftet mycket litet insteg, utan här fortsattes storskiftet
och som sekundär delning <i>sämjedelning,</i> d. v. s. delning av jorden enligt 
delägarnas överenskommelse. Omkring 1850 hade redan omkring hälften av
rikets mantal undergått laga skifte eller sådant storskifte, att det icke
beräknades behöva rubbas. Vid århundradets slut hade procenten sålunda
skiftade mantal vuxit till 75 och år 1922 till 84, varvid utflyttning skett i omkring
31 proc. av fallen.

HÄGNADSSKYLDIGHETEN hade genom k. förordning den 9 febr. 1802
utsträckts, så att hägnadsvitsord mellan byars ägor skulle gälla även
utägorna, och hotade att bliva långt mer betungande än förr, emedan ägoskiftet
föranledde hägnad mellan de särskilda egendomarnas ägor i by, varför
förslag om vidare lagstiftning i ämnet liksom om skyldighet för kreatursägare
att svara för skada av deras djur på grödorna mötte allmänt motstånd bland
allmogen. Emellertid utfärdades den 21 dec. 1857 den i huvudsak ännu
gällande förordningen om stängselskyldighet, enligt vilken det förut gällande
stängselvitsordet bibehölls men med vissa förändringar, och skyldighet
stadgades för djurägare, att hålla sådan vård om sina hemdjur, att de ej
inkomma på andras ägor, och att svara för den skada, de göra å dessa, varemot
till flera ägare hörande ohägnad mark fortfarande skulle vara öppen för
delägares djur. Till skydd för skogens återväxt är dock genom kungörelse den
28 jan. 1876 med senare tillägg förbjudet att, där samtliga delägare ej
annorlunda överenskomma, beta getter (i de flesta län) under hela året och får
under dess förra hälft (eller i vissa län hela året). Å allmänna skogar, för
vilka hushållningsplan är fastställd, blev genom k. förordning om
hushållningen å dylika skogar den 26 jan. 1894 mulbete i regel tillåtet endast enligt
hushållningsplanen eller domänstyrelsens särskilda medgivande. Enligt lag
om enskilda skogar den 24 juli 1903 äger konungen rätt att, om så prövas
nödigt, under vissa förutsättningar förbjuda bete å ohägnad mark.

JORDDELNING.<footnote>Jordstyckningskommitténs betänkande, 1920.</footnote> Den förr rådande uppfattningen, att en längre gående
jorddelning är ägnad att äventyra jordbrukets bärighet och skatteförmåga
samt minska jordens avkastning, har allt mer fått vika för insikten om vikten
av att tillmötesgå den obesuttna befolkningens önskan att komma i
besittning av jord. Erfarenheten har också visat, att styckning av jordegendom i
regel medför en betydlig stegring av jordens pris, beroende ej blott på den
stora efterfrågan efter smålägenheter utan även därpå, att dessa med
tillhjälp av nutidens ekonomiska hjälpmedel kunna bringas till t. o. m. större
avkastning än den ostyckade egendomen.

Lagstiftningen har därför gått till allt större frihet att dela jordegendom,
och från slutet av 1800-talet ha statsmakterna vidtagit kraftiga positiva
åtgärder för bildande av s. k. småbruk.

Det från år 1747 härrörande förbudet (sid. 396) att klyva hemman under
<sup>1</sup>/<sub>8</sub> av krono- och skattehemman samt <sup>1</sup>/<sub>4</sub> av skatterusthåll gällde ännu vid
1800-talets början men beaktades föga, utan särskilt i samband med
enskiften var hemmansklyvning under denna gräns vanlig, och skedde i en
omfattning, som väckte allvarliga farhågor. Avsöndring d. v. s. frånstyckning
för viss tid eller för alltid av visst ägoområde utan åsättande av skattetal å
den frånskilda delen, hade genom enskiftesstadgarna blivit tillåten intill viss
gräns, <sup>1</sup>/<sub>10</sub> av hemmanets areal, dock ej till mindre storlek av den
avsöndrade lägenheten än 4 tld (sid. 397). Genom förordning den 19 dec. 1827
om grunderna för hemmansklyvning och jordavsöndring infördes
besuttenhet, d. v. s. egendoms förmåga att lämna bärgning åt en familj av 3
arbetsföra personer och utgöra skatt åt kronan, som gräns för klyvning av
skattehemman, rusthåll och under stadgad åborätt upplåtna hemman, och detta
utsträcktes genom kungörelse den 14 nov. 1829 även till säteri- samt rå- och
rörs- och frälsehemman, som förut fått fritt klyvas. Beträffande avsöndring
bibehölls den nämnda storleksgränsen, <sup>1</sup>/<sub>10</sub> av jordrymden samt en minsta
storlek av 4 tld, men i Norrland 6 tld och inom 1 mil från stad eller köping
Vs tld. Avsöndringen fick ske med full äganderätt eller med besittningsrätt
för viss tid, högst 50 år. Liksom beträffande hemmansklyvning blevo
frälsehemman år 1829 likställda med sådana av annan natur, utom däri att
avsöndring från dem fick ske intill <sup>1</sup>/<sub>5</sub> av ägovidden. År 1853 inskränktes åter
rätten till hemmansklyvning och avsöndring, men det missnöje, som därav
framkallades, föranledde år 1858 att dessa inskränkningar upphävdes. Den
6 aug. 1864 utfärdades nya bestämmelser, i huvudsak överensstämmande
med 1827 och 1829 års förordningar men i avseende på avsöndring utan
begränsning till viss minsta areal. En ny förordning den 6 aug. 1881 frigav
hemmansklyvningen utan alla inskränkningar och utsträckte rätten till att
avsöndra jord till <sup>1</sup>/<sub>5</sub> av stamhemmanets ägovidd oberoende av dess kamerala
natur, och i vissa fall kunde än större avsöndring medgivas.

De gamla formerna för jorddelning voro dock obekväma och kunde leda
till osäkerhet i jordbesittningen. För att undanrödja dessa olägenheter
utfärdades ny lag om jordstyckning den 27 juni 1896, vilken bibehöll
bestämmelserna om obegränsad rätt till hemmansklyvning och om avsöndrings
sammanlagda storlek, vilken dock k. befallningshavande på grund av särskilda
omständigheter kunde medgiva över <sup>1</sup>/<sub>5</sub> av stamhemmanets ägovidd. Jämte
dessa två former för jordegendoms styckning infördes nu en tredje,
ägostyck-ning, som består däri, att från fastighet frånskiljes ett i förväg till sina
gränser bestämt område, varefter hemmanets mantal fördelas på dess delar.
Ägostyckningen får icke ske från hemman, som ingår i samfällighet med annat
hemman, och kan sålunda icke bliva beroende av ett kommande laga skifte.
Det får ske i vilken omfattning som helst och medgiver att som självständig
hemmansdel frånskilja visst område utan hänsyn till hemmanets
ägoförhållanden. Detta delningssätt är bekvämt och billigt, i det att det kan verkställas
av lantmätare utan gode män och icke kräver andra bilagda handlingar än en
karta, som angiver den frånstyckade lägenhetens gränser och en summarisk
beskrivning över styckningen. Den fick därför användning huvudsakligen för
avstyckning av små jordbrukslägenheter samt i de norra landsdelarna av
inägor från skogshemman. Då dylik frånstyckning utan tillräckligt skog ens för
husbehov tog sådan omfattning, att fara för bondhemmanens bestånd ansågs
hota, har rätten till dylik delning inskränkts i samband med övrig
lagstiftning beträffande jordbesittning i Norrland, senare utsträckt även till andra
landsdelar.

NORRLANDSLAGSTIFTNING. Vid sågverksindustriens uppkomst i 
Norrland skaffade sig sågverken till en början virke huvudsakligen genom inköp
av avverkningsrätt, oftast på 50 år, å bondhemmanens skogar. Därjämte köpte
de även hela skogshemman, och detta tog allt större omfattning, särdeles
sedan tiden för avverkningskontrakt genom lag inskränkts den 25 april 1889
till 20 och den 24 juli 1903 till 5 år. Då skogs-, bruks- och sågverksbolags
jordförvärv (år 1900 ägde sådana 34.3 proc. av den enskilda jordegendomen
i Norrland och Dalarna) tagit så stor omfattning, att fara syntes förefinnas
för den besuttna bondeklassens alltför stora minskning, och tillika bolagen
rätt allmänt ansågos försumma jordbruket å sina hemman, tillsattes år 1901
den s. k. Norrlandskommittén, på grund av vars omfattande utredning och
förslag ett antal lagar utfärdades för att motverka denna utveckling.

1. Genom den »norrländska förbudslagen» den 4 maj 1906 förbjöds
bolag eller ekonomisk förening att utan särskilt tillstånd av K. Maj:t
förvärva annan fastighet än sådan, som k. befallningshavande prövar hava sitt
huvudsakliga värde i abyggnaden eller huvudsakligen är avsedd till vissa
angivna icke direkt produktiva ändamål m. m., liksom den del av ett
hemmans avrösningsjord, som av k. befallningshavande prövas vara att hänföra
till stödskog för hemmanet eller odlingsmark. Lagen gällde först Norrland
ned till de övre Hälsingesocknarna och övre Dalarna, utsträcktes år 1912
till hela Hälsingland ocli 1917 till Värmland samt ersattes år 1921
provisoriskt och 1921  definitivt av en i  huvudsak lika lydande lag för hela riket.

2.  Genom lag den 25 juni 1909 får ägostyckning icke ske, utan att till den
frånstyckade delen lägges så mycket inägojord, husbehovsskog samt betes-
och odlingsmark, att den blir tjänlig för jordbruk, vilket k.
befallningshavande äger pröva. Lagen gällde ursprungligen blott Norrland men dess
giltighetsområde utsträcktes år 1917 även till Värmland.

3.  Likaså har genom lag den 31 aug. 1907 med ändring år 1917 förbjudits
att inom Norrland samt Dalarna och Värmland avsöndra inägojord till den
omfattning, att hemmanets jordbruk därigenom märkligen försvagas.

4. Genom norrländska arrendelagen den 25 juni 1909 med tillägg den 10
maj 1912 infördes för Norrland och övre Dalarna strängare bestämmelser
än den allmänna arrendelagen, i det att arrendetiden skall vara minst 15
år eller livstid med rätt för arrendator!! att i avtalet förbehålla sig rätt att
uppsäga avtalet före avtalstidens utgång, och skyldighet för jordägaren att
svara för byggnaderna och deras underhåll samt att lämna arrendatorn
husbehovsvirke, behövligt bete och rätt till fiske och att odla samt att vid
arrendatorns avträde lämna honom ersättning för verkställd odling eller
jordförbättring.

5. Lag om uppsikt å viss egendom i Norrland och Dalarna den 25 juni
1909, liksom föregående utsträckt år 1912 till hela Norrland och övre Dalarna
samt år 1917 till Värmland. Enligt denna lag får å egendom vara
självständigt jordbruk kan bedrivas, och som tillhör bolag, ekonomisk förening eller
enskild, som innehar densamma huvudsakligen för skogens avkastnings
skuld och ej är mantalsskriven å egendomen eller därmed sambrukad
egendom, jordbruket ej nedläggas eller åker, äng eller byggnader så vanvårdas,
att jordbruket vidmakthållande äventyras.  För uppsikt över lagens 
efterlevnad inrättades för varje län, där lagen gäller, en <i>jordbrukskommission,</i>
som utses av K. Maj:t för 3 år i sänder.

SMÅBRUKSRÖRELSEN. Statens åtgärder för att befordra bildandet av
småjordbruk och att höja det mindre jordbrukets ståndpunkt, vilken ännu i
allmänhet var mycket låg, började att göra sig gällande i Sverige först mot
slutet av 1800-talet, och då närmast efter danskt föredöme.

Till bildandet av egna småjordbruk har den enligt 1874 års riksdags
beslut först beslutade försäljningen av kronans smärre jordbruksegendomar
i någon mån bidragit. Enligt nämnda riksdagsbeslut skulle de kronans
jordegendomar försäljas, som giva mindre än 200 kr. i årligt arrende och ej anses
böra bibehållas på grund av sin skog eller annan anledning. År 1887 höjdes
denna arrendegräns till 500 och år 1902 till 600 kr. För främjande av
egnahemsbildning ha upprepade gånger bestämmelser utfärdats om planmässig
förberedelse för avsöndring för försäljning av smärre jordlägenheter, när så
ske kan utan skada för stamhemmanet. Därjämte har i kolonisationssyfte
hemman och lägenheter upplåtits i Norrland i samband med avvittring, å
kronoparkerna och som försökskolonisering (sid. 735). Mer direkt riktat på
att förhjälpa mindre bemedlade att förvärva ett litet jordbruk eller en egen
bostadslägenhet på landet, var beviljandet år 1904 av medel till en
<i>egnahemslånefond.</i> Lån från denna beviljas genom hushållningssällskapen samt för
detta ändamål bildade aktiebolag eller föreningar (från 1920 även
kommuner) åt mindre bemedlade arbetare mot låg ränta (först 3.6, år 1919 4<sup>3</sup>/<sub>4</sub> och
1923 4 proc.) och amortering, så att hela annuiteten från det 6:e året utgör
6 proc. År 1920 infördes tillfälle för låntagare att genom livförsäkring trygga
sina efterlevandes besittning av egnahemslägenheten och låneförmedlarens
säkerhet. År 1907 fullständigades denna egnahemsrörelse med en
jordförmedlingsfond, från vilken lån utlämnas till låneförmedlare för inköp av
jordområden lämpliga till styckning till egna hem för att sålunda motverka
lägenheternas fördyrande genom spekulation. År 1923 infördes premielån (se
nedan) för önskvärda förbättringars genomförande vid egnahemsjordbruk.
Under åren 1905—23 hade utlämnats 93,364,505 kr. i jordbrukslån och
40,488,050 kr. i bostadslån, varav omkring <sup>2</sup>/<sub>3</sub> genom hushållningssällskapen.

Slutligen har första steget till tvångsavlösning av privat egendom till
enskilds förmån tagits genom den s. k. <i>ensittarelagen</i> av den 26 mars 1920,
enligt vilken innehavare av lägenhet, som över 20 år brukats av annan än
ägaren, berättigats att lösa området, om dettas värde till minst <sup>1</sup>/<sub>4</sub> belöper sig
på byggnader, tillhöriga innehavaren av lägenheten.

För främjande av redan förefintliga småjordbruks höjande har staten
alltsedan år 1902 beviljat ett avsevärt och småningom ökat anslag, vilket
användes till åtskilliga ändamål såsom premiering av mindre jordbruk,
studieresor för mindre jordbrukare, understöd åt kontrollföreningar (från
1904), premielån, d. v. s. räntefria lån för särskilda arbetens utförande, vilka
anses betalade, då låntagaren på tillfredsställande sätt och inom viss tid
utfört arbetet, undervisningskurser (från 1906), premiering av mindre
odlingsföretag (1908) samt (från 1918) till understöd för anordnande av bokföring
och en lånefond för anordning av gödselns vård.

ARRENDE. Likasom under föregående tid har även under 1800-talet
jorden till ojämförligt största delen varit brukad av ägarna. Statistiska
uppgifter häröver finnas först från 1880-talet, då arrendegårdarna uppgåvos
till omkring 17 proc. av hela antalet brukningsdelar, vilken siffra vid
sekelskiftet ytterligare nedgått till omkring 15 proc. Härvid äro dock torpen ej
medräknade. Om så sker, såsom göres i den officiella statistiken sedan år
1920, så uppgick antalet brukningsdelar brukade av annan än ägaren ännu
1900 till omkring 43 proc. Under det nya århundradet har emellertid
antalet torpare starkt avtagit, till följd varav antalet arrendejordbruk år 1920
beräknades till 27.6 proc. av hela antalet brukningsdelar. De gamla, i 1734
års lag intagna bestämmelserna om jordlega, med vissa senare ändringar,
fortforo att gälla hela 1800-talet men hade i åtskilliga avseenden blivit mindre
motsvarande nutidens förändrade förhållanden. Sålunda hade lagen
huvudsakligen avseende på upplåtelse till landbo, d. v. s. en underhavande brukare,
som erlades dels städja, dels årlig avråd, oftast helt eller delvis i arbete, men
avsåg ej särskilt de i äldre tid föga förekommande egentliga arrendena som
vanligen omfattade en huvudgård och betalades blott med årlig penningeavgäld.
Den nya lag om nyttjanderätt till fast egendom, som utfärdades den 14 juni
1907, omfattade all upplåtelse av nyttjanderätt till jord mot lega. Dess
avvikelser från förut gällande bestämmelser hade huvudsakligen till syfte att
medföra större bestämdhet och motsvarighet mot rådande förhållanden samt att
bereda arbetsskyldig brukare önskvärd trygghet att kunna på fördelaktigt
sätt sköta sitt eget jordbruk. Bland viktigare ändringar må följande anföras.
Avtalet borde vara skriftligt, då parterna ej annorlunda åsämjas.
Arrendeavtal, som saknar bestämmelse om upplåtelsetiden, skall anses gälla i 5 år
och anses förlängt på denna tid, om arrendatorn med upplåtarens goda
minne kvarsitter efter upplåtelsetidens utgång. Endast för vissa i lagen
angivna fall äger upplåtaren ensidigt häva avtalet. Den gamla regeln, att köp
bryter legostämma, är ersatt av bestämmelser, avsedda att trygga arrendators
rätt vid fastighetens överlåtelse, även utan att kontraktet är intecknat.
Betingade dagsverken skola vara fastställda i avtalet så till sin mängd som till sin
fördelning på året, uppgift å dag för deras utgörande skall i förväg lämnas
brukaren och förpliktelse att utgöra överdagsverken är ej giltig. Arrendator
äger rätt att erhålla ersättning för rör till täckdikning, som utföres enligt
plan, som uppgjorts av statens lantbruksingenjör eller godkänts av
jordägaren. Där ej annat överenskommits, äger arrendator rätt till jakt och fiske.
Han äger ej rätt att bortföra gödsel, vilken enligt lag den 24 maj 1895 om
vad till fast egendom hör, är tillbehör till jorden, och är skyldig att vid
avflyttning till jordägaren avlåta kvarvarande foder till hälften av i orten
gängse pris. Jordägarens skyldighet att svara för å fastigheten vilande skatt
och tunga har med undantag för bevillningen överförts på arrendatorn.

En i åtskilliga avseenden för jordägaren strängare arrendelag för
jordbruksegendom tillhörig bolag, ekonomisk förening eller enskild person,
vilken icke är mantalsskriven å fastigheten eller annan därmed sambrukad
fastighet utfärdades, som å sid. 739 nämnts, den 10 maj 1909 att gälla för
Norrland samt övre Dalarna.

Beträffande kronoarrenden ha åtskilliga förändringar i
upplåtelsevillkoren skett. Sålunda har den år 1799 införda bestämmelsen, att avraden
skall utgå i visst tunntal spannmål, år 1847 jämkats så, att tävlan på
arrendeauktion skall ske genom bud om kontant städja utöver avraden i spannmål,
och år 1855 bestämdes, att denna skall lösas efter 10 års
medelmarkegångspris. Sedan år 1871 skall avgälden bestämmas uteslutande i penningar.

BEFOLKNINGS- OCH ARBETAREPÖRHÅLLANDEN.<footnote><sp>N. Wohlin</sp>. Torpare-, backstugu- och inhysesklasserna (1908) och Den
jordbruksidkande befolkningen (1909). Statistisk årsbok.</footnote> Den vid
jordbruk sysselsatta befolkningen har, såsom följande siffror åskådliggöra,
undergått betydliga förskjutningar.

<table b>
<td><td 4 c><sp>År</sp>
<td><td c><sp>1805</sp><td c><sp>1870</sp><td c><sp>1900</sp><td c><sp>1910</sp>
<td>Lantbruksbefolkn. i proc. av hela folkm.<td r>78.0<td r>72.0<td r>54.0<td r>48.0
<td>Lantbruksbefolkn. per 100 ha åker<td r>216.0<td r>118.0<td r>79.0<td r>73.0
<td>Bondeklassen i proc. av jordbruksbefolkn.<tab><td r>60.0<td r>52.0<td r>57.6<td r>50.0
<td>Torpare i proc. av jordbruksbefolkn.<td r>14.2<td r>16.2<td r>13.3<td r>12.6
<td>Backstugusittare, inhyses, husmän<td r>10.7<td r>18.0<td r>11.0<td r>4.6
<td>Statare, stattorpare, tjänstefolk<td r>15.0<td r>14.0<td r>16.0<td r>9.0
<td>Andra arbetare, ej i tjänst<td c>—<td c>—<td r>2.3<td r>12.5
</table>

Lantbefolkningen har, särdeles under århundradets senare del, nedgått
högst betydligt, vartill orsaken främst får sökas i industriens utveckling,
vilken erbjudit högre arbetsförtjänst än jordbruket, vilket under en stor del
av denna tid lidit av svårt betryck. Minskningen har dock föga träffat
jordägare- och arrendatorklasserna utan huvudsakligen de vid jordbruket mera
fast bundna arbetarna. Dessa utgjordes vid periodens början huvudsakligen
av lagstadda tjänare i husbondens kost och torpare. Därjämte fanns en
betydlig reserv av backstugusittare och inhysesfolk. Däremot voro statare,
d. v. s. lagstadda arbetare med kontant lön, stat och eget hushåll, vilka
funnos blott vid herrgårdarna, så fåtaliga, att de ej förr än år 1825 började
angivas i befolkningsstatistiken.

Torparna, vilka betalade brukningsrätten till torpet med vissa
veckodagsverken och därutöver voro skyldiga att vid pafordran utgöra överdagsverken
mot bestämd, låg daglön, tillväxte i antal intill 1860-talet, men detta har
därefter oavbrutet avtagit, och från slutet av 1800-talet har avgälden allt
allmännare utgjorts i penningar och, som redan nämnts ha de genom nya
arrendelagstiftningen fått en lika trygg ställning som egentliga arrendatorer,
bland vilka de numera i jordbruksstatistiken inräknas. Statare och
stattorpare, en under 1800-talets förra del först omtalad mellanklass mellan statare
och torpare, vilken dock aldrig vunnit någon större betydelse, ha blivit
herrgårdarnas huvudsakliga arbetsstyrka, i den mån torpdagsverken avtagit, och
därjämte har den av de ekonomiska förhållandena framtvungna
sparsamheten med avlönat arbete lett till ökad användning av fria arbetare i mån av
det under året växlande arbetsbehovet. Backstugu- och inhysesklassen, som
intill århundradets mitt var i stark tillväxt och ansågs som landsbygdens
proletariat, har hastigt avtagit, under senaste årtionden delvis genom att de
förvärvat egna smålägenheter, varigenom de liksom många torpare
uppgått i de självägande jordbrukarnas klass.

Jordbruksarbetarnas ställning har under senaste halvsekel betydligt
förbättrats. Från 1870 till tiden närmast före världskriget hade de fasta
tjänarnas lön omkring tredubblats och daglönen ungefär fördubblats. Under
senaste kristid stegrades avlöningarna oerhört men hava sedan åter nedgått
till 2—3 gånger förkrigstidens pris. Samtidigt med lönestegringen
framträdde en tilltagande tendens att ersätta staten med kontant lön, så att den
förra vanligen består blott i mjölk, bränsle och spannmål.

Samtidigt har den dagliga arbetstiden minskats, så att sommardagsverket,
som förr var 12 timmar eller mer, numera, delvis under inverkan av den
för industrien fastställda 8-timmarsdagen, nedgått till 9—10 timmar. För
övrigt har jordbruksarbetarnas ställning blivit friare. Tjänstehjonsstadgan,
som förnyades den 23 nov. 1833, är ännu gällande, men flertalet av dess
bestämmelser hava kommit ur bruk. Bestämmelsen om årstjänst och
orlovssedel vidhållas väl allmänt beträffande fast anställda tjänare, men
halvårstjänst är rätt vanlig. Den förr vanliga bestämmelsen i arbetskontraktet, att
arbetarens hustru skall vara skyldig att utföra mjölkning och annat arbete,
möter allt större motstånd.

Efter industriarbetarnas exempel började lantbruksarbetarna omkring
sekelskiftet att sammansluta sig till förbund för att genomdriva sina
önskningar. De först bildade föreningarna i Skåne och i mellersta Sverige
sammanslöto sig år 1906 till <i>Svenska lantarbetareförbundet,</i> som år 1908 anslöt
sig till arbetarnas landsorganisation. Efter en tids avtynande, varunder det
utträdde ur landsorganisationen, återupplivades förbundet år 1918 och
samtidigt bildades <i>Uppländska lantarbetareförbundet</i> och år 1919 <i>Mellersta
Sveriges skogs- och lantarbetareförbund.</i> År 1920 beräknades omkring 10
proc. av lantarbetarnas hela antal tillhöra dessa förbund.

Denna arbetarnas organisation framkallade en motsvarande bland
arbetsgivarna. Länsföreningar började bildas och år 1908 bildade dessa en
riksorganisation Svenska lantarbetsgivareföreningarnas fullmäktige vilken år
1920 ändrades till ett centralförbund av de lokala föreningarna, <i>Svenska
lantarbetsgivarnas centralförening.</i>

Arbetareföreningarna hava strävat att införa kollektivavtal. Sådana
träffades första gången år 1906 i Skåne men fingo någon större omfattning först
år 1919, då ett riksavtal träffades angående allmänna arbetsvillkor, arbetets
ledning, föreningsrätt, övertid, olycksfallsförsäkring m. m., liksom även i
anslutning därtill ett antal avtal för särskilda län. Sedermera hava dylika avtal
upprepade gånger avslutits.

BYGGNADER. Det nittonde och början av det tjugonde århundradet ha
varit en ny- och ombyggnadstid vid det svenska jordbruket mer än någon
föregående period. Den stora ökningen av åkern och dess produktion,
ägoskiftet och därav föranledd utflyttning, övergången till ett intensivare
brukningssätt och därmed följande ökade fordringar på byggnadsutrymme,
hygieniska förhållanden i kreatursstallarna samt på bekvämlighet och
arbetsbesparing ha varit anledning att ombygga flertalet ekonomihus.

Brandförsäkringsvärdenas starka stegring vittnar om byggnadskapitalets
ökning. Gjorda beräkningar visa också, att lantmannabyggnadernas relativa
värde i Sverige är högre än i de flesta andra länder, och göra det antagligt,
att byggnadskapitalet i regel är över hälften av egendomarnas
taxeringsvärde och på smärre gårdar och i Norrland i allmänhet överstiger
detsamma.<footnote><sp>P. Fahlbeck</sp>, Sveriges nationalförmögenhet, 1890, s. 108. <sp>L. Nannesson</sp>, Jordbruksekonomi 1924, s. 35.</footnote>

Byggnadssättet har också under detta tidsskede avsevärt förändrats.
Strävandet att spara byggnadsvirke framträdde mycket vid periodens början.
I enskiftesstadgan tillförsäkrades understöd åt dem, som uppförde huset av
annat än trä, och genom en kungörelse den 17 maj 1815 förordades särskilt
väggar av stampad lera. Patriotiska sällskapet offentliggjorde en
beskrivning av detta byggnadssätt,<footnote>Hushålln. Journal okt. 1789 och <sp>Åkerrén</sp>, Begrepp om lerhusbyggnader, 1811.</footnote> för vars användning också
Lantbruksakademien och vissa hushållningssällskap verkade. Senare förordades gjutning
av väggar av kalk-sandbruk, men ingendera metoden vann synnerligt insteg.
Ladugårdar uppfördes i stor omfattning av gråsten, särdeles i Skåne, vilket
dock på grund av arbetslönernas stigning mindre använts efter århundradets
mitt. I trähus inskränktes virkesåtgången genom att utbyta de timrade
gavelröstena eller kallhusens hela timmerväggar mot sådana av bräder på
stolpvirke, takåsarna mot takstolar av klenare virke, takved mot spiller och
de utskjutande korsknutarna, som först taga röta, mot laxknutar med
bräd-fodring. Omkring senaste sekelskifte började man i samma syfte att
uppföra väggar i varmhus av stående plank och bräder med isolerande fyllning
eller mellanlager av papp liksom även att gjuta dem av cementbruk med
isolerande luftrum.

I byggnadernas anordning och yttre ha de olika orternas gamla bruk i
stort sett bibehållits. I södra Sveriges slättbygder ha de i fyrkant
sammanbyggda husen i allmänhet vid ombyggnad flyttats något i sär, utan att planen
ändrats. I Norrland, där virkestillgången var riklig, har man fortsatt med
slöseriet i byggnader, med stora hus, som blott delvis användas, i
Hälsingland och ett stort antal hus i övre Norrland. Från städer och
stationssamhällen har ett stillöst och slarvigt byggnadssätt i senare tid börjat spridas,
varemot dock en kraftig reaktion uppstått för bevarande av de särskilda
orternas gamla, enkla och stilrena byggnadsskick.<footnote><sp>J. Åkerlund</sp>, i samlingsverket Svenska allmogehem, 1909, samt dens. och <sp>I. Tengbom</sp>, Gamla svenska allmogehem, 1912.</footnote>

I husens form och inre började från 1840-talet, först vid herrgårdar och
därefter om än sent vid bondgårdar göras ändringar för vinnande av
utrymme, bekvämlighet och arbetsbesparing. Sammanhörande lokaler
sammanfördes under ett tak, de många små husen ersattes med ett fåtal större
och bredare. I ladugården utbyttes uppställningen av djuren utefter
långväggarna mot dubbla rader med foderbord emellan på tvärs eller längsefter
huset, och båsbalkarna försvunno. Enligt danskt mönster förordades
gödselhus, vilket blivit vanligt vid små jordbruk, under det att man vid större
gårdar inskränkt sig till att bygga täta gödselstadsbottnar.  Med tröskverkens
införande följde, att de smala logbyggnader med tvärgående genomkörning
och tröskloge, som genom logbalkar var skild från sädesgolven, ersattes av
bredare logar med plats för tröskverket i mitten och vandringshus utanför.
Då ångtröskverk på 1850-talet började införas, började vid stora gårdar
logbyggnaden förses med en längsgång, vari tröskverket kunde flyttas.
Införs-lingen underlättades genom att bygga upp under taket liggande körbroar,
och omkring sekelskiftet genom anläggning av hisslogar, vilka blivit allt
mera vanliga, då elektrisk drivkraft blivit tillgänglig.

Till dessa reformer i byggnadsväsendet vid herrgårdarna bidrog under
1850- och 1860-talet en riklig facklitteratur, av vilken märkes <sp>Rob.
Akrells</sp> Tidskrift för praktisk byggnadskonst och ingenjörsvetenskap
(1858—1871) samt framför allt <sp>Charles Emile Löfvenskiölds</sp>
Lantmannabyggnader (1884) och Lantmannabyggnader huvudsakligen för
mindre jordbruk (1868). Det mindre jordbrukets byggnadsväsen har först
under senare tid rönt någon avsevärd påverkan av teknisk och ekonomisk
sakkunskap i samband med strävandena för detta jordbruks höjande. För
större jordbruk har under senaste tid <sp>L. N. Gramén</sp> uppgjort ett stort
antal ritningar,<footnote><sp>L. N. Gramén</sp>, Lantmannabyggnader, 1916, 3:e uppl. 1922.</footnote>  motsvarande moderna förhållanden vid jordbruk.

NYODLING. Enligt statistiska uppgifter<footnote><sp>Sundbärg, G.</sp> Emigrationsutredningen. Betänkande tab. 21.</footnote> ökades Sveriges odlade
jordvidd under de 60 åren 1800—1860 från 850,000 till 2,500,000 hektar eller
över 27,000 hektar om året och den årliga ökningen var med undantag för
1880-talet, då den var betydligt mindre, ungefär lika stor ända till
århundradets slut, varefter den starkt nedgått. Om än dessa siffror ej äro fullt
pålitliga som mått på nyodlingen, torde de dock visa, att denna skedde i stor
utsträckning under 1800-talet men sedan starkt mattats.

Under århundradets början understödde staten odlingsverksamheten med
jämförelsevis obetydliga lån, men detta understöd fick från 1840- och i
synnerhet från 1880-talet en allt större omfattning (sid. 735) och under senare
år ha så gott som alla odlingsföretag skett med anslag eller lån av
statsmedel.

Av större odlingsföretag, som utförts under denna tid må nämnas
sänkningen av sjön Tåkern i Östergötland (1840—46), Hästefjord på Dal
(1860-talet), Näsbyholmssjön i Malmöhus län (1866—69), Temnaren i Uppland
(1871—78), Hornborgssjön i Västergötland (1870-talet), Hjälmaren och
Kvismaren i Närke (1877—87), Nosaby och Hammarsjöarna vid Kristianstad
(1880-talet) och Finjasjön (1890-talet).

Beträffande odlingssättet har den ändring skett, att bränning allt mer
avtagit, i det att insikten om det slöseri, som förstöringen av mylla och
mullbildande ämnen innebär, blivit allmän. Vid periodens början torde egentligt
svedjebruk varit starkt inskränkt och vid 1800-talets mitt så gott som
försvunnet, men flåhackning och bränning var vanlig vid all odling, och
lerbränning förordades som ett vid det högt stående engelska jordbruket använt
medel att förbättra jorden.<footnote><sp>Juhlin-Dannfelt</sp>, Landtbruksakad, historia I, s. 62.</footnote> Längst har i södra Sverige bruket att genom
svedning av hedar framkalla en tillfällig förbättring av betet bibehållit sig.


Till brännings och svednings upphörande har även lagstiftningen bidragit.
Svedjebruket inskränktes genom förordningen den 1 aug. 1805 och 2 mars
1819, vilka gjorde svedjande å sandmo, bergaktig och stenbunden mark
beroende av myndigheternas medgivande, och i de nya arrendelagarna (sid. 741)
infördes förbud för arrendator att svedja och bränna jord utan jordägarens
medgivande.

<img l>Fig. 168. Carl v. Feilitzen.</img>
Nyodlingen hade under 1700-talet i främsta rummet hänvisats till kärr
och mossar, och även under förra delen av 1800-talet förekommo
odlings-företag å denna mark och framställdes förslag om
särskilda metoder för denna odling.<footnote><sp>v. Ekensteen</sp>, F. Mossodling i frågor och svar, Växiö 1846.</footnote> Framgången
var dock ringa, ända tills man i mineralisk
konstgödsel fick medel att framkalla och underhålla
fruktbarheten å dylik jord. Sedan och särdeles
från 1880-talet har kärr- och mossodling fått allt
större omfattning, så att nyodlingen från denna tid
huvudsakligen varit av denna art. Förtjänsten
härav och av utbildandet av en rationell
mossodlingsmetod utan bränning tillkommer i främsta
rummet den på initiativ av bergsingenjören Carl
v. Feilitzen (1840—1901) år 1886 bildade
Svenska mosskulturföreningen, vilken genom sin
försöksverksamhet å försöksgården Flahult i
Småland och å talrika försöks- och
uppvisningsfält samt genom undersökningar och
rådgivning fortfarande leder utvecklingen av denna odling.

TORRLÄGGNINGEN av jorden hade tidigare varit föga beaktad. I 1734
års lag föreskrives endast, att avloppsdike i oskift mark bör vara 2 alnar brett,
1 aln djupt och 1 aln i botten samt skårdiken, d. v. s. tegdiken, hava samma
djup men 6 kvarter dagbredd och 3 kvarter bottenbredd, varvid sålunda
hänsyn tagits huvudsakligen till ett hastigt avledande av ytvatten men föga
till sänkning av grundvattnet. Ofta saknades också i 1800-talets förra del all
avdikning, vilken ersattes av fårorna mellan högt sammanplöjda tegar, och
där diken funnos, voro de grunda, oregelbundet sönderstyckande jorden och
ofta utan avlopp. I början av århundradet förekom fråga om avdikning
huvudsakligen i samband med förslag om nyodling av sanka marker.

Den för rådgivning vid dylika företag inkallade engelsmannen <sp>George
Stephens</sp> (sid. 728) tillämpade här den i hans hemland vanliga öppna
avdikningen samt <sp>Elkingtons</sp> system (sid. 318) att uppsöka och avskära
vattenådrorna och att genom borrhål bereda avlopp för vattnet, s. k.
vertikaldränering.<footnote><sp>G. Stephens</sp>. Avhandling om ängsvattning, dikning och vallars anläggning. Övers. 1841.</footnote>

Täckdikning infördes från 1840-talet i fullkomligare form efter engelskt
mönster med ledningssystem av dikesrör i stället för de förut brukade
enstaka dikena med en bottenränna av flata stenar, vilken täcktes med småsten,
eller med virke, täckt med torv eller halm. Den nya täckdikningsmetoden
spreds framför allt genom statens agronomer och från
lantbruksläroanstalterna utgående lärjungar samt genom inspektoren å Ultuna <sp>F. A. Dahls</sp>
handledning, Om åkerjordens avdikning (1853). Att insikten om
täckdikningens fördelar blott långsamt vunnit någon allmän spridning, visas därav,
att då ändring av ovan omtalade bestämmelse i lagen om dikning skedde år
1858, den ej gick längre än att öka det stadgade djupet av avloppsdike till
2 alnar och minska bottenbredden till <sup>1</sup>/<sub>2</sub> aln.

Först genom lag om dikning och annan avledning av vatten den 20 juni
1879 fastställdes rätt att för jordens torrläggning till 4 fots djup avleda
vatten över annans mark samt skyldighet för granne att deltaga i
diknings-kostnaden i den mån han har fördel därav för sin egen jords torrläggning
till detta djup. Dessa bestämmelser hava sedan införts i den nya vattenlagen
den 28 juni 1918 med ändringar den 11 juni 1920.

I dikningslagen av år 1879 liksom i den nya vattenlagen är även stadgat
om vattenavledning från sank mark, sänkning eller avtappning av
vattensamlingar samt reglering av vattendrag och invallning för torrläggning av mark.

Avdikning och vattenavledning har, såsom ovan omtalats, befordrats
genom rikliga statsunderstöd (sid. 735).

BEVATTNING av ängar förekom i enstaka fall vid 1800-talets början. I
Västerbotten började överdämning på 1820-talet bliva allmänna för
sankmarkers förbättring, och vid samma tid anlades åtskilliga ängsvattningar av
danska ängsbyggare. <sp>G. Stephens</sp> (sid. 728) verkade också för dylika
anläggningar, för vilka han förordade en enkel hängbyggnad.

Bland de reformer, för vilka man ivrade på 1840-talet, var även
ängsvattning. Två unga män utsändes till Tyskland för att där studera saken, och
en av dem, <sp>Hjalmar Nathorst</sp>, utgav därefter en handledning i
bevattningsanläggning, under det att den andre under några år var anställd av
staten som undervisare däri, men saken hade blott ringa framgång, och av
de få anläggningar, som gjordes, torde flertalet ha förfallit. I övre Norrland
fortfor anläggningen av dämängar ännu efter århundradets mitt, men ej
heller dessa ha underhållits.

GÖDSLINGEN, som redan förut var försummad, blev snarare ytterligare
försämrad än motsatsen till följd av den omfattande nyodlingen till
sädesbärande åker, vilken till stor del skedde på gräsbärande mark och sålunda
minskade tillgången på hö och gödsel i förhållande till åkervidden.
Kreaturens innefodring var kortvarig och svag och gödselns vård mycket bristfällig,
varför gödseln ej räckte till hela trädesskiftet, ofta blott till <sup>1</sup>/<sub>10</sub>—<sup>1</sup>/<sub>20</sub> av
detsamma.

Från 1840-talet inträdde en ändring i dessa förhållanden i och med att
konstgödsel började användas. Detta bidrog väl till skördarnas ökning men
även till minskat intresse för stallgödselns tillvaratagande och vård samt för
kompostberedning, vilken tidigare varit rätt mycket beaktad vid
herrgårdsjordbruken.

Sedan på 1880-talet och senare vetenskapliga undersökningar visat, vilka
stora förluster av växtnäring uppkomma vid den dittills vanliga, vårdslösa
behandlingen av kreatursspillningen, ha ganska allmänt förbättringar i detta
avseende vidtagits. Rationellt byggda gödselstäder eller gödselhus och
gödselvattenbehållare ha anlagts i stor omfattning, även vid det mindre jordbruket,
där det befordrats genom småbrukspremieringen, vid vilken premielån
utdelats företrädesvis för detta ändamål. Är 1918 inrättades en statens
gödselvårdlånefond å 1 milj. kr., varifrån lån utdelas genom
hushållningssällskapen med företrädesrätt för innehavare av högst 50 hektar åker.

Sedan gammalt hade i vissa orter, särdeles i Dalarna och Norrland,
brukats att i ladugårdarna använda torv till bädd under kreaturen, men först
sedan på 1880-talet försök i Tyskland ådagalagt torr vitmosstorvs stora
förmåga att uppsuga urinen och minska kväveförlusten vid gödselns brinning
samt en fabriksmässig beredning av torvströ där uppstått, vann detta medel
för gödselns bättre bevarande allmännare beaktande i Sverige.
Torvströfabriker började anläggas, och deras antal har stadigt vuxit, så att de år 1923
beräknades till 237 med en årlig tillverkning av omkring 4 milj. balar om 60 kg.

Däremot fick användningen av åtskilliga kemiska »inströmedel» i gödseln,
som vid ungefär samma tid ivrigt förordades på grund av deras egenskap
att hämma brinningen och hindra kväveförlusten, icke någon fortvarande
tillämpning.

Jämte kreatursspillningen har <i>människogödsel,</i> latrin, kommit att bättre
tillvaratagas. Dess beredning till pudrett genom torkning och malning
(pariserpudrett) eller blandning med kalk eller i senare tid framför allt
torvmull, vilket under inverkan av agrikulturkemien ivrigt påyrkades från
1800-talets mitt,<footnote><sp>Arrhenius, J.</sp> Vårt bästa guld eller några ord till landtmannen i en för jordbruket viktig fråga. 1866.</footnote> har kommit att användas huvudsakligen vid städernas
renhållningsväsen men föga vid jordbruket, där människogödseln långt bättre än
förr tillvaratages genom inblandning i kreatursgödseln eller kompostering.

<i>Konstgödsel</i> eller artificiell gödsel började i Sverige omtalas på 1820-talet,
då man funnit, att den halvbrända torv, som erhölls vid bränning av dylik
vid hämmat lufttillträde, verkade som gödsel, en uppfinning, som belönades
med Lantbruksakademiens guldmedalj. Ungefär vid samma tid förordades
att efter engelskt föredöme använda lera för jordens gödsling eller
förbättring, men framför allt vann benmjöl förtroende och började framställas vid
benstampar och kvarnar. Det framställda benmjölet var dock till en början
grovt som grus, och först vid användning av stora mängder, 100—150 lisp.
per tunnland (1,700—2,500 kg. per hektar), framträdde tydlig verkan därav.
Först på 1860-talet framställdes benen till en tillräckligt finmald vara. Benmjöl
infördes för övrigt från denna tid i stora mängder från Ryssland, men kom
småningom att som konstgödsel allt mer undanträngas av de övriga
konstgödselmedel, som kommo i användning i Sverige ungefär samtidigt med i
det övriga Europa. (Sid. 460.) Av dessa kommo endast superfosfat (första
svenska fabriken år 1869, utländskt råmaterial), thomasfosfat och kalkkväve
samt ammoniumsulfat och under en rik sillfiskeperiod på 1870-talet
fiskguano, att tillverkas i Sverige, varemot flera olika föreslagna metoder att
framställa kaligödselmedel ur svenska silikatbergarter icke hade framgång.

Konstgödsels användning ökades i synnerhet i samband med myr- och

mossodlingen, som från 1880-talet fick stor omfattning. Den befordrades
också samt vann i säkerhet i dess verkan genom de lokala
fältgödslingsförsök (sid. 459), som liksom i andra länder och närmast efter danskt föredöme
igångsattes i slutet av 1890-talet.

Som <i>jordförbättringsmedel</i> intog märgel under århundradets förra del
främsta rummet. Hushållningssällskapen spredo upplysning om dess nytta
och verkade för uppsökande av och tillgodogörandet av mergellager. I Skåne
blev större delen av landskapets jord, där märgellager funnos, märglad under
1840- och 50-talen likasom i Halland på 1860-talet. Även i Västergötland
började märgel under det senare årtiondet eftersökas och användas, men i
det övriga Sverige kom denna jordförbättring föga till stånd och
undanträngdes under århundradets senare del av intresset för konstgödsel, vilken gav en
hastigare och mer påtaglig verkan, varjämte den fortgående stegringen av
arbetsprisen fördyrade märglingskostnaden. Under det att kostnaden för
märgling ännu vid det 4:e lantbruksmötet 1849 beräknades till blott 12—15
rdr. för tunnland, måste den några årtionden senare uppskattas till det
flerdubbla. Småningom lärde man, ej minst genom fältgödslingsförsöken, att
kalkens verkan som jordförbättringsmedel ej ersättes av konstgödsel utan
tvärtom är en förutsättning för största möjliga nytta av flertalet av dessa,
vilka minska jordens kalkhalt, och dessutom är ägnad att öka de fördelaktiga
mikrobiologiska omsättningarna i jorden. Under senaste årtiondena har
därför tillförsel av kalk till jorden åter vunnit stor tilltro som jordförbättring,
men av kostnadshänsyn har denna numera skett så gott som uteslutande
genom kalk, dels siamkalk från sockerbruken, dels kalkstensmjöl eller
kaustik kalk (köpt som bränd). Denna jordförbättring har ansetts vara av
den betydelse, att staten sedan år 1908 lämnat betydliga anslag för
nedbringande av fraktkostnaden för kalken. Under senaste åren, sedan en klarare
uppfattning av inverkan av den kemiska reaktion på jordens fruktbarhet
vunnits, ha undersökningar av denna börjat utföras även i Sverige för att
därigenom vinna säkrare bedömande av jordens kalkbehov   (jfr sid. 673).

JORDENS BEARBETNING. Så länge åkerjorden var delad i smala tegar
genom öppna landdiken, härskade bruket att oavbrutet sammanplöja dessa,
varigenom de blevo starkt kullriga. Härigenom vanns en väl behövlig
förbättring av jordens torrläggning, men grödan blev mycket ojämn, rik på den
hopade matjorden i tegarnas mitt och starkt avtagande mot kanterna. I den
mån en bättre avdikning och i synnerhet täckdikning möjliggjorde
åkerjordens sammanläggning till större stycken, började man från 1840-talet
införa »det skotska plöjningssättet» med omväxling av tegryggars och
slutfårors läge — och bredare tegar. Kännedomen om detta plöjningssätt spreds
genom en av <sp>Hj. Nathorst</sp> år 1846 utgiven handledning däri samt genom
tävlingsplöjningarna (sid. 721) och lantbruksläroverken, och detta
plöjningssätt blev snart förhärskande vid herrgårdarna. Härtill bidrog, att markytans
jämnande underlättade användningen av de större och förbättrade redskap,
som från 1860-talet började komma i bruk. Den gamla sammanplöjningen
har dock segt vidhållits i vissa orter, särdeles inom den styva lerans område
i Västergötland.


Under senare delen av 1800-talet började även <i>figur-</i> eller <i>carréplöjning</i>
samt, om än mer sällsynt, <i>balkplöjning</i> att användas för arbetsbesparing, det
förra huvudsakligen vid trädesbruket, det senare vid höstplöjning.

Uppläggning av jorden i drillar blev till en början vanlig vid
rotfrukts-odlingens införande, för att bereda dessa djuprotade växter bättre
växtvill-kor, men i den mån jorden blivit avdikad och djupare bearbetad, har detta
bruk allt mer försvunnit.

Jordens bearbetning har blivit djupare, men egentlig djupbearbetning,
som varmt förordades under 1870—90-talen, har allt mindre använts, då den
vanliga bearbetningen blivit djupare och arbetet dyrare. Tvärt om har under
senare tid allt större betydelse tillmätts ytbruk genom skumplöjning,
harv-ning, hästhackning och vältning dels för ogräsets bekämpande, dels för att så
mycket som möjligt bevara fuktigheten i jorden och därigenom gynna
bakterielivet, kemiska omsättningar och utsädets groning.

REDSKAPEN voro vid början av 1800-talet i stort sett av samma slag
och typer som sedan århundraden tillbaka, utom att de i jorden arbetande
delarna i allmänhet börjat förfärdigas av järn. Då vid denna tid nya
redskapstyper började vinna insteg i det svenska jordbruket, var det
huvudsakligen engelska modeller, som eftergjordes.

Denna tillverkning igångsattes först av majoren <i>C. G. Stjernsvärd</i> å
Engeltofta i Skåne, där under ledning av en engelsk mekaniker diverse redskap
tillverkades för försäljning. Mer betydelsefull blev den redskapstillverkning,
som Lantbruksakademien från år 1815 till in på 1820-talet bedrev vid en
<i>»Centralverkstad»</i> i Stockholm, därigenom att redskap därifrån
utlämnades till hushållningssällskapen liksom till enskilda för att tjäna som
modeller. (Sid. 717.)

Ännu under 1840-talet fortgick tillverkningen av redskap efter engelska
modeller vid ett antal enskilda egendomar för försäljning, och särskilt var
denna tillverkning vid lantbruksskolorna av betydelse, emedan lärlingarna
vid dessa spredo kännedomen om dem och deras användning i landets olika
delar.

Under 1820- och 1830-talen började också mekaniska verkstäder, bland
dem <sp>Keillers</sp> i Göteborg, att tillverka lantbruksredskap, huvudsakligen
plogar, av skotska svängplogmodeller. Vid Motala verkstad började år 1830
tillverkning av spadar efter engelsk modell. På 1840-talet fick
redskapstillverkningen vid särskilt därför inrättade verkstäder större omfattning. Från
denna tid härröra <sp>Kockums</sp> verkstad i Malmö, Överums, Ankarsrums,
Näfvekvarns, Hellefors, <sp>Munktells</sp> och <sp>Thermænius</sp>. Västerås
mek. verkstad började på 1870-talet.

Sedan amerikanska modeller blivit bekanta i Europa genom de första
världsutställningarna 1851 och 1862 i London samt 1855 i Paris, nådde de
snart även Sverige, och en betydlig import av såväl engelska som från
1870-talet även amerikanska redskap vidtog. Samtidigt växte och förbättrades
även tillverkningen vid svenska verkstäder, så att den före 1800-talets
utgång ej blott kunde till större delen fylla det egna landets behov utan även
hade en betydlig export till andra länder.


Till denna spridning av förbättrade redskap och den inhemska
tillverkningens framgång, bidrogo de provningar och utställningar av redskap, vilka
fingo allt större omfattning. De första provningarna, vilka utfördes av
delegerade från Lantbruks- och Vetenskapsakademierna på 1820- och 1830-talet,
gällde torkugnar för tröskad säd, som skulle kunna ersätta de bränsleödande
eldriorna, men även förbättrade riemodeller. Sedan följde lantbruksmötena,
för vilkas prisbelöningar särskilda provningar lades till grund från år 1886.
För dessa provningar inrättades år 1897 de på en donation för 10 år av
aktiebolaget Separator grundade
<i>Maskin- och redskapsprovningsanstalterna</i>
å Ultuna och Alnarp, en institution, som
sedan alltjämt uppehållits med
statsmedel.

<img r>Fig. 169. Svängplog enl. Smalls modell.
Lantbr. Akad:s museum.</img>
I avseende på de särskilda
redskapsslagen må följande erinringar göras.

Då  plogar började tillverkas  i
Sverige, följde man närmast skotska
svängplogsmodeller, dels <sp>Small</sp>'s, dels den något mer långsträckta <sp>Bailey</sp>'s
(fig. 69), och en vid Ultuna konstruerad medellång plog, vilkens tillverkning
upptogs vid Överum (Överum N:o 1), och som kan anses vara en typisk
representant för de svenska svängplogarna. På 1850-talet började korta,
tvära plogar efter amerikansk modell att tillverkas och vunno rätt stor
spridning tack vare sin billighet, vilket särskilt gäller sådana med kroppen gjuten
i ett stycke. Senare infördes tyska kärrplogen (fig. 109) med brant, konkav
vändskiva (1870-talet) och slutligen på 1890-talet amerikanska plogar med
cylindriska vändskivor av compound-stål (Albion-, Oliver-, Deere-, m. fl.),
vilka på det nya århundradet eftergjorts vid svenska verkstäder (fig.
171). Därjämte ha dessa sedan 1870-talet tillverkat ramplogar med 2—4
kroppar (fig. 108). Ängplogar (fig. 133) ha införts i några få exemplar
men ha icke fått någon vidare spridning dels på grund av sin dyrhet,
dels till följd av åkerns starka styckning genom impediment och öppna
diken. Då explosionsmotorer under 1900-talets andra årtionde började införas
som dragare för åkerredskap, vunno av sådana drivna motorplogar, vilka
på grund av sin lättrörlighet passa även på små fält, hastigt stor användning
vid något större jordbruk, och den inländska tillverkningen av sådana,
företrädesvis konstruerade för användning av billiga råoljor, nådde snart en stor
omfattning och hög ståndpunkt.
<img l>Fig. 170. Ultunaplog.</img>
<img r>Fig. 171. Arvika brytplog.</img>
<img>Fig. 172. Traktor Avance med treskärig plog.</img>
De gamla svenska fyrkantharvarna började på 1840-talet ersättas av
skotska romboidalharvar, och i följande århundrade av engelska sicksackharvar
(fig. 124). Som en nyhet spredos rullharvar, vilka lära först ha konstruerats
av <sp>Chr. Gust. Geijer</sp> i Värmland och även redan tidigare förekommit i
utlandet (fig. 56), men nu blevo kända som en norsk modell.  Jämte de gamla
svenska krokpinn- och klösharvarna omtalas från 1800-talet djupare
arbetande engelska exstirpatorer, grubber och kultivatorer, vilka dock aldrig
kommo i någon allmännare användning. Detta gäller även de av svenska
verkstäder efter århundradets mitt tillverkade alvluckrarna. Även de för
ytbruk avsedda skarifikatorerna och hästhackorna funno blott ringa
spridning, tills de senare blevo allmänna i samband med rotfruktsodlingen. På
1880-talet inkommo flera nya amerikanska harvtyper, av vilka
fjäderharvarna till största delen undanträngde klösharvarna och utbildades till
kultivatorer samt andra till större djup arbetande typer, och tallriksharvar, vilka
i sin ursprungliga typ eller i en svensk
modifikation, spadharv, blevo allmänt
använda på mossjord.

<img l>Fig. 173. Wibergs sladdharv.</img>
De gamla slät- och pinnsladdarna, som
allmänt användes på mellersta Sveriges
styva jord, ersattes mot århundradets slut
rätt allmänt av sladdharvar, konstruerade
av <sp>C. M. Wiberg</sp> i Ransta.
Av vältar infördes de engelska Crosskill- och Cambridge-typerna (fig. 129,
130), på 1850-talet och ringvältar omkring 20 år senare, och båda de
sistnämnda modellerna ha sedan blivit förhärskande i landet.

Engelska radsåningsmaskiner infördes och tillverkades i landet redan i
början av  1800-talet men vunno först genom <sp>Garrets</sp> modell (fig. 131),
som infördes på 1850-talet, någon större spridning. Dessa maskiner, som
utmatade säden med skophjul, undanträngdes på 1880-talet i viss mån,
särdeles i mellersta Sverige av maskiner av amerikansk typ med refflade
matarevalsar och billar, som nedträngde i jorden utan belastning. Samtidigt
började tyska modeller med matarehjul med i periferien insänkta samt något
senare sådana med tallrikformade matareskivor att spridas.
Bredsåningsmaskiner av skotsk modell omtalas på 1850-talet.

<img>Fig. 174. Arvika självbindande skördemaskin. 1925.</img>
Av hästräfsor infördes de engelska av Smiths modell (fig. 128) med
sabel-formiga pinnar på 1850-talet men undanträngdes på 1870-talet av de
amerikanska tigerräfsorna med fjädrande rundjärnsklor och
självavläggningsanordning. På 1890-talet konstruerades balansräfsor av <sp>W. Swalin</sp>.

<img l>Fig. 175. Svensk tröskmaskin
efter T. S. Greve.</img>
Av skörde- och slåttermaskiner, som
blivit bekanta genom de första
världsutställningarna, infördes de första i slutet av
1850-talet och blevo mer allmänna från
1870-talet, då också den inhemska tillverkningen
av slåttermaskiner började liksom senare
av skördemaskiner.

Tröskverk av <sp>Meikles</sp> modell (sid.
321) tillverkades i Sverige i början av
1800-talet, om ej tidigare, och denna tillverkning
omtalas med beröm även i utlandet<footnote><sp>v. Lengerckes</sp> landw. Convérsation lex., art. Dresden.</footnote> under
benämningen »svenska tröskmaskiner» (fig.
175). På 1850-talet infördes rensande tröskverk av engelska tillverkningar,
och dylika verk blevo snart en specialitet för <sp>Thermænius</sp> och
<sp>Munktells</sp> verkstäder. Stiftverk, en amerikansk konstruktion, som blivit bekant
i Europa genom de första världsutställningarna, visades i Sverige första 
gången 1874, och kort därefter upptog <sp>Thermænius</sp> tillverkning efter
denna modell.

Sädesrensningsmaskiner med fläkt funnos i användning redan vid början
av 1800-talet. Omkring århundradets mitt infördes sådana med fläkt och
såll av engelsk tillverkning (Hornsby's modell) (fig. 132) och snart fick den
inhemska tillverkningen av sådana, s. k. kastmaskiner, i olika sammansatta
modeller stor omfattning. På 1880-talet kommo sädessorterare i bruk, först
importerade men snart även sådana, tillverkade inom landet
(<sp>Thermænius</sp> purgator m. fl.).
<img>Fig. 176. Tröskverk från J. Thermænius och Son i Hallsberg.
H. Halmskakare. D. Halmsåll. E. Återföringsplan.  K. Trappsäll. H. och P. Agnar, boss.   T. l:a, U. 2:a säd.</img>

De svenska uppfinningarna av <i>mejeriredskap</i> och dessas tillverkning
omtalas nedan i samband med mjölkhushållningen.

Slutligen  må  erinras  om  mjölkningsmaskinerna. Då den i England på
1880-talet framkomna modellen med mjölkens utsugning medels
luftför-tunning visade sig hava skadlig inverkan på kornas spenar, försökte svenska
uppfinnare att utpressa mjölken mellan rörliga maskindelar (<sp>De Lavals</sp>
laktator, <sp>F. o. B. Ljungströms</sp> mjölkningsmaskin, <sp>I. Lindströms</sp>
Omega m. fl. på 1890-talet), men då tryckmaskinerna voro utsatta för stark
slitning och voro svåra att avpassa efter växlande juver- och spenformer,
övergingo de svenska konstruktörerna åter till sugsystemet med den av
<sp>Lawrence</sp> och <sp>Kennedy</sp> på 1890-talet uppfunna pulsatoranordningen,
vilken frambringar ömsevis luftförtunning och atmosferiskt lufttryck i
spenarna omgivande spenkoppar. Efter detta system har maskinmjölkningen
vunnit stor fullkomning och fått stor användning vid större herrgårdar, där
elektrisk drivkraft kunnat användas.

ÅKERBRUKET. Liksom på kontinenten stod i Sverige det intensiva
engelska brukningssättet av åkern som mönster för mer upplysta och
framåtsträvande jordbrukare, men förändringar i denna riktning vunno blott långsamt
insteg. I större delen av landet var ända fram mot 1800-talets mitt det gamla

<img r>Fig. 177. Thermænius kastmaskin.</img>
sädesbruket (sid. 403) rådande, med odling av höst- och vårsäd i två-
eller treskifte, jordens bearbetning huvudsakligen och dess gödsling
uteslutande förlagd till trädesskiftet på den fasta åkern samt tidvis återkommande
havreodling på äng. Liksom under föregående århundrade användes härifrån
avvikande brukningssätt i vissa orter. Sålunda brukades flera sädesskiften
mellan varje trädning i orter med ringa
åkerareal, såsom 4-skifte i övre Dalarna,
Hälsingland, på Dal, i Falbygden och
Småland, 5-skifte i magra
sandjordstrakter i Skåne, mångårig havreodling som
fortsättning på 3-skifte i Värmland,
oavbruten sädesodling i åkerfattiga orter i
Halland, Värmland, Dalarna och
Norrland, samt omväxling mellan säd och vall,
såsom lägtejordsskötseln i Dalarnas
bergslagstrakter, odling av havre å omplöjd
ängsmark och 1—2 års sädesodling för
vallföryngring i Norrland (sid. 403).

Frågan om införande av ett intensivare brukningssätt med odling av
foderväxter å trädesskiftet var under 1800-talets början mycket
omdebatterad (sid. 404).

<img l>Fig. 178. Alfa Laval mjölkningsmaskin. 1922.</img>
Det var redan av gammalt vanligt att använda hägnade delar av
trädesskiftet för odling av ärter och rovor, och då byjorden skiftades,
undanröjdes det hinder för ett sådant bruk, som tegblandningen utgjort, men
mot det nya brukningssättet anfördes framför allt det större behov av arbete
som växelbruket medförde. Då
de nya idéerna småningom
vunno tillämpning, skedde det till
en början huvudsakligen genom
att röd- (här och var även
alsike-) klöver odlades, vanligen
dock blott som 1-års gröda,
samt genom att odlingen av säd
å ängsmark utsträcktes till flera
år, och småningom tillämpades
även en dylik omväxling av säd
och vall även på den fasta
åkern, varigenom det senare
allmänna vanligen 6—8 års
sädes-, vall- eller koppelbruket
uppkom. Vid århundradets mitt var detta i allmänhet bruk å
herrgårdarna, under det att rent sädesbruk ännu var mycket allmänt hos
allmogen, särdeles i mellersta Sveriges slättbygder, men sedan har vall- och
grönfoderodlingen blivit förhärskande över allt. Rotfruktsodlingen ökades
däremot mycket långsamt, den i samband med växelbruket förordade
sommarstallfodringen,  varigenom  större  gödseltillgång erhölls, vann  väl  insteg

vid herrgårdarna, men inskränktes åter i den mån ökad vall- och
grönfoderodling gav tillgång till bete.

Utvecklingen av åkerjordens användning för olika grödor visas av följande
siffror.

<table o>
<td c><i>Åkerjordens  användning:</i><footnote>För tiden före år 1913 äro siffrorna från <sp>G. Sundbärg</sp>. Emigrationsutredningens betänkande.</footnote>
</table>
<table b>
<td v2 c>Gröda<td 4 c><sp>Hektar</sp><td><td 4 c><sp>Procent</sp>
<td>1801—1810<td>1851—1860<td>1891—1900<td>1913—1920<td><td>1801—1810<td>1851—1860<td>1891—1900<td>1913—1920
<td>Vete<td r>14,900<td r>40,500<td r>74,500<td r>130,200<td><td r>1.6<td r>1.8<td r>2.2<td r>3.4
<td>Råg<td r>194,900<td r>351,400<td r>403,200<td r>372,400<td><td r>22.9<td r>15.5<td r>11.7<td r>9.8
<td>Korn<td r>172,400<td r>244,600<td r>220,000<td r>172,600<td><td r>20.2<td r>10.8<td r>6.4<td r>4.5
<td>Havre<td r>122,300<td r>302,800<td r>815,500<td r>765,400<td><td r>14.3<td r>13.4<td r>24.0<td r>20.2
<td>Blandsäd<td r>60,000<td r>106,200<td r>123,700<td r>213,000<td><td r>7.0<td r>5.0<td r>3.5<td r>5.6
<td>Trindsäd<td r>27,000<td r>66,600<td r>50,900<td r>36,400<td><td r>3.1<td r>2.9<td r>1.5<td r>0.9
<td>Potatis<td r>7,800<td r>106,500<td r>157,600<td r>154,000<td><td r>0.9<td r>4.7<td r>4.6<td r>4.0
<td>Rotfrukter<td r>—<td r>18,000<td r>35,000<td r>113,600<td><td r>—<td r>0.8<td r>1.0<td r> 3.2
<td>Grönfod., Vall<td r>36,000<td r>589,000<td r>1,115,000<td r>1,455,000<td><td r>3.1<td r>26.0<td r>32.6<td r>39.0
<td>Träde<td r>240,000<td r>407,000<td r>412,500<td r>311,350<td><td r>27.0<td r>18.0<td r>12.0<td r>8.2
<td r>S:a åker<td r>800,000<td r>2,330,000<td r>3,400,000<td r>3,820,000<td><td r>—<td r>—<td r>—<td r>—
</table>

<i>Utsäde. Växtförädling.</i> På 1860-talet började utsädets beskaffenhet ådraga
sig större uppmärksamhet. Undersökningar visade, här som i utlandet, att
mycket i handeln förekommande utsäde var underhaltigt i avseende på
renhet och grobarhet, vilket ledde till inrättandet av frökontrollanstalter (sid. 731).
Senare påvisades, att de allmänt odlade sorterna av säd utgjorde en
blandning av olika botaniska former, och då dessa visade olika egenskaper såsom
olika tidig mognad och avkastning samt beträffande korn olika lämplighet för
maltberedning, vilket först gav anledning till dessa undersökningar, så
framstod från denna tid sortrenhet som en viktig fordran på ett fullgott utsäde.

Därtill kom den vid samma tid starkt framträdande frågan om värdet av
utsädets nordiska härkomst. Sedan gammalt hade den finska rågens
företräde som utsäde i Sverige antagits bero på härkomstlandets strängare
klimat, och på grund av gjorda odlingsförsök och iakttagelser framställde
norrmannen <sp>F. C. Schübeler</sp><footnote>Die Kulturpflanzen Norwegens, 1862. och Die Pflanzenwelt Norwegens, 1873—75.</footnote> uppfattningen, att nordisk växtplats medförde
ej blott kortare växttid utan även storkornighet och tunnskalighet hos fröet
som egenskaper, vilka bibehöllos under längre eller kortare tid efter sortens
förflyttning till sydligare trakter. Då även försök med nordiskt utsäde i
Tyskland och Belgien givit lovande resultat, uppstod i Sverige en ivrig propaganda
för <i>»nordiskt frö».</i> Frökongresser höllos (i Borås 1880, i Sundsvall 1882 och i
Trondhjem 1887), och man hoppades få till stånd en stor export av utsäde
till sydligare länder. De försök i utlandet, som anställdes med under officiell
bemedling utsända utsädesvaror, visade emellertid, att de stora
förväntningarna voro mindre väl grundade, i det att de sorter, som odlades i landet,
icke voro enhetliga till sina egenskaper och delvis rätt underhaltiga.

I olika landsdelar hade emellertid bildats sammanslutningar för inhemsk
odling av utsäde av framstående beskaffenhet och dettas avsättning. Dessa
hade i allmänhet blott kort varaktighet. Ett undantag i avseende på såväl
<img r>Fig. 179. N. Hjalmar Nilsson.</img>
mål som livskraft gjorde den år 1886 på initiativ av en skånsk lantman
<sp>Birger Welinder</sp> bildade Sydsvenska föreningen för odling och förädling av
utsäde. Denna satte nämligen som sin främsta uppgift att förädla utsäde,
d. v. s. frambringa nya, bättre sorter. Föreningen, som år 1887 ändrade sitt
verksamhetsområde till hela landet och sitt namn först till Allmänna svenska
utsädesföreningen och år 1894, efter upptagandet av den något senare
bildade Mellersta Sveriges utsädesförening, till <i>Sveriges utsädesförening,</i>
anordnade å Svalöv en vetenskapligt ledd förädlingsanstalt. Vid denna tillämpades
först den vid denna tid av utländska
sädesförädlare allmänt använda massurvals-metoden,
(sid. 462), men då trots fortsatt renodling med
bortrensning av avvikande former och urval
av de bästa axen och kornen till vidare
förökning, de nya sorterna icke voro konstanta,
övergick man, sedan <sp>N. Hjalmar Nilsson</sp>
övertagit ledningen av förädlingsarbetet, till den
redan av skotten <sp>Patrick Shirreff</sp> år 1819
och fransmannen <sp>Louis Lévècque de
Vi1morin</sp> föga senare använda metoden att för
bildande av nya sorter utgå från en enda planta, vars
avkomma sedan alltjämt odlas skilt för sig.
Till-lämpningen av denna s. k. pedigreemetoden ledde
till frambringande av framstående sorter med stor
konstans, men än större blev framgången, sedan
man med ledning av den omkring sekelskiftet framträdande mendelska
ärftlighetsläran (sid. 463) övergått till att genom planmässig korsning av
former, som i avseende på en eller annan egenskap voro framstående, söka
frambringa kombinationer av föräldraformernas bättre egenskaper, en
metod, för vars upptagande och vidare utveckling äran i främsta rummet
tillkommer <sp>N. H. Nilsson-Ehle</sp>. Å Svalöv frambragtes ett antal nya
sädessorter, vilka till större delen undanträngde de äldre, mindre givande
och kvalitativt sämre sorterna, särdeles i Sveriges södra och mellersta delar
och även vunno spridning i andra länder. Utsädesföreningen fick anslag av
allmänna medel, först av hushållningssällskap och landsting, men snart även
av staten, vars kontroll över anstalten allt mer utsträcktes, så att den i själva
verket blev en statsanstalt. För att tillgodose de olika landsdelarnas behov
av mot deras skiljaktiga växtförhållanden svarande sorter, inrättades med
särskilda statsanslag filialer i olika orter. För spridningen av de av
föreningen frambragta sorterna övertogos dessa av det för ändamålet bildade
<i>Allmänna svenska utsädesaktiebolaget,</i> vars avgifter för de mottagna
sorterna utgjorde en väsentlig del av föreningens inkomster.

Även en enskild utsädeshandelsfirma, <sp>W. Weibull</sp> i Landskrona, har
med framgång upptagit växtförädling efter samma grunder som
utsädesföreningen och erhöll år 1924 understöd av statsmedel.

<i>Skördemängderna</i> på arealenhet visade blott ringa ökning förr än mot
slutet av 1800-talet, då verkan av rikligare gödsling, bättre bearbetning av
jorden samt ökad omsorg om utsädets beskaffenhet visade sin verkan. 
Medelskördetalen, som från 11—13 dt. per hektar vid århundradets hörjan vid
dess mitt stigit till omkring 16 för vete och 12 till 14 för övriga sädesslag,
hade omkring 1820 uppnått 20—23 dt. för vete och 14—17 dt. för övriga
sädesslag. Potatisskördarna, som intill 1890-talet kvarstått vid omkring 8
ton, hade omkring 1920 stigit till omkring 11 ton per hektar.

<img l>Fig. 180. H. N. Nilsson-Ehle.</img>
I avseende på omfattningen av de olika växternas odling märkes,
hurusom korn, som förr var landets viktigaste sädesslag, intagit allt mindre del
av åkern. Odlingen ökades dock absolut räknat t. o. m. 1860-talet men
därefter har den därmed besådda arealen år för år avtagit, beroende på dess
minskade användning som brödsäd och
därpå att det till foder ersatts av
blandsäd, vilken sedan slutet av 1800-talet
betydligt ökats. Rågodlingen hade visserligen
ökats ända till 1800-talets slut (med
undantag för 1880-talet, då den låga prisnivån
föranledde minskning), men ökningen har ej
motsvarat folkmängdens tillväxt, och på det
nya århundradet har även en absolut
tillbakagång inträtt. Vetearealen har däremot
varit stadd i stark ökning särdeles under
senaste tid, väl huvudsakligen till följd av att
nya rikt givande sorter gjort odlingen mer
lönande. Framför allt bar dock
havreodlingen ökats sedan mitten av 1800-talet, från
vilken tid utförseln av detta spannmålsslag
starkt steg intill slutet på 1870-talet, varefter
exporten nedgått och småningom efterträtts
av överskjutande införsel, i det att skörden allt fullständigare åtgått inom
landet till kreatursfoder.

<i>Vete.</i> Utländska mer givande höstsorter hade tid efter annan försökts men
åter övergivits på grund av otillräcklig härdighet. Även försöket med det
från Danmark på 1880-talet införda <sp>D. Shirriffs</sp> squarehead tycktes få
samma resultat, emedan det till allra största delen gick ut under de svåra
vintrarna 1899 och 1901, men det som bestått detta prov, lämnade material
till de nya, rikt givande och tillräckligt härdiga sorter, som frambragts vid
Svalöv och av andra förädlare. Av vårvete voro de gamla lantsorterna, som
odlades företrädesvis inemot veteodlingens nordgräns, allt för litet givande,
men då såväl de utländska sorter som införts, som också de hittills
frambragte nya sorterna ba stora fordringar på växttidens längd och jordmånens
godhet, har vårveteodlingen hittills icke vunnit någon avsevärd utbredning.

Även <i>råg</i> odlas huvudsakligen som höstsäd. Av vårråg ha såväl de
inhemska som de från utlandet införda sorterna allt för liten avkastningsförmåga
för att få användning annat än där alltför svag torrläggning gör höstråg
mindre vintersäker och på mager sandjord, där ej andra, mer fordrande
växter giva lönande avkastning. Av höstråg bar mest använts gamla svenska
lantsorter men därjämte infördes på 1820-talet fransk och på 1830-talet s. k.

probstejerråg från Holstein, vilken senare blev allmänt odlad i södra Sverige,
under det att de norra och mellersta landsdelarna plägade att då och då skaffa
nytt utsäde från Finland, s. k. Vasa- och Nylands-råg, som ansågos mer
härdiga än det inhemska utsädet. Midsommarråg (Johanne-, tuvråg) har
alltjämt brukat odlas på mullrik och fuktig jord, där höstråg ej övervintrade
väl, samt undantagsvis s. k. sen- eller latmansråg, som kunde sås efter den
vanliga såningstiden. På 1890-talet fingo styvstråiga tyska sorter, i
synnerhet Schlanstedtråg, till en tid ej så liten spridning, och sedan början av
1900-talet hava mer kärnrika sorter, såsom <sp>v. Lochows</sp> Petkusråg och vid
Svalöv förädlade sorter blivit mycket odlade.

Av <i>korn</i> hava gamla sexradiga sorter bibehållit sig som foderkorn, och av
tvåradigt korn odlas det gottländska och öländska, vilka äro goda
maltkornsorter, fortfarande i sina hemorter, men i övrigt ha de gamla tvåradiga
sorterna mest undanträngts av nyare. Till sådana hör Chevalierkornet, som
infördes på 1840-talet, och plymagekorn på 1870-talet samt Prenticekorn mot
århundradets slut. Av dessa ha nya förädlingar frambragts å Svalöv och fått
stor spridning. Naket korn (Himalaya- eller himmelskorn), som mycket
berömdes under förra delen av 1800-talet och särskilt odlades till kaffesurrogat,
har alldeles gått ur odling.

Även av <i>havre</i> hade utländska sorter till en tid vunnit rätt stor användning,
kanske främst den redan på 1840-talet införda, svarta tatariska plymhavren,
vilken särdeles odlades till grönfoder, men även den gula probstejerhavren i
södra och potatishavre i mellersta Sverige. På 1890-talet vann också
<sp>Vilmorins</sp> Mesdag (i Sverige även kallad championhavre) för sin tidiga mognads
skull stor spridning i Norrland. Sedan samma tid ha emellertid åtskilliga nya
Svalövssorter (särskilt guldregn-, seger- och klockhavre) till stor del
undanträngt de förut odlade. Genom denna tillförsel av nya sorter har den gamla
fördelningen av vithavre i rikets västra och svart i de östra landsdelarna
blivit mindre bestämd, och den i det södra höglandet förr vanliga gråhavren
så gott som alldeles undanträngd.

<i>Blandsädesodlingen</i> har så till vida förändrats, att den gamla till
räntespannmål odlade blandningen av korn och havre numera, sedan blandsäden
odlas så gott som endast till egen foderförbrukning, förändrats till 3- eller
4-bland genom inblandning av vicker eller vicker och ärter.

Odling av enbar <i>trindsäd</i> har starkt avtagit, i det att den är mindre
lättbärgad och ger lägre och mer växlande skördeavkastning än i blandsäd. I
norra Sverige ha de gamla gråärterna bibehållits, men eljes odlas av ärter
mest utländska eller vid Svalöv förädlade sorter.

<i>Vicker</i> har blivit den vanligaste baljväxtinblandningen i blandsäd.

<i>Bovete,</i> som under förra delen av 1800-talet odlades rätt mycket på mager
sand- och mossjord i Skåne och Halland, är numera nästan försvunnet ur
odling.

Av <i>rovor</i> hade tidigare odlats blott små, runda svedjerovor, men
strävandet att efterlikna det engelska jordbruket medförde i början av 1800-talet
odling även av större engelska rovor <i>(turnips),</i> och även infördes tyska sorter
<i>(Steckrüben</i> och Stora runda vita), (<i>Bortfelder</i> från Danmark m. fl.), av
vilka den sistnämnda numera blivit förhärskande i hela landet.


<i>Kålroten,</i> som var en gammal svensk kulturväxt men huvudsakligen odlats
i trädgård, har småningom trängt in även på åkern, och under senaste
årtionden fått allt större betydelse för styvare, för rovor och betor mindre
lämplig jord. Jämte den svenska ha även några utländska sorter tagits i odling.

<i>Morötter</i> ha också redan tidigt på 1800-talet börjat att odlas även på åker,
och utländska, mer givande sorter införts, men denna odling har till följd
av sin större arbetskostnad förblivit inskränkt till lätt sand- och mulljord,
som ej passar för andra slag av rotfrukter.

<i>Betor</i> ådrogo sig först uppmärksamheten i Sverige för sockerberedning,
varmed försök gjordes i början av 1800-talet. I slutet av 1830-talet fick denna
odling en större omfattning i samband med anläggningen av 3
betsockerfabriker i Skåne, vilka dock snart nedlades. Sedan fabriken i Landskrona
återupptagits år 1851, har sockerbetsodlingen alltjämt fortgått. Försöken under
åren 1869—73 att utsträcka odlingen ända till mellersta Sverige (Mälardalen,
Östergötland) misslyckades, men däremot ökades odlingen starkt i Skåne från
1880-talet, delvis till följd av medgivande vid 1882 års riksdag om
gynnsammare beskattningsvillkor, och utsträcktes småningom åter längre norrut. År
1894 anlades sockerbruk vid Roma på Gotland, 1896 i Karlshamn, 1904 i
Lidköping, 1905 i Linköping och 1908 vid Genevad i Halland. Odlingen har väl
visat sig mindre fördelaktig i dessa landsdelar än i Skåne och blott med
svårighet kunnat uppehållas i Västergötland, men dock fortgått. Odlingen och
betsockertillverkningen, vars utveckling framgår av nedanstående siffror, har
ökats så, att vissa år en överproduktion uppstått.
<table b>
<td c><sp>År</sp><td c>Betareal<br>ha<td c>Betor<br>ton<td c>Fabriker<td c>Socker-<br>utbyte<br>%
<td>1854—55<tab><td c>—<td r>2,847<td r>1<td r>4.5
<td>1870—71<td c>—<td r>21,620<td r>3<td r>5.6
<td>1880—81<td r>1,000?<td r>19,290<td r>1<td r>7.5
<td>1890—91<td r>9,000?<td r>218,228<td r>6<td r>9.5
<td>1900—01<td r>28,513<td r>875,912<td r>20<td r>13.1
<td>1910—11<td r>35,154<td r>1,105,513<td r>24<td r>15.7
<td>1920—21<td r>45,686<td r>1,007,449<td r>23<td r>16.0
</table>

Missnöje med de pris, sockerfabrikerna betalade, framkallade år 1899 en
sammanslutning av betodlarna i Skåne, vilken år 1907 förändrats till <i>Skånska
betodlares centralförening,</i> vilken å odlarnas vägnar underhandlar med det
sockerfabriksaktiebolag, i vilket de skånska sockerfabrikerna uppgått.
Sockerbetsodlingen har oavsett direkt vinst kraftigt bidragit till höjandet av
såväl jordbruk, som boskapsskötsel.

Foderbetsodlingen har också sedan senare delen av 1800-talet ökats i de
landsdelar, vilkas klimat och jordmån motsvarade denna växts fordringar.
Till en början odlades övervägande engelska (Elvetham, Mammouth) och
tyska sorter (mest Eckendorffer) men dessa ha allt mer undanträngts av den
högre förädlade, närmast från Danmark införda franska sorten Barres.

<i>Potatis</i> hade väl redan vid periodens början kommit i allmän odling men
dock ej ännu fått betydelse som allmän folkföda utan omtalas mest såsom
material för brännvinsbränning samt till ersättning delvis för sädesmjöl vid
brödbakning. Även potatisens lämplighet till svinfoder framhölls.<footnote>Ex. <sp>Sv. Brisman</sp> i Landtbr.-Akad. Annaler 1814, s. 171 och Landtbrukstidn. 1817, s. 97.</footnote>

»Potatissjukan» uppträdde även i Sverige svårartad, med början 1842 och
nådde år 1845 en så stor omfattning, att man ansåg den fortsatta odlingen
oviss. Undersökningar om sjukdomens natur anställdes, och den
uppfattning, som uttalades om att sjukdomen var en yttring av ålderdomssvaghet
föranledd av den länge fortsatta förökningen genom knölar, bidrog till
införseln från utlandet av en mängd nya sorter. Bland sorter, som blivit mer
allmänt odlade vore Breese's Early röse, här kallad amerikansk rosenpotatis,
införd omkring 1870, Suttons Magnum bonum vid ungefär samma tid samt
omkring sekelskiftet en stor mängd tyska, mot bladmögelssjukan
motståndskraftiga, stärkelserika sorter samt de engelska matpotatissorterna
Hendersons Early puritan och Findlay's Up to date o. s. v.

<i>Fröodling.</i> Rotfruktsfrö började på 1870-talet odlas i större skala av <sp>W.
Weibull</sp> i Landskrona och av enskilda skånska jordbrukare. På
1880-talet igångsattes i samband med propagandan för »nordiskt frö» (sid. 756)
odling hos mindre jordbrukare av rotfruktsfrö efter utdelat stamfrö. Större
framgång hade den av firman <sp>W. Weibull</sp> och senare av Utsädesbolaget
i Svalöv anordnade kontraktsodling av gräs- och rotfruktsfrö hos enskilda
jordbrukare, vilket utvecklades därhän, att inhemsk odling omkring
sekelskiftet till stor del ersatte införseln av dessa fröslag från Danmark och
Storbritannien, från vilka landets behov därav huvudsakligen fyllts. Även
sockerbetsfrö har börjat odlas i Sverige, med den framgång, att utländsk import
därav inskränkts till omkring hälften av förbrukningen. Spånadsväxters
odling har varit i starkt avtagande, alltsedan bomullsindustrien i början av
1800-talet vunnit insteg i landet. Linodlingen, som alltjämt varit mest
omfattande i Hälsingland, bedrevs ännu vid århundradets mitt över husbehov även
i norra Ångermanland, södra Västerbotten, Östra härad i Småland och Marks
härad i Västergötland,<footnote><sp>C. A. Agardh</sp> och <sp>C. E. Ljungberg</sp>. Statsekonomisk statistik. II s. 268.</footnote> men avtog alltmer, så att hela linarealen år 1915
nedgått till omkring 500 hektar. Avspärrningen av införseln från Ryssland under
världskriget föranledde kraftiga åtgärder för att återuppliva odlingen och
beredningen av lin, men den framgång, som dessa åtgärder hade, syntes ha
varit snart övergående.

Hampodlingen förekom vid 1800-talets mitt blott i Jämtland och har
sedan så gott som fullständigt upphört.

För att åstadkomma en bättre beredning och befordra linhanteringen
anordnades undervisning dels i de norra länen, dels i andra landsdelar genom
norrländska undervisare. Ett »linodlingsinstitut» vid Gårdsby i Kronobergs
län verkade under åren 1811—28 med understöd av statsmedel, liksom i andra
län av hushållningssällskapen anordnades undervisning, premiering av lin
berett efter den norrländska vattenrötningsmetoden och av därav vävt lärft,
linfrö anskaffades från Riga o. s. v.<footnote><sp>Juhlin Dannfelt, K.</sp> Landtbruksakademien 1813—1912. I s. 168.</footnote> Trots allt minskades intresset för linets

odling och beredning allt mer, och anslagen till undervisning i linhantering
indrogos. På 1820- och 1830-talen gjorda försök att ersätta den besvärliga
beredningen för hand med bråkning med maskin hade ingen varaktig
framgång. År 1850 förordnades en undervisare, <sp>A. Nathorst</sp>, i lins odling och
beredning. Tillbakagången kunde dock ej hejdas utan fortgick ända tills
världskriget, då en av staten år 1920 inrättad lånefond för mindre
linberedningsanstalter föranledde inrättandet av ett antal sådana. Ett i stort anlagt
företag att bereda lin genom varmvattenrötning måste efter kort tids
verksamhet upphöra.

Som <i>oljeväxter</i> odlades vid periodens början raps och vallmo. Den senare
övergavs snart såsom allt för litet givande. Rapsodlingen spred sig däremot
småningom. Bäst lyckades höstraps, som odlades i de södra landsdelarna,
däribland Gotland, men denna odling upphörde, sedan införseln av
niineral-oljor sänkt priset på växtoljorna och dessutom insektshärjningar på
1880-och 1890-talet starkt tilltogo.

<i>Tobak,</i> vars odling omhuldats under 1700-talet, odlades till en tid å
åtskilliga stadsjordar liksom även i vissa landsbygder, särskilt i Åhustrakten,
söder om Landskrona, i Valle härad i Skaraborgs län, i Stockholm och i norra
Uppland, men odlingen har småningom till största delen upphört utom i
Skåne.

<i>Krappodling</i> infördes år 1820 å Gotland men övergavs snart.

<i>Vallodling,</i> som blev en nödvändighet, då höskörden från ängarna avtog
genom dessas upplöjning, har, som av tab. å sid. 756 synes, starkt tilltagit.

I efterblivna trakter av Värmland och Dal, har det gamla bruket att låta
åkern gräsgå av sig själv, sedan den utsugits genom en följd av sädesgrödor
hållit sig kvar in på 1880-talet. På andra håll, såsom i Dalarnas bergslager
hade man redan på 1700-talet börjat att befordra jordens gräsgång genom
insådd med timotej. (Sid. 404.) I andra orter uppkommo vallarna genom
att naturlig gräsmark fick återgå till gräs efter att under 1 eller några få år
ha burit säd. Även detta brukningssätt har bibehållit sig länge i vissa orter
utan annan förändring, än att man insått höfrö. I övre Norrland har det
betecknats som <i>»vallföryngring»,</i> i det att man odlade säd blott 1—2 år, för
att den gamla gräsroten skulle leva kvar. Sedan jorden vid sädesodlingen
luftats samt gödlats med kreatursspillning, uppväxte ny kraftigare vall från
dessa rötter och de gräsfrön, som kreatursgödseln innehöll i stor mängd,
emedan höet i regel skördades så sent, att det till stor del bildat moget frö.

Därjämte utvecklades klöverodlingen, som till en början var blott 1-årig,
till flerårig vallodling, i det att det från 1830-talet blev allt mer vanligt att
jämte rödklöver så även timotej, ängskavle, knylhavre och alsikeklöver.

För att befordra odlingen av vallväxter offentliggjorde
Lantbruksakademien år 1835 en av professor <sp>P. F. Wahlberg</sp> författad Anvisning till de
svenska foderväxternas kännedom. Av de där förordade gräsarterna blev
jättegröe under den följande tiden sådd eller planterad på åtskilliga orter.

Då man övergick till regelbundet sädes-vall-bruk, vanligen kallat
koppelbruk, användes i regel blott timotej samt klöver (antingen blott röd-, eller
också alsike-) till insådd.   Häremot började på 1880-talet framhållas, att. 
såväl fodrets smaklighet som vallens uthållighet skulle förbättras, om flera
växtarter användes i blandningen, vilkens sammansättning borde rättas efter
såväl jordmånen som vallens avsedda varaktighet. Denna uppfattning, som
stöddes på försök i utlandet utförda av <sp>F. G. Stebler</sp> i Zurich och <sp>P.
Nielsen</sp> i Danmark, förfäktades i Sverige under någon tid till ytterlighet,
i det att <sp>G. Tiselius</sp><footnote>Foderväxtodling på fleråriga vallar. 1884—1886.</footnote> efter tysken <sp>W. Wagners</sp> lärdomar och senare
<sp>Hj. Nilsson</sp><footnote>Sveriges Utsädesförenings tidskrift  1905.  sid.  117.</footnote> m. fl. med den naturliga ängen som mönster förordade
fröblandningar med en stor mängd arter, även sådana, som till följd av sin
litenhet eller sitt snara försvinnande ha mycket litet att betyda.<footnote>Landtbr. Akad. tidskr. 1909, sid. 475.</footnote> Detta vann dock
aldrig någon vidare anslutning hos praktikens män, men uppmärksamheten
riktades mer än förr på önskvärdheten, att jorden vid valläggningen är i
gott skick, och att dess bördighet vidmakthålles genom gödsling, samt att
där vallens avsedda livslängd är större, skäl är att jämte klöver och timotej
inblanda ett eller flera uthålliga växtslag såsom ängssvingel, hundäxing,
knyl-havre och rajgräs.

På det nya århundradet har uppmärksamheten särskilt fästats vid en
rationell anläggning och vård av betesvallar, och genom försök utförda av
<sp>N. Kleen</sp> å Valinge, Mosskulturföreningen och av den år 1916 på intiativ
av <sp>And. Elofson</sp> bildade <i>Svenska betes- och vallföreningen</i> har visats,
att man genom lämplig skötsel kan uppdriva betesvallar till långt högre
avkastning än förr (över 3,000 foderenheter per hektar), och tillika metodiken
för betesvallars skötsel utarbetats.

<i>Lucern</i> som redan under förra delen av 1800-talet här och var odlades i
mindre skala, har under det nya århundradet, blivit föremål för ökad
uppmärksamhet men till följd av sina stora fordringar på jorden och
svårigheten att skaffa frö ännu icke kommit i någon allmän odling.

<i>Ängarna</i> ha ännu intill senaste tid varit mycket försummade och mestadels
legat utan vård, varför ock deras avkastning alltjämt är låg.

FODERBEREDNING. Det gamla bärgningssättet för hö och säd har i det
stora hela bibehållits oförändrat, utom att den i norra Sverige urgamla
hässj-ningen vunnit något insteg även i övriga delar av landet. Mestadels användes
linhäsjor, vilken metod på 1880-talet infördes efter norskt mönster.

Omkring århundradets mitt förordades beredning av brunhö, en metod som
användes i åtskilliga andra länder, men utan att vinna någon allmännare
användning. Hopläggning av foder i otorkat skick till <i>pressfoder</i> (ensilage)
vann ej heller, då metbden först infördes på 1880-talet, någon allmännare
anslutning, delvis på grund av de stora förluster, som uppstå då fodret lägges
i stackar, såsom först brukades, men däremot har den i Nordamerika
brukliga metoden av inläggning i stora massor i tornformiga siloer, vilka detta
fel långt mindre vidlåder, fått stort förtroende och införts på åtskilliga större
gårdar.

TRÄDGÅRDSSKÖTSEL har uppskattats till att vid 1800-talets början
hava intagit blott omkring 8,000 hektar eller mindre än 1 proc. av den 
od-lade jordrymden, och år 1920 hade detta procenttal stigit blott till 1,3 proc.
Denna svaga utveckling är förklarlig i betraktande av landets nordliga läge,
men även i de för denna odling gynnsammast belägna länen uppgår dess
areal i allmänhet ej avsevärt över 1.5 proc. av den odlade jorden.
Bondgårdarna, vilka intaga den största delen av rikets odlade jord, hava i allmänhet
mycket liten trädgårdsodling, utan denna förekommer huvudsakligen vid
herr- och prästgårdar samt, i senaste tid, vid småbruken.

<img l>Fig. 181. Daniel Müller.</img><img r>Fig. 182. Olof Eneroth.</img>
Det har dock icke saknats ett intressant arbete för trädgårdsodlingens
befordran. Den år 1832 stiftade <i>Svenska trädgårdsföreningen,</i> en
sammanslutning huvudsakligen av vetenskapsmän och andra personer ur de högre
klasserna, var särdeles under de framstående trädgårdsmännens, <sp>Daniel
Müllers</sp> (1841—50) och <sp>Olof Eneroths</sp> (1856—61) sekreteraretid,
genom sina sammankomster, utdelning av trädgårdsväxter, genom sin
tidskrift och sin trädgårdsskola (fr. 1845) centralhärden för strävandena för
trädgårdsodlingens befordrande. Under senare delen av århundradet avtog
dess inflytande och år 1911 upphörde föreningen.

Sedan omkring mitten av 1800-talet ett antal trädgårdsföreningar bildats
med ett län som verkningskrets, vilka i allmänhet fingo understöd av länets
hushållningssällskap, spredos trädskolealster och andra trädgårdsväxter från
dem liksom från Lantbruksakademiens experimentalfält, vilkens
trädgårdsavdelning under sin energiske föreståndare <sp>Erik Lindgren</sp> (1863—1900)
allt mer övergick från sin egentliga uppgift som försöksanstalt till att
uppdraga och försälja träd och buskar av beprövat lämpliga sorter. Tillika
organiserades där en trädgårdsskola. Från år 1855 ha
hushållningssällskapen med understöd av statsmedel främjat trädgårdsodlingen genom
utdelning av träd, undervisning och rådgivningar. Om undervisning i
trädgårdsskötsel se ovan, sid. 727. Mot 1800-talets slut tilltog förbrukningen av
trädgårdsalster starkt och fylldes till allt större del genom odling i
handelsträdgårdar. Intresset för fruktodling tillväxte också, ej minst som en följd
av den år 1900 bildade <i>Sveriges pomologiska förenings</i> utställningar, 
organisation av frukthandeln, utgivande av en årsskrift (från år 1901) samt
försök.

Handeln med trädgårdsfrö fick först efter mitten på 1800-talet en större
omfattning. Försök på 1830-talet av föreståndaren för den Bergianska
trädgården att vid denna igångsätta odling av trädgårdsfrö syntes hava haft en viss
framgång, men upphörde åter, och sedan har sådant i huvudsak hämtats från
utlandet. Då under världskriget denna anskaffning blev försvårad,
organiserades under myndigheternas medverkan inhemsk odling av köksväxtfrö,
vilken fortgått även sedan importen efter
fredens inträdande åter börjat.

<img r>Fig. 183. Erik Lindgren.</img>
Under 1800-talets förra del var, efter
de offentliggjorda skrifterna att döma,
fruktodling i främsta rummet föremål för
allmännare intresse. Förteckningen över
de odlade sorterna finnas i den från
danskan översatta <sp>El. Fleischers</sp>
trädgårdsbok, vilken under århundradets två
första årtionden var allmänt spridd, samt
i föreståndaren för Bergianska
trädgården <sp>Anders Lundströms</sp>
Handbok i trädgårdsskötseln (1831) och den
ovan nämnde <sp>Daniel Müllers</sp>
Frukt- och köksträdgården (1850).
Genom Olov Eneroths Handbok i
svensk Pomologi (1877, ny upplaga
utgiven av <sp>Alexandra Smirnoff</sp> 1896
—1902), vilken innehåller noggranna
beskrivningar med avbildningar av de i
Sverige odlade fruktträdssorterna, lämnades
en grundlig utredning i den villervalla, som dittills rått inom detta område.
I senaste tid ha <sp>Ax. Piehl</sp> och <sp>Jak. Eriksson</sp> samt <sp>G. Lind</sp> genom
utmärkt väl utförda planschverk fortsatt detta arbete, och Sveriges
Pomologiska förening kraftigt bidragit till fruktodlingens främjande och ordnandet
av frukthandeln.

<i>Humleodlingen,</i> som förr varit en varje hemman åliggande skyldighet,
vilken skyldighet avskaffades år 1860, har varit i fortskridande tillbakagång.
Under 1800-talets förra hälft odlade vissa trakter, såsom Vingåker i
Södermanland, Tierp i Uppland och Jämshög i Blekinge, humle över ortens behov,
men trots det intresse, som tidtals senast på 1880-talet visats för denna odlings
upphjälpande bl. a. genom införskaffande av rötter av fin tysk sort, har den
numera så minskats, att den förlorat så gott som all betydelse.

HUSDJURSSKÖTSELN. Kreatursantalet har sedan 1800-talets början
liksom under hela den nyare tiden, med undantag för får och getter, ökats men
i allmänhet mindre än folkmängd och åkerareal.

<table o>
<td c><i>Antalet kreatur i Sverige:</i>
</table>
<table b>
<td v2><td 4 c>Hela  antalet i tusental<td><td 4 c>På 1,000 inb.<td><td 4 c>På 100  ha åker
<td c>1805<td c>1870<td c>1900<td c>1920<td><td c>1805<td c>1870<td c>1900<td c>1920<td><td c>1805<td c>1870<td c>1900<td c>1920
<td>Hästar<td r>392<td r>428<td r>533<td r>728<td><td r>161<td r>103<td r>103<td r>123<td><td r>40<td r>17<td r>15<td r>19
<td>Nötkreatur<td r>1,452<td r>1,966<td r>2,583<td r>2,736<td><td r>597<td r>471<td r>502<td r>466<td><td r>172<td r>77<td r>73<td r>72
<td><tab>därav kor<td r>803<td r>1,231<td r>1,765<td r>1,739<td><td r>330<td r>295<td r>347<td r>295<td><td r>95<td r>48<td r>53<td r>47
<td><tab>därav oxar<tab><td r>216<td r>270<td r>219<td r>58<td><td r>89<td r>65<td r>42<td r>9<td><td r>25<td r>11<td r>6<td r>2
<td>Får<td r>1,216<td r>1,595<td r>1,261<td r>1,568<td><td r>500<td r>383<td r>245<td r>265<td><td r>145<td r>62<td r>36<td r>41
<td>Getter<td r>140<td r>124<td r>80<td r>113<td><td r>58<td r>30<td r>15<td r>19<td><td r>16<td r>5<td r>2<td r>3
<td>Svin<td r>400<td r>354<td r>806<td r>1,011<td><td r>165<td r>85<td r>157<td r>171<td><td r>47<td r>13<td r>23<td r>27
</table>

Den ökning, som inträtt i de relativa talen för hästar och får under senaste
åren, är en verkan av kristiden. Den relativa (för får och getter absoluta)
nedgång, som sålunda, bortsett från kristidens verkningar, inträtt beträffande
alla djurslagen, har i synnerhet träffat de mindre produktiva av dessa, får
och getter, men antalet av de mest inkomstbringande, kor och svin har sedan
1870-talet åter starkt ökats. Djurens produktionsförmåga och värde har
samtidigt varit stadda i avgjord, delvis stark förbättring.

Under 1850-talet började en, om ock till en början obetydlig, utförsel av
slaktdjur och smör, för vilken särskilda exportlägenheter anordnades, och
denna utförsel har sedan alltjämt fortgått, — dock av kött och fläsk i stället
för slaktdjur, sedan England år 1892 förbjudit införseln av levande boskap.
Från 1870-talet blev mjölkproduktion allt mer huvudsaken för
ladugårdsskötseln, och smörutförseln till England ökades intill 1896, varefter inträdde
stillestånd, tills under krigstiden utförseln upphörde och till en tid ersattes av
en avsevärd införsel av smör. Mejerihanteringens tillväxt hade med sig en
stark ökning av svinskötseln för tillgodogörande av dess avfall och växande
utförsel av svin och fläsk. Även fläskutförseln upphörde till följd av
kristidsförhållanden men har sedan åter påbörjat.

Husdjurens utfodring förbättrades blott långsamt under 1800-talets förra
hälft. Svältfodring under vintern var nästan regel, och redogörelser för
nödfodermedel intogo ett framstående rum i den tidens lantbruksskrifter. Även
sådant som granris, fuktat med urin, samt färsk kokad hästgödsel omtalas
som hälsosamma fodermedel eller t. o. m. som läckerheter för djuren.<footnote>Landtbr. Akad. Annal. 1818, I, 259, Vestm. l. hush. sällsk, handl. 1826, s. 117.</footnote> Det
enda kraftfoder, som var i något allmännare bruk, var dränk, vilken
uppskattades som gödfoder så högt, att som skäl mot brännvinsbränningens
upphörande anfördes den stora skada, som kreatursskötseln skulle hava därav.
Beredning av sörpa och kokning av foder stodo under 1830—1860-talen i
högt rop som medel att höja fodrets näringsverkan. Först då vallodlingen
började ökas samt dessutom köpt kraftfoder, oljekakor och kli, började
allmännare användas, inträdde större framsteg i utfodringen, vilka närmast
berodde på strävandena att öka mjölkproduktionen. Småningom tilltog
användningen av kraftfoder och den därigenom stegrade mjölkproduktionen så,
att såväl tvekan om kreatursskötselns ekonomi som farhåga för djurens
hälsa gjorde sig gällande och en reaktion till ökad användning av hö och
bete inträdde. Samtidigt medförde den framgångsrika försöksverksamheten
rörande utfodring samt kontrollföreningsväsendet en allt allmännare
tillämpning av de genom dessa vunna insikterna om utfodringens rationella
sammansättning, så att Sverige i jämnbredd med Danmark och Tyskland i detta
avseende blev ett föregångsland. Förtjänsten om denna utveckling tillkom
i främsta rummet föreståndaren för den Centrala försöksanstaltens
husdjursavdelning professor <sp>Nils Hansson</sp> (sid. 468 o. följ.).

<img r>Fig. 184. Nils Hansson.</img>
Införsel av utländska avelsdjur var länge det huvudsakliga medlet att
förbättra den inhemska kreatursstocken. Den förhärskande uppfattningen om
korsning som den verksammaste
förädlingsmetoden började först mot 1800-talets slut att
övergivas, men då hade de inhemska stammarna
redan blivit så uppblandade med främmande blod,
att då man övergick till renavel, det i allmänhet
blev de främmande raserna eller blandraser, som
blevo föremål för denna avelsprincips
tillämpning. Endast några av korsningen mindre
berörda inhemska raser upptogos till renavel.
Genom en målmedveten och av det allmänna
kraftigt understödd ledning av aveln har emellertid
under senaste årtiondena skapats ett antal för
landets förhållanden lämpliga rena raser, vilka i
avseende på sina egenskaper tävla med de bästa
utländska.

HÄSTAVEL. Antalet hästar var vid 1800-talets
början stort i jämförelse med det nuvarande, vilket var desto mera
anmärkningsvärt, som oxar ännu mest användes som dragare i åkerbruket och långt
mindre skogskörslor förekommo än i senare tid. Förklaringen härtill låg
delvis i redskapens ofullkomliga beskaffenhet och sämre samfärdsmedel,
delvis i hästarnas mindre storlek och kraft.

Omsorgen om aveln var vid denna tid så gott som uteslutande riktad på
hästar av ädelt blod för fyllande av behovet av rid- och vagnshästar. Sålunda
omtalas<footnote><sp>Al. Noring</sp>, Handbok i husdjursskötsel, 1842, sid. 13.</footnote> importer av engelskt och orientaliskt fullblod och blandning av
båda, av bessarabiska hästar (2 hingstar och 30 ston 1827) samt halvblod från
Mecklenburg och Hannover.

Den offentliga hingsthållningen och stuteriväsendet var på förfall. Den
enligt skånska stoordningen (sid. 412) bönderna åliggande skyldigheten att
hålla hingstar hade kommit ur tillämpning, men i stället hade
skvadronshingsthållningen år 1818 utsträckts till hela kavalleriet. Därmed var dock
lanthästaveln blott otillräckligt tillgodosedd med beskällare av bättre slag.
Denna inrättning kvarstod till 1904. Stuteriet å Ottenby hade nedlagts år
1809, och det å Strömsholm hade svag hingstbesättning. Flyingestuteriet hade
efter en kortare tids utarrendering åter övertagits av kronan och åtnjöt
under hovstallmästaren <sp>C. A. Ehrengranats</sp> styrelse (1814—1837) stort
anseende, men dess hingstar användes till en början blott för stuteriets ston,
och då de sedan även fingo betäcka de 60 ston, som tillhörde de »stohållnings
-stuterier», som år 1824 inrättats genom att enskilda åtogo sig att mot premier
av staten hålla 6 godkända ston för avel, så var detta stoantal allt för litet,
för att åtgärden skulle hava någon avsevärd verkan för landets hästavel.
Denna inrättning upphörde åter 1833.

Sedan år 1818 en <i>stuteriöverstyrelse</i> bestående av blott en chef inrättats,
vidtogos åter förändringar beträffande stuterierna. Ottenbystuteriet
återupprättades 1829, under det Flyinge år 1836 blev hingstdepå men år 1849
åter stuteri med skyldighet att även utstationera hingstar.
Strömsholmsstuteriet omorganiserades år 1826, så
att där skulle finnas både
avelsdjur av ädelt slag och hingstar av
svensk, norsk och finsk ras för
ut-stationering.

<img l>Fig. 185. Importerad Ardennerhingst. 1901.</img>
I enlighet med förslag av en
år 1868 för reorganisationen
av-landets hästväsen tillsatt
kommitté förstärktes
stuteriöverstyrelsen med en rådgivande
<i>Stuterikommission</i> och indelades landet
år 1872 i 3 områden, vilka skulle
förses med utstationerade hingstar
från de till hingstdepåer ändrade
stuterierna å Strömsholm (1872) och Flyinge (1887), under det att det å
Ottenby nedlades (1892), varefter där inrättades en remontdepå (1894). År
1924 förändrades åter Flyinge till stuteri.

Är 1909 blev chefen för stuteriöverstyrelsen avlönad statstjänsteman och
ersattes stuterikommissionen av 2 ledamöter av styrelsen. År 1920 ändrades
organisationen ytterligare, så att den består av en överdirektör, en
byrådirektör och 2 fullmäktige.

På 1840-talet uppstod i samband med övergången till ett intensivare
jordbruk ett livligare intresse för lanthästaveln. Åtskilliga hästavelsföreningar
bildades, vilka erhöllo anslag eller räntefria lån av sitt läns
hushållningssällskap. Dylika sällskap ha sedan bildats i flertalet län och i väsentlig
mån sörjt för lanthingsthållningen. Stuteriöverstyrelsen erbjöd dem
visserligen ädla stuterihingstar till billigt pris från stuteriet å Ottenby, men i
allmänhet skaffade dock föreningarna sig hingstar av norsk ras, vilken ansågs
lämpligare som arbetshästar vid jordbruket.

Försök gjordes även med grövre utländska raser. I början av 1840-talet
infördes några djur av Clydesdaleras till Jonsered och Tjolöholm. Denna
införsel fortsattes ej men lämnade spår efter sig i Västergötland i den s. k.
<i>Levenehästen,</i> vilken länge omtalades som ett framstående groft slag. Även
den berömda franska Percheron-rasen, vilken på 1850-talet försöktes,
företrädesvis i Närike, visade sig vid korsning med svenska och norska
lanthästarna kunna giva för svenska förhållanden lämpliga grövre arbetshästar, men
de införda djuren ansågos vara alltför tunga och lymfatiska (de anses ha
varit ej äkta percheron- utan snarare boulonnais-hästar), och det blev även
i detta fall blott enstaka försök. Sådana gjordes även med Cleveland-rasen
(på 1860-talet) för frambringande av medelgrova åkerbruks- och vagnshästar
och den tunga Pinzgauer-rasen (på 1870-talet) samt den anglonormandiska
rasen (på 1870- och 1880-talen). Den sistnämnda rasen lämnade visserligen
en vacker korsningsavkomma, men förärvningen visade sig ej pålitlig. För
frambringande av medelgrova eller lättare vagnshästar och tillika remonter
har införsel företrädesvis till Skåne skett av rätt talrika hannoveranska (från
1860-talet), oldenburgska och i synnerhet ostpreussiska hingstar, varigenom
en ganska framstående halvblodsavel grundats i Skåne. Särdeles ha
ostpreussarna vunnit anseende som arméhästar. Huvudändamålet blev alltmer
produktionen av remonter, hos vilka ädelhet var en viktig fordran. Föga
avseende fästes vid vidmakthållandet av en grövre stostam, varför hästarna
blevo småningom för fina för jordbruks- och andra draghästar. Avfallet från
remontuppfödningen blev därför svårt att avsätta till jordbrukshästar. Är
1923 beslöt därför stuteriöverstyrelsen att övergå till grövre halvblod.

Slutligen fann man i den belgiska bergshästen, hos oss vanligen
betecknad som <i>ardennerhäst,</i> vilken började införas på 1870-talet, ett hästslag, som
väl passade för svenska förhållanden såväl som ren ras som för att vid
korsning giva den svenska och norska lanthästen en önskvärd större massa.
Införseln av denna ras, för vilken den på hästavelns område starkt
framträdande greve <sp>C. G. Wrangel</sp> ivrigt verkade, har alltjämt fortgått, och
ren-och korsningsavel med densamma bedrivits i sådan omfattning, att rasen
blivit förhärskande som jordbrukshäst i landets slättbygder. Småningom
har man jämte den jämförelsevis lilla bergsardennern infört grövre
brabantska hästar (sid. 587). För det tyngsta jordbrukets behov ha därjämte sedan
1880-talet även ett mindretal Clydesdale-hästar införts till Skåne.

I norra Sverige, dit ardennerhästen även började intränga, men där den
mindre väl fyllde behovet av en häst lämplig för skogs- och landsvägskörslor,
uppstod en reaktion till förmån för renavel av den för dessa förhållanden
lämpligare nordsvenska hästen. På initiativ av veterinären, senare professorn
<sp>Wilhelm Hallander</sp> bildades år 1893 föreningen <i>Södra Dalarnas
hästvänner</i> med mål att utveckla denna häst till en enhetlig ras. Företaget
kröntes med avgjord framgång och vann allmän anslutning i hela norra Sverige.
Till rasens utveckling användes även, särdeles i början norska östlandshästar
i stor omfattning. Framgången av denna avel har befordrats genom de
hingst-uppfödningsanstalter (den förnämsta å Vången i Jämtland, inrättad år 1903
av hushållningssällskapen i Kopparbergs, Gävleborgs, Jämtlands och
Västernorrlands län) samt unghingstbeten, som i åtskilliga län anordnats av
vederbörande hushållningssällskap. Rasen upptogs år 1900 bland dem, vilka som
ren ras få deltaga i statens hästpremiering, och år 1909 utkom dess första
stambok (för 5:e och 6:e premieringsdistrikten, år 1915 riksstambok för
rasen).

Aven återstoden av den lilla gotländska <i>skogsrussen</i> har vid tiden omkring
senaste sekelskifte blivit föremål för försök att bibehålla denna landets enda
ponyras, sedan den liknande Ölands kungshäst eller öländingen under förra
delen av 1800-talet utgått.

För att utöva ledningen av aveln av de raser, som sålunda vunnit fotfäste
i landet, och särskilt för deras stambokföring ha bildats föreningar,
nämligen Stambokföreningen för svenska ardennerhästen år 1901 (år 1923
ombildad till Avelsföreningen för svenska ardennerhästen), Föreningen till den
ädla hästavelns befrämjande år 1911, Gotlands russavelsförening samt år
1924 Föreningen för nordsvenska hästen.

<i>Premiering</i> av avelshästar torde först ha börjat i Värmland, där
<i>Föreningen till hästkulturens befordrande</i> i Värmland år 1852 erhöll ett mindre
engångsanslag av statsmedel för ändamålet och införde premiering vid
föreningens årsmöten och tävlingsplöjningar.

Sedan riksdagen därtill beviljat ett årsanslag av 35,000 kr. anordnades
allmän hästpremiering enligt k. reglemente av den 20 febr. 1874. Ett nytt
reglemente av den 23 nov. 1900 inskränkte premieringen till ädla (full- och
halvblod), Clydesdale-, Ardenner, nordsvensk eller Gudbrandsdals-ras, varvid
varje hushållningssällskap skulle äga att hos stuteriöverstyrelsen angiva,
vilka av dessa raser premieringen inom distriktet borde omfatta. För att
förekomma planlöshet i aveln och s. k. heterogena korsningar skulle likartad
härstamning för hingst i minst 3 och för sto i minst 2 led på såväl fäderne
som möderne fordras för godkännande, vilken bestämmelses fullständiga
tillämpning skulle ske först sedan stambok enligt fastställt formulär blivit
införd i länet. Därjämte infördes utdelning för godkända ston av
betäck-ningsfrisedlar lydande på viss hingst. I de senare utfärdade reglementen av
år 1909 och 1920 ha dessa bestämmelser bibehållits i huvudsak oförändrade.

ÅSNOR hava tid efter annan införts till Sverige, huvudsakligen
åsnehingstar för att avla mulåsnor. Dylik avel bedrevs i början av 1800-talet vid
veterinärinrättningen i Skara samt vid flera gods i Skåne, utan att dock aveln
vann någon spridning. Lika litet resultat erhölls av försök som gjordes på
en del ställen på 1890-talet.

NÖTBOSKAP. Den inhemska svenska boskapen omtalades under förra
delen av 1800-talet huvudsakligen för sin underhaltiga beskaffenhet. Den röda
boskapen i Skåne berömdes väl som mera storvuxen, men den hade blivit
starkt medtagen av boskapspesten under föregående århundrade. Den
norrländska, till stor del hornlösa boskapen åtnjöt anseende för sin feta mjölk,
och om den lilla rödgula Smålands-, Ölands- och Gotlands-kon förekommo
berömmande uttalanden för mjölkvillighet, men ännu på 1840-talet, då fråga
uppstått om uppställande av stamhjordar för spridande av bättre avelsdjur,
ansågs den inhemska boskapen så underlägsen, att renavel av densamma ej
kunde ifrågakomma.

Kungs- och herrgårdarnas besättningar utgjordes i allmänhet av
avkomman av planlösa korsningar med utländska raser. Åtskilliga mer utpräglade
herrgårdsraser omtalas dock, såsom Strömsholmsrasen, vilken var spridd
i Mälardalen och antagligen uppkommit genom det inhemska slagets
korsning med skånska och holsteinsk boskap, Kobergstammen i Västergötland,
bildad på 1700-talet med hjälp av holländare, samt Katrinebergs- eller 
Valaholmsrasen, till vars bildning bl. a. korthorns och Ayrshireraserna lämnat
bidrag. Den fortgående införseln av avelsdjur omfattade en stor mängd
raser, till en början mest holländska och holsteinska låglandsdjur och från
1830-talet under inflytande av <sp>Nonnen</sp> och <sp>J. Th. Nathorst</sp> korthorn,
men därjämte till enskilda gårdar andra slag såsom Galloway till Tidö och
Degeberg (före 1830),
schweiziska till Adelsnäs, voigtländer
till Ottenby, Angus till
Göteborgstrakten, kanalöarnas boskap till
Vidtskövle och Bohuslän.<footnote><sp>Åkerblom</sp>, Histor. anteckn.</footnote>

<img r>Fig. 186. Gotländsko. Omkr.  1890.</img>
Sedan riksdagen år 1844—45
beviljat 105,000 rdr till
inrättande av <i>stamholländerier,</i> från
vilka avelsdjur skulle spridas,
inköptes under åren 1846 och 1847
djur till 8 stamhjordar, vardera
om 2 tjurar och 20 kor, nämligen
4 av Ayrshire, vilka placerades i Skåne, Västergötland, Närke och Uppland,
2 av Pembrokshire i Småland och Blekinge, 1 av Allgauer i Södermanland,
samt 1 av Voigtländer i Norrland. Korthornsdjur inköptes ej, emedan de
ansågos vara för dyra, och holländska ej på grund av i deras hemland
härjande lungsjuka.

<img l>Fig. 187. Prinsen av Athen. Korthorn år 18(54 imp. till Alnarp.</img>
Stamholländerierna ställdes under tillsyn av en stamhollanderistyrel.se. I
arrende skulle lämnas
1 djur årligen, under
det att den övriga
avkomman, som ej
behövdes för
stamhjordens rekrytering,
skulle utbjudas till
salu.

Samtidigt inköptes
även åt enskilda ett
rätt stort antal
Ayr-shiredjur, av vilka de
som kommo till
Skarhult gåvo upphov till
landets förnämsta stam
av denna ras, liksom
stamhjordar av andra raser, bland dem många av Angier- och Tönder-ras,
vilka huvudsakligen stannade i Halland och Skåne.

Stamholländerihjordarna motsvarade ej de förhoppningar man ställt på
dem, särskilt i avseende på mjölkavkastning, och endast Ayrshirehjordarna
bibehöllos, vilka visat sig trivas och gå framåt i mjölkning. Av avkomman
från dem och av senare införda djur bildades flera holländerier, så att dessas
antal år 1860 uppgick till 16. Dessutom hade ett antal tjurar utstationerats,
av Ayrshireras i södra och mellersta Sverige och av Allgauer i Norrland.
Vid stamholländerierna var renavel regel, men ett antal korthornstjurar
anskaffades till deras förbättring, och år 1864 uppställdes en stamhjord av
denna ras å Alnarp, vartill orsaken var önskan att göra den svenska
boskapen mer lämplig till göddjur,
av vilka man vid denna tid sökte
åstadkomma en omfattande
export till England. På 1880-talet
började även Jèrsey-rasen att
införas och år 1887 uppställdes
en hjord av denna ras å Alnarp.

<img l>Fig. 188. Svensk låglandsko. Bälteberga.</img>
Den alltmer tilltagande
tu-berkels jukan (»perlsot») hos
stamholländerihjordarna
föranledde slutligen dessas
försäljning och indragning av
stam-holländeristyrelsen år 1869. De
för de försålda djuren inflytande
medlen överfördes till en fond, vilken år 1881 sammanslogs med de från
stamschäferiernas försäljning härrörande medlen till en <i>fond för svenska
hornboskapens och fåravelns förädling,</i> vilken skulle användas till
prisbelöning av framstående avelsbesättningar av nötboskap och får samt till lån
för inköp av avelsdjur från in- eller utlandet.

<img r>Fig. 189. Prince Albert Ayrshire av skånsk typ.</img>
Genom dessa olika åtgärder hade en stor mängd nötkreatur av olika raser
spritts i landet. Av dem
tillvunno sig de
holländsk-ostfrisiska och
Ayrshireraserna så
övervägande det allmänna
förtroendet, att de övriga
så gott som fullständigt
undanträngdes.         Inom

dessa raser, om vilka
man sålunda enade sig,
strävade man från tiden
omkring sekelskiftet till
allt större likformighet
enligt en för vardera
rasen alltmer noga bestämd
typ, vilket framför allt befordrades genom premieringarna och genom
bildandet av avelsföreningar för de särskilda raserna.

Låglandsrasen, som blev förhärskande i Sydsveriges bördigaste trakter,
hade tidigare rekryterats företrädesvis från Holland, men senare så gott som
uteslutande från Ostfriesland, och endast av svartbrokiga djur, så att de
grå- och rödbrokiga före sekelskiftet voro så gott som försvunna.  Då den svenska
aveln nådde en sådan ståndpunkt, att den kunde tävla med den i rasens
hemländer och dessutom kreaturssjukdom ofta hindrade importen, upphörde
denna, vilket bidragit till den likformighet som den svenska aveln under
1900-talet nått, sedan 1913 under ledning av <i>Avelsföreningen för svensk
låglandsboskap.</i>

<img r>Fig. 190. Hero 43. Tjur av rödbrokig svensk ras.</img>
Även av ayrshiredjur upphörde importen omkring sekelskiftet, vilket var
så mycket mer önskvärt, som de införda djuren till stor del voro de bättre
svenska stammarna
underlägsna i mjölkavkastningsförmåga
och dessutom voro av en
avvikande typ från den, som man
i Sverige funnit lämpligast.
Det lyckades nu ganska snart
att få den »skotska typen»
med grov benbyggnad, sluten
bål och uppåt riktade horn
(fig. 139) att försvinna, under
det att den mer mjölkrika
»skånska typen», främst
representerad av
Skarhult-stammen och den därifrån
härledda Aranäs-stammen blev
förhärskande och allt mer likformig. Härtill har den år 1899 bildade <i>Svenska
Ayrshireföreningen</i> och dess elitregister verksamt bidragit.

<img l>Fig. 191. Glada. Ko av svensk fjällras. 1920.</img>
Vid enskilda herrgårdar hade stammar av blandad härkomst, i senare
tid huvudsakligen korsade med Ayrshire och korthorn, nått en sådan
likformighet och mjölkavkastningsförmåga, att de i dessa avseenden kunde tävla
med de förnämsta Ayrshirestammarna. Då de tillika  överträffade  dessa i
kroppsstorlek och
gödningsförmåga, bildades år 1891
<i>avelsföreningen för rödbrokig svensk
boskap</i> (vanligen betecknad R. S.
B.) för att av dylika
herrgårdsstammar, särskilt efter den typ,
som stammen å Stjernsund i
Närke representerade, utbilda en
ren ras, lämpad för de delar av
södra och mellersta Sverige, där
låglandsrasen ej finner fullt
lämpliga levnadsvillkor. Denna
uppgift lyckades föreningen
genomföra, så att en mycket likartad, mjölkrik ras med för slaktdjur goda
kroppsformer bildats. Då samma mål eftersträvats av Ayrshireföreningen ha
de bäst utvecklade av de båda raserna blivit så lika varandra, att frågan om
de båda rasernas förening för närvarande står på dagordningen.

Även till Norrland hade strävandena nått att förbättra den inhemska 
boskapen genom korsning med utländska raser, först Allgauer och senare
Ayrshire, men allmogens boskap var i det stora hela föga påverkad därav.
Denna boskap var dock mycket ojämn till skapnad och färg, mellan
kullig-het och fullt utvecklade horn funnos alla mellanformer, och färgen växlade
från helvit (mest i lappmarkerna) till fläckig i rött eller svart (det senare
mest i Härjedalen och Västerdalarna.

<img l>Fig. 192. Ko av rödkulleras frän Ellesbo.</img>
Från 1880-talet framträdde en tilltagande rörelse för att utveckla denna ras
genom renavel, vartill medverkade dels den höga fetthalt hos mjölken, som
ansågs utmärka rasen, dels dennas härdighet och frihet från tuberkulos, som
härjade svårt bland de
sydländska raserna och dessas
korsningsavkomma. Är 1893 beslöto
ordförandena i de norrländska
premieringsnämnderna att som
den rena <i>fjällrasens</i> typ antaga
den i Jämtland vanligaste
hornlösa, vita eller med röd eller
svart färgteckning kring mule,
över ögonbrynen, på öronen och
fläckar på sidorna försedda
typen. Denna har sedan
vidhållits, och aveln har letts med stor
följdriktighet i hela Norrland,
med den framgång, att denna »fjällras» eller »vitkulliga ras» nått stor
jämnhet, framstående mjölkningsförmåga och hög fetthalt i mjölken. Förtjänsten
härav tillskrives i främsta rummet det jämtländska hushållningssällskapets
sekreterare <sp>J. F. Broman</sp> († 1917). För rasens utveckling verkar den år
1920 bildade <i>Avelsföreningen för fjällrasen.</i>

I vissa delar av Sverige, särskilt i Dalarna, Bohuslän och Dalsland hade en
helröd, kullig boskap, lik den i de norska Smaalenene förekommande,
bibehållit sig och åtnjöt gott anseende för förnöjsamhet och god
mjölkningsförmåga. Denna boskap har på initiativ av professorn <sp>E. O. Arenander</sp>
(† 1925) på senaste tid blivit föremål för planmässig förädling genom
renavel, vilket haft lovande framgång. För förädlingsarbetets ledning bildades
år 1912 <i>Avelsföreningen för rödkullig svensk boskap,</i> vilken utgiver stambok
över rasen. Däremot blevo de försök, som omkring år 1890 gjordes att
tillvarataga och genom renavel förbättra den gamla gulröda boskapen på
Gotland av kort varaktighet, då befolkningen föredrog Ayrshireboskapen, som
redan vunnit stor spridning på ön.

<i>Premiering</i> av avelsdjur har haft det största inflytande på utvecklingen av
den svenska nötboskapsaveln. Till en början försökte enskilda
hushållningssällskap prisbedömning av hela kreatursbesättningar, men detta fick snart
vika för bedömning och prisbelöning av enskilda avelsdjur. Detta försöktes
först av Göteborgs och Bohus läns hushållningssällskap i huvudsaklig
överensstämmelse med den nyss införda hästpremieringen men fortsattes blott
få år (1878—85). Däremot blev det av kaptenen <sp>Sigge Flach</sp> uttänkta
<img r>Fig. 193. Sigge Flach.</img>
premieringssystem, som år 1883 började tillämpas av Skaraborgs läns
hushållningssällskap, upphovet till den av staten organiserade
nötboskapspremie-ring, för vilken det första reglementet utfärdades den 13 nov. 1891.
Grundtanken i detta premieringssystem var att genom höga penningpris och
hedersdiplom utmärka de tjurar, som anses lämpliga att förbättra kreatursstammen
och att genom utdelning för de godkända hondjuren av betäckningsfrisedlar,
som inlösas av länets
hushållningssällskap, förmå djur ägarna att låta betäcka
sina bästa hondjur av premierade tjurar.
Genom penningpris och inlösen av
frisedlarna skulle det bliva lönande att hålla
bra tjurar. Penningpris och frisedlar fingo
utdelas endast till brukare av högst 50
(undantagsvis 75) hektar åker. Denna
premiering har sedan fortgått men med
smärre ändringar. Sålunda har vikten
alltmer lagts på premieringen av handjur av
ren ras. Enligt senast utfärdade
reglemente av den 15 juni 1922 prisbelönas
endast djur av de raser, som
Lantbruksstyrelsen bestämmer för distriktet eller del av
sådant, samt av enskilda djur endast i
stambok införda eller därtill berättigade
handjur, men av hondjur i regel endast
flockar och endast avkomman efter
premierad tjur. Hondjur, som godkännas,
erhålla en frisedel för varje år.

<i>Stambokföringen</i> av de i premieringen deltagande raserna sker i samband
med denna, så att premieringsnämnderna skola föra förberedande avdelningar
av stamböckerna och hos Lantbruksstyrelsen anmäla därtill berättigade djur
till intagande i den hos styrelsen förda riksstamboken.

Ett viktigt komplement till premieringen äro <i>tjurföreningar,</i> avsedda att
bereda mindre jordbrukare möjlighet att begagna framstående tjurar.
Föreningarna understödjas av staten genom organisationsanslag och genom att
penningpris företrädesvis utdelas för djur, tillhörande dylik förening eller
medlem av sådan.

För att bereda tillgång på avelsdjur från framstående stammar med säker
förärvning har efter danskt mönster anordnats tävlan för hela besättningar
om erkännande som <i>avelscentrum.</i> Den första dylika tävlan anordnades år
1903 och omfattade liksom den följande 1908—10 fjäll-, Ayrshire- och
låglandsrasen, men de följande åren 1913—15 och 1918—20 endast de båda
förstnämnda, emedan tillgången på framstående avelsdjur av låglandsrasen
även därförutan ansågs tryggad och de förnämsta stammarna av denna ras
icke fyllde de stränga kraven på reaktionsfrihet vid tuberkulinundersökning.
De besättningar, som på grund av 2 års prövning förklaras för avelscentra,
äro underkastade fortsatt kontroll i 5 år, under vilka utmärkelsen gäller, och

under denna tid förpliktade att ej till avel bruka eller försälja handjur, som
ej godkänts av avelscenternämnden, att av sådana till försäljning utbjuda
minst ett i förhållande till besättningens storlek bestämt antal, att på
föreskrivet sätt märka de djur, som försäljas till avel o. s. v.<footnote>Berättelse om avelscentertävlingarna. Meddel. fr. Lantbruksstyrelsen n:r 137, 190 och
256.</footnote>

Till nötboskapens utveckling ha också de efter danskt mönster bildade
<i>kontrollföreningarna</i> medverkat, av vilka den första svenska bildades år
1898. Den kontroll, dessa föreningar på regelbundet återkommande tider
utföra över såväl varje mjölkande kos mjölkmängd som över mängden av
de särskilda foderslagen, användes till ledning såväl för urvalet av avelsdjur
som för utfodringens ekonomiskt mest lönande mängd och sammansättning.
Kontrollföreningsväsendet har därför alltjämt understötts av staten och
kraftigt utvecklats. År 1905 uppgick föreningarnas antal till 327 omfattande
3,996 besättningar med 118,354 kor, och hade år 1914 stigit till 799 med
11,743 besättningar och 217,814 kor. Krigstidens foderbrist vållade en stark
nedgång men denna har sedan åter följts av stigning.

Verkan av dessa åtgärder har visat sig i en ökning av djurens levande
vikt, vilken för de senaste 50 åren kan uppskattas till minst 25 procent i
medeltal, samt av deras mjölkavkastning, som uppskattats på 1850-talet för
välfödda kor till i medeltal 750 kg.<footnote><sp>Juhlin Dannfelt</sp>. Lantbr. Akad. I, s. 330.</footnote> samt
<table o>
<td><td c>För alla kor<td c>kor i kontrollför.
<td>År 1871—80  ..............................<td c>1,200<td c>—
<td>År 1901—05  ..............................<td c>1,800<td c>—
<td>År 1911—13  ..............................<td c>2,100<td c>2,950
<td>År 1923  ......................................<td c>2,300<td c>3,218
</table>

FÅRAVEL. Den blomstring, som aveln av merinofår under 1700-talet
nått, fortfor ännu under första tredjedelen av 1800-talet. Till den svenska
merinostammens förstärkning och förbättring införde kronprinsen <sp>Carl
Johan</sp> en hjord av 68 djur från en infantado-hjord å Barse nära Liège.
Denna hjord stationerades först å Flyinge och flyttades sedan år 1823 till
<sp>Joh. Th. Nathhorst</sp> å Näs i Småland. Då denne ansåg de svenska
hjordarna avgjort underlägsna de tyska elektoralf åren, inköptes för såväl
statens som enskildas räkning år 1828 och följande år en stor mängd djur från
Preussen och Sachsen. Från Frankrike infördes år 1832 ett antal djur av
Naz-stammen (sid. 510) till Ullavi i Närke.

Merinoaveln stod nu på sin höjdpunkt i Sverige; av densamma fanns ett
stort antal hjordar, tillhöriga dels staten dels enskilda, i olika delar av landet.
Presidenten <sp>Gabriel Poppius</sp>, vilken år 1829 fått uppdraget att
handhava schäferiärenden, liksom den år 1831 till rådgivare rörande fåraveln
antagne <sp>Niels Erik Hofman-Bang</sp>, lärjunge av <sp>Thaer</sp>, voro avgjorda
anhängare av denna avel. Då priset å fin ull alltjämt nedgick och varken
höjning av tullen å ull (1840) eller ökat anslag till ulldiskonten lyckades hejda
prisfallet, avtog intresset för merinoaveln hastigt och före utgången av
1850-talet hade den till största delen upphört i Sverige.


Rasen hade emellertid icke vunnit något insteg hos allmogen, för vilkens
behov den fina ullen ej passade, utan landets fårstoek utgjordes till största
delen av små grovulliga lantfår, bland vilka de gotländska utegångsfåren hade
det största anseendet. I södra Sverige var lantrasen blandad med Strelitzer
och andra tyska får, och i norra Sverige med den lång- och grovulliga
isländska rasen, som till en tid fortfor att införas för stammens förbättring.


<img r>Fig. 194. Gotländskt lantfår. Omkring år 1900.</img>
I övriga delar av landet övergick man till att söka förbättra lantrasen med
ullrika engelska får, och
<i>Southdown-rasen</i> vann under 1830- och
1840-talen rätt stor spridning.
<i>Dishley-</i>får spredos företrädesvis i
Skåne, <i>Cheviot</i> (på 1840-talet)
huvudsakligen i Halland och
Bohuslän. På 1850- och 1860-talen
infördes djur av <i>Cotswoldrasen</i> och
år 1858 uppsatte Malmöhus läns
hushållningssällskap en liten
<i>Oxforddown-</i>hjord å Alnarp. Den
sista stamhjord, som anskaffades
för statens medel, var av
Cheviot-rasen och uppställdes vid Roma å Gotland. Riksdagen hade nu tröttnat på
de ständiga anslagen till stamschäferier och beslöt år 1871, att de förefintliga
skulle säljas, varefter de influtna försäljningsmedlen skulle användas för
inköp av avelsfår att avlåtas till enskilda. År 1881 förenades dessa medel
med stamholländerifonden (sid. 772).

Från denna tid var anskaffning av avelsfår överlämnad åt enskildas
omsorg.

Av de införda utländska raserna bibehölls Oxforddownrasen
huvudsakligen i Skånes bördigaste trakter och Cheviot i magrare landsdelar såsom
Halland, Värmland, Dalarna och Norrland. Southdowndjuren ansågos väl
småvuxna, varför de från 1880-talet korsades med <i>Shropshirerasen,</i> vilken
efter sekelskiftet vunnit rätt stor spridning i landets södra och mellersta
delar.

Aven för fåravelns förbättring har premiering använts. Sådan anordnades
på Öland år 1827 av Lantbruksakademien och fortsattes till 1840-talet. År
1868 anordnades på Gotland premiering av Cheviotfår. Den av världskriget
framkallade ullbristen föranledde först Malmöhus och Göteborgs läns
hushållningssällskap att igångsätta <i>fårpremiering,</i> och från år 1918 har sådan
anordnats i hela riket med anslag av statsmedel i huvudsak enligt samma
grunder som nötboskapspremieringen med penningpris för handjur och
be-täckningsfrisedlar åt tackor samt stamboksföring. Premiering sker
huvudsakligen av djur tillhörande <i>fåravelsförening,</i> varav under senaste år bildats
ett större antal fördelade på flertalet län. Dylika föreningar liksom den år
1917 bildade centrala <i>Svenska fåravelsföreningen</i> åtnjuta statsunderstöd.
Sistnämnda förening har till uppgift att verka för fåravelns höjande genom
planmässig ledning av aveln, förande av ett elitregister, spridning av goda

avelsdjur, för vilket ändamål föreningen uppställt en stamhjord av
cheviot-fár å Balgö i Halland, genom avelsdjurauktioner o. s. v.

Staten understöder även fåravelsstationer, vilkas antal under senaste åren
ökats till 23, varav flertalet av cheviot- och 2 av svensk lantras.

<img l>Fig. 195. Svenskt skogssvin. 1840-talet.
Efter Noring.</img>
SVINAVELN förblev långt fram på 1800-talet oberörd av alla strävanden
till dess höjande. Svinstammen tillhörde dels, särskilt i de mellersta och
norra landsdelarna det s. k. skogssvinet, dels det mer storvuxna hussvinet
(sid. 9).   Enskilda djur av utländskt slag, såsom små kinesiska, samt av de
engelska <i>Lincolnshire-,
Berkshire-</i> och på 1850-talet <i>Essex-</i>
och <i>Yorkshire-raserna,</i> hade väl
införts men icke haft någon
avsevärd inverkan på landets
svinstock.

Först på 1860-talet, då export
av slaktdjur fick något större
omfattning, började
uppmärksamhet ägnas åt svinstammens
förbättring, och än mer blev så
fallet, då den hastigt framåtgående
mejerirörelsen lämnade en massa avfall, tjänligt till svinfoder.
Hushållningssällskap och enskilda införskrevo avelsdjur av storvuxna engelska raser,
såsom <i>Yorkshire-, Cumberland-</i> och <i>Berkshire-</i>rasema, vilka voro lämpliga till
produktion av späcksvin, som exporterades till Tyskland. Sedan
konkurrensen från Amerika gjort denna affär mindre lönande, övergick man till en
lättare och tidigare avslutad gödning, till en vikt av 70—100 kg. <i>(»sengsvin»)</i>
efter fordringarna på den engelska marknaden, dit exporten började gå på
1880-talet, huvudsakligen från de exportslakterier, som nu började anläggas.
Senare gjordes försök med den engelska <i>Tamworth-</i> och den amerikanska
<i>Poland-China-</i>rasen men upphörde snart, då dessa ej visade sig kunna tävla
med den stora Yorkshire-rasen, vilken vid denna tid blivit allmänt använd
till slakterisvin. Efter danskarnas exempel (sid. 684) började man på
1890-talet att övergå till att korsa denna ras med lantrasen för att frambringa
slakterisvin, med renavel av vardera rasen för att skaffa avelsdjur. I slutet av
1890-talet började hushållningssällskapen anordna <i>svinavelsstationer</i> för
tillhandahållande av avelsdjur av de båda raserna, och år 1921 började under
ledning av Centralanstalten för husdjursförsök avkastningsbedömning av
avelssvin, utförd genom jämförelse av tillväxten och slaktutbytet av från
avelsstammar uttagna grisar, som uppfödas och gödas vid en försöksstation
under likartade förhållanden.

<i>Premiering</i> av avelssvin började år 1912 enligt av K. Maj:t fastställda
bestämmelser, i huvudsak lika dem, som .gällde för nötboskapspremieringen.
Den omfattar endast avelsdjur tillhörande avelsförening eller medlem av
sådan och anordnas av hushållningssällskapen.

Stamböcker för den stora, vita engelska och för förädlad svensk lantras
föras av Lantbruksstyrelsen i samband med premieringen.



Tack vare dessa olika åtgärder har den svenska svinstammen gått starkt
fram i jämnhet, snabbvuxenhet, förmåga att väl tillgodogöra fodret och att
lämna ett fläsk av hög kvalitet.

Svinaveln har fått största omfattning i Skåne, där den inriktats på
frambringande dels av gödsvin och slaktning för export, dels av smågrisar för
avsättning företrädesvis uppåt landet, där svinskötsel huvudsakligen består i
uppfödning av hushållssvin.

Svinavelns starka ökning i senare delen av 1800-talet stod, som nyss
nämnts, i samband med mejerihanteringens tillväxt. För att tillgodogöra den
separerade mjölken och vasslen anlades vid mejerierna svingårdar, ofta av
betydlig storlek, men sjukdomar och dålig skötsel gjorde, att dessa lämnade
dåligt ekonomiskt utbyte, varför man övergick till att låta mejeriavfallet
återtagas av mjölkleverantörerna, varigenom svinskötseln mer jämt fördelades
hos jordbrukarna.

I några städer har svinuppfödning i stor skala anordnats för att
tillgodogöra köksavfall. Det första försöket av denna art, i Stockholm på 1890-talet,
misslyckades på grund av sjukdomar hos svinen, men vid de kommunala
svingårdar, som senare anlagts, har man tack vare noggrann vård lyckats
undgå denna fara och även kunnat få gott ekonomiskt resultat av
företaget.

Mot slutet av 1800-talet led den svenska svinskötseln svåra motgångar.
Svinstocken, särdeles de stora svinbesättningarna, började att allt mer bliva
sjuklig och ej blott tuberkulos och rödsjuka utan även svinsjuka och svinpest
uppträdde förhärjande (från år 1887). Genom kraftigt ingripande från
hälsovårdsmyndigheterna lyckades det dock att bekämpa dessa faror. Dessutom
hämmades avsättningen till utlandet, därigenom att den undantagsställning,
som Sverige förut åtnjutit från det förbud mot införsel av levande djur, som i
England stadgats för att hindra införsel av smittsamma sjukdomar, år 1892
upphävdes, varjämte även införseln av svin till Tyskland försvårades.
Härigenom föranleddes en övergång till utförsel av fläsk, och sedan svinslakterier
anlagts (de första år 1890), tilltog denna export raskt, och fläskprisen stego åter
från den låga ståndpunkt de intagit under förra delen av 1890-talet.
Världskriget och därmed följande foderbrist vållade en stark nedgång i svinaveln
och bragte fläskexporten att upphöra, men sedan har åter en hastig uppgång
i båda inträtt.

FJÄDERFÄSKÖTSEL. Hönsskötseln bedrevs (enligt <sp>Alexis Norings</sp>
Handbok i husdjursskötsel, 1842) vanligen vid alla gårdar, ja så gott som vid
varje torpstuga, och även gäss, ankor och duvor voro allmänna, under det att
kalkoner och svanor förekommo blott vid herrgårdar, där även pärlhöns i
sällsynta fall funnos.

Av höns hade enligt samme författare en mängd olika slag införts och
blandats, så att han »avstod att söka ordna dem i vissa raser» men nämner
spanska höns som berömda för rik varpning.

Då höns på 1860-talet började förekomma vid lantbruksmötenas
utställningar, funnos bland dem många utländska raser och bland dem de kort förut
införda <i>Cochinchina</i> och <i>Brahmaputra,</i> som hade stort anseende som 
slakthöns, samt <i>Dorking,</i> vilka även voro goda värpare. Något senare infördes
<i>hamburgare.</i> Av gäss omtalas jämte de inhemska även pommerska.

Någon synnerlig omvårdnad eller uppmärksamhet ägnades ej
fjäderfäaveln förr än på 1880-talet, då en återinvandrad svensk-amerikan, <sp>Alfred
Lagergren</sp>, lyckades väcka intresse för hönsavel, spred avelsdjur av den
nya amerikanska <i>Plymouth-Rock-</i>rasen och började utgiva Sveriges
hönstidning. Man började nu att liksom vid annan djuravel förorda rena raser,
men då ingen svensk ras längre kunde påvisas, blev det uteslutande utländska
som förordades. Av de många tidigare införda voro de flesta redan
försvunna, Brahmaputra undanträngdes av Langshan och denna av
<i>Plymouth-Rock-</i>rasen, vilken blev förhärskande som kötthöns, och bland utpräglade
värpraser fingo de spanska <i>(andalusier</i> och <i>Minorka)</i> allt mer vika för
<i>italienska,</i> av vilka vita <i>Leghorns</i> blevo de allmännast förekommande.
Jämte dessa ha under senare år ännu några raser införts, och av dem ha den
amerikanska <i>Wyandotte</i> och den engelska <i>Orpington</i> vunnit mest beaktande
och spridning på grund av sina egenskaper av bra slakthöns och flitiga
vintervärpare, egenskaper vari de tävla med Plymouth-Rock-rasen.

<i>Gäss</i> göddes förr i rätt stor skala i vissa landsdelar, särdeles Skåne, Öland
och Västergötland, men denna inkomstkälla har numera någon avsevärd
betydelse blott i Skåne, där dock den förr vanliga gödningen av importerade
pommerska unggäss upphört, och huvudsakligen den inhemska skånska
rasen förekommer. <i>Ankaveln</i> förekommer företrädesvis vid herrgårdar.
Vanligast torde <i>pekingankor</i> vara, men därjämte förekomma även <i>Rouen-ankor</i>
och en i senare tid renodlad <i>svenska »blå»</i> ras.

Arbetet för fjäderfäskötselns främjande är numera organiserat under
ledning av den år 1898 stiftade Sveriges <i>allmänna Fjäderfäavelsförening,</i> vilken
åtnjuter statsunderstöd, och till denna anslutna länsföreningar.

KREATURSSJUKDOMARS BEKÄMPANDE. Av mer bemärkta
smittsamma kreaturssjukdomar har <i>mjältbrand</i> titt och ofta förekommit inom
begränsade smärre trakter i landet. <i>Rots</i> uppträdde på 1840-talet så
svårartat, att regeringen såg sig föranlåten att utfärda föreskrifter för dess
bekämpande, och kort därefter förorsakades svåra förluster av den <i>elakartade</i>
lungsjukan, som år 1847 infördes med nötkreatur från England. Likaså
anses <i>tuberkulos</i> först hava spritts med importerade djur, särskilt med de
från 1847 i stor mängd införda ayrshiredjuren. <i>Mul-</i> och <i>klövsjuka,</i> varav
utbrott omtalas först år 1859, har sedan uppträtt åtskilliga gånger och
särdeles under 1900-talet medfört stora förluster. Slutligen må erinras om
utbrottet år 1887 av svinsjuka och svinpest, vilka fortforo under några år.

Ingen av dessa sjukdomar synes hava varit inhemsk i Sverige, utan de
hava antagligen i varje fall inkommit till landet med införda kreatur eller
på annat sätt, och det har i de flesta fall snart lyckats att utrota dem genom
kraftiga åtgärder av statsmyndigheterna, nämligen sträng isolering,
desinfektion samt nedslaktning av de angripna djuren eller i svårare fall hela
besättningarna, samt förbud mot import eller karantän av införda djur.

En särskild ställning intager tuberkulos, emedan den blivit stationär i
landet och under 1860—90-talen spred sig på ett oroande sätt hos nötboskap
och med mejeriavfall uppfödda svin. Med hjälp av det år 1890 uppfunna
<i>tuberkulinet,</i> som år 1894 började tillverkas i landet, organiserades ett
fortgående bekämpande av sjukdomen, i huvudsak enligt prof. <sp>B. Bangs</sp>
system (sid. 670). Sedan 1903 är djurägare vid anledning att misstänka
juvertuberkulos skyldig att låta undersöka mjölk från den misstänkta kon, som
om sjukdomen påvisats, skall nedslaktas mot ersättning av statsmedel. Sedan
1921 är pastörisering av all från mejeri utlämnad mjölk och vassle villkorligt
påbjuden för att hindra spridning av smitta. Tack vare dessa åtgärder
hai-sjukdomen betydligt inskränkts.

BISKÖTSELN. Det uppsving i biskötseln, som under 1700-talet inträdde
till följd av intresset för naturvetenskapliga iakttagelser och för de smärre
grenarna av lanthushållningen, synes åter ha avtagit. Förslag om biboningar,
som bättre än halmkupan tillåta vård och skattning av bien, förekommo väl,
bland dem den av <sp>Th. Nutt</sp> konstruerad modell, vilken förordades på
1830-talet,<footnote>Läsning för folket. 1838.</footnote> men synas icke ha lett till någon anmärkningsvärd påföljd.

Först <sp>Johann Dzierzon</sp>'s uppfinning av det rörliga kakbygget
{sid. 551) framkallade ett allmännare intresse för biskötseln. Personer
utsändes för att lära känna hans sätt att sköta bien och sedan sprida kännedom
därom i landet, och hans idéer blevo under den följande tiden ledande inom
den svenska biskötseln. <sp>Dzierzons</sp> kupmodell undanträngdes sedan av
modifikationer av densamma såsom <sp>Erslews</sp> kupa (sid. 687) med liggande
ramar, vilka i Sverige gjordes kvadratiska (»Svearam»), <sp>J. W. Leveréns</sp>
kupa, amerikanska uppstaplingskupor m. fl.

Föreningar för biskötsel ha vanligen haft kort varaktighet men de
förefintliga fingo större fasthet, då år 1919 bildades <i>Sveriges biodlares
riksförbund,</i> till vilket länsförbund med lokalavdelningar anslutit sig. Enskilda
personer och föreningar ha utgivit tidskrifter och annan bilitteratur samt
anordnat kurser, vanligen med anslag av hushållningssällskap, men antagligen
har biskötseln i det 20:e århundradet mindre omfattning än under
föregående tider.

MJÖLKHUSHÅLLNING. Under 1800-talets förra del tillhörde mjölkens
skötsel samt beredning av smör och ost hushållssysslorna. På enstaka
herrgårdar, där smör och ost bereddes i något större mängd, var detta ofta
överlämnat åt en deja, som arrenderade ladugården mot en årsavgift, såsom t. ex.
2 lisp. smör och 1 lisp. skummjölksost för var ko samt var femte kalv. Man
beredde även utländska ostsorter, mest »schweizisk», även kallad
Marsvinsholmsost efter det skånska gods, varifrån dess beredning spritt sig.

Framgångstiden på 1840-talet visade sig även däri, att mejerier och
»ost-tryckerier» anordnades på åtskilliga herrgårdar och vanligen sköttes av
holländare eller holsteinare, vilkas mejerimetoder därför vanligen tillämpades
(sid. 552). Inhemska förslag till förbättringar började nu också att
framkomma. Sålunda ersattes mejerikärl av trä och koppar av sådana av
förtennt järnplåt, vilka först började tillverkas av major <sp>P. U. Gussander</sp>.
Denne införde en ny gräddsättningsmetod, enligt vilken mjölken uppsilades
i flata bunkar till gräddsättning vid vanlig rumstemperatur, varefter
skum-mjölken avtappades genom en bottenventil. Metoden fick blott användning
för hushållsbehov.

<img l>Fig. 196. Gustaf De Laval.</img>
En epokgörande reform var däremot införandet av gräddsättning i djupa
mjölkkärl, som höllos nedsänkta i kallt källvatten eller isbad. Denna metod
var redan tidigare tillämpat i Förenta staterna men uppfanns självständigt i
början av 1860-talet av <sp>J. G. Swartz</sp> å
Hovgården, vilken därigenom lyckades nedbringa
gräddsättningstiden till hälften mot vid den
holsteinska metoden och tillika bibehålla grädden
fullt söt, så att därav kunde kärnas ett fint, sött
smör. Därjämte medförde gräddsättningen i de
djupa »cylindrarna» en betydlig besparing i
utrymme.

Den <sp>Swartzska</sp> gräddsättningen vann
hastigt insteg vid landets mejerier och hade till
följd en höjning av smörets kvalitet, som var
desto mer betydelsefull, som utförsel av smör till
England från denna tid fick större omfattning.
Samtidigt infördes efter danskt mönster en noga
reglerad syrning av grädden, då det visade sig, att
härigenom erhölls både mer och hållbarare smör.

<img r>Fig. 197—198. De Laval separator 1878.</img>
Sedan tanken att genom centrifugering av mjölk avskilja grädden av
dansken <sp>L. C. Nielsen</sp> (sid. 688) och svensken <sp>Gustaf De Laval</sp> år
1878 praktiskt realiserats, infördes mjölkcentrifuger snart vid mejerierna.
<sp>De Lavals</sp> <i>separator</i> vann snart försteget framför den danska
centrifugen och senare medtävlare,                                                          
särdeles sedan å densamma
tillämpats österrikaren frih. v.
<sp>Bechtoldsheims</sp>
uppfinning (1890) att genom
insats av plåtar (»alfainsats») i
separatorkulan fördela
mjölken i tunna skikt, varigenom
skumningsförmågan starkt
ökades. Sedan patenträtten
till denna konstruktion
upphört, infördes den allmänt i
mjölkcentrifugerna, varav ett
stort antal olika fabrikat
kommo i marknaden.

Flera försök gjordes att
ytterligare förkorta arbetet i mejeriet  genom att kombinera
maskinskum-ningen med kärningen. Hit hör <sp>C. A. Johanssons</sp> <i>extraktor</i> (1887), i
vilken den i centrifugen avskilda grädden omedelbart kärnades i en i denna
anbragt kärnkammare, <sp>G. De Lavals</sp> <i>kontinuerliga kärna,</i> bestående av

en med separatorn förenad liten plåtkärna, samt <sp>E. G. N. Salenius</sp>'
<i>radiator</i> (1893), som i huvudsak överensstämde med extraktorn. Av dessa
fick endast radiatorn någon avsevärd användning, men då dess angivna
fördel, att den lämnade sött smör, var av tvivelaktigt värde, emedan syrat
smör i allmänhet föredrogs, och beredningskostnaden för smöret ej blev
mindre än vid särskild skumning
och kärning, kom radiatorn efter få
år ur bruk.
<img r>Fig. 200. De Laval
handseparator 1886.</img><img r>Fig. 199. Alfa
Laval 1890.</img> 

Efter maskinskumningens
införande ökades mejeriernas antal och
deras tillverkning hastigt, så att de
vid sekelskiftet utgjorde 1,688 med
nära 69,000 leverantörer och 842
miljoner kg. mjölk. Smörexporten
tilltog och nådde år 1896 sin topp,
23,731,066 kg., varefter den åter
nedgick något till följd av ökad
smörförbrukning inom landet, för att
under den av världskriget
förorsakade kristiden tillfälligt avlösas av en betydande överskjutande införsel.
<img l>Fig. 201. Andelsmejeri. 1920.</img>
Mejerihanteringen undergick i Sverige samma utveckling som i Danmark.
Således bildades först bymejerier, vilka dock aldrig nådde något större antal.
Är 1880 bildades den första föreningen för gemensam mejeridrift, och från
början av 1890-talet uppstodo andelsmejerier efter danskt mönster, vilka allt
mer tilltogo i antal, under det att
herrgårds- och uppköpsmejerier
avtogo. Liksom i Danmark följde
med andelsprincipens tillämpning
en förbättring av smörets
beskaffenhet, och genom att
leverantörerna återtogo skummjölken,
befriades mejerierna från
nödvändigheten att för dennas
tillgodogörande driva svingödning, vilken
vållat stora svårigheter.
Betalning av mjölken efter fetthalten
har från 1880-talet allt
allmännare införts. För dess
bestämmande konstruerade
<sp>G. De Laval</sp> år 1885 en apparat, <i>laktokrit,</i> vilken dock undanträngdes av den av
<sp>Ivar Lindström</sp> på samma princip vilande <i>bytyrometern.</i>

Genom <i>handseparatorn,</i> som först (1886) tillverkades av aktiebolaget
Separator och sedan av övriga mjölkcentrifugtillverkare, fick maskinskumningen
användning i hushållet samt för att inskränka leveransen till mejeriet till
grädden, varigenom vinnes minskad frakt och att skummjölken kan användas

hemma i friskt skick och faran för smitta genom från mejeriet återtagen
mjölk undvikes. I glest bebyggda orter har man övergått till centralmejerier,
som till avkärning mottaga i gårdarna handseparerad grädde.

<imgl>Fig. 202. Nils Engström.</img>

Ostberedningen, som alltjämt varit otillräcklig för landets behov, har
övervägande förekommit i vissa landsdelar, där vissa ostsorter blivit förhärskande.

Den ostsort, som vid århundradets början
tillverkades i Skåne efter schweizisk metod
(Marsvinsholmsost) beredes fortfarande i södra och
mellersta Sverige och går vanligen under namn av
storpipig herrgårdsost, under det att en småpipig
herrgårdsost blivit en specialitet särskilt för
Västgötamejerier. I Västerbotten är sedan
1870-talet en helfet småpipig, Västerbottensost,
mejeriernas huvudprodukt och har vunnit stort
anseende. Litet varstädes beredes av blandad
skummad och oskummad mjölk ost efter den
holländska Goudametoden och går mest under namn av
hushållsost. Även andra utländska ostsorter
tillverkas vid vissa mejerier, såsom Cheddar-,
Stilton- och Emmenthaler-ost. Vid många
ostmejerier beredes missost av vasslen, vilken eljes mest användes till svinfoder.

<img r>Fig. 203. L. F. Rosengren.</img>

I början av 1900-talet infördes beredning av kasein<footnote>Lantbruk. Akad. Tidskr. 1918. s. 457.</footnote> för tekniska
ändamål och fick rätt stor omfattning, men har efter världskriget upphört.
Även torrmjölk beredes vid några få mejerier,
dels medels en av <sp>Martin Ekeberg</sp>
konstruerad apparat, <i>exsiccator,</i> dels efter
amerikansk metod.

Mejerihanteringens framsteg har liksom i
Danmark berott dels på tillämpning av vetenskapliga
forskningsresultat och införande av noggrannhet
i avseende på värmegrad, mätning och vägning,
dels på hanteringens industrialisering med hjälp
av noggrant arbetande maskiner. Kylning och
pastörisering av mjölk och grädde, en rationell
skötsel av gräddens syrning med användning av
renkulturer, samt ystning med fabriksmässigt
berett löpe äro numera införda vid alla välskötta
svenska mejerier. Förtjänsten om dessa
reformers införande tillhör i väsentlig mån d:r <sp>Nils
Engström</sp> vid Alnarps institut (sid. 727), varjämte de vetenskapliga
undersökningar, som utförts av prof. <sp>L. F. Rosengren</sp> å Alnarp och
bakteriologen <sp>Chr. Barthel</sp> m. fl. haft en framstående del i utvecklingen
av de använda metoderna.

Om undervisning och rådgivning i mejeriväsen se sid. 727 och 729.

<i>Smörprovning</i> särskilt till kontroll av exportsmöret anordnades i Malmö

1891 och i Göteborg 1893. Dessa provningar erhöllo år 1894 statsunderstöd
och ställdes under tillsyn av Lantbruksstyrelsen, som år 1896 fastställde
reglemente för dem. Därvid ställdes provningarna under en styrelse
sammansatt av ombud för de hushållningssällskap, som lämna anslag till
provningarna. År 1904 fastställdes ett nationellt märke <i>(runmärket)</i> för exportvärdigt
smör.

<img r>Fig.  204. Chr. Barthel.</img>

<i>Smörnotering.</i> Vid avräkningen mellan mejerierna och smörexportörerna
följdes till en början den danska noteringen (sid. 689). Missförhållandena vid
denna föranledde mejerikonsulentföreningen år
1894 och år 1896 Lantbruksstyrelsen att
offentliggöra en veckorapport om medelprisen,
beräknade på grund av de pris, som under den gångna
veckan betalats i England och smörexportörerna
i Malmö och Göteborg erhållit. Senare ändrades
denna notering, så att den beräknades på grund
av den sedan år 1907 anordnade prisstatistiken,
som varje vecka meddelade medeltalet av de pris,
som ett större antal mejerier erhållit för sitt smör
vid närmaste järnvägsstation. Denna notering,
som övertogs av de Svenska smörprovningarnas
arbetsutskott, upphörde under världskriget.

<i>Mejeristatistik.</i> Från och med år 1890
utarbetade statskonsulenten i mejerihushållning en
allmän statistik över mejerihanteringen under
senast förflutna 5-årsperiod, samt sedan år 1905 en årlig driftstatistik över
andelsmejerierna, båda offentliggjorda i Lantbruksstyrelsens Meddelanden.
Från och med år 1913 offentliggöras dessa och övriga statistiska uppgifter
rörande mejerihanteringen årligen i serien Mejerihantering av K. Statistiska
Centralbyrån.

SILKESODLINGEN, vilken efter en kort blomstring (sid. 419) synes
alldeles hava upphört före slutet av 1700-talet, återupplivades på 1830-talet,
även nu under kungligt beskydd och medverkan av bemärkta personer inom
ämbets- och vetenskapsmannavärlden. Ett år 1830 bildat Sällskap för
inhemsk silkesodling lyckades förmå åtskilliga hushållningssällskap att
igångsätta odling av mullbärsbuskar, såsom i Stockholm, Lund, Visby och
Göteborg) samt uppfödning av silkesmaskar och silkesberedning. Framgången
var dock mycket ringa, särdeles som mask-stammen blev sjuklig. Försök på
1860-talet att i stället för den kinesiska arten använda den japanska
eksilkesmasken medförde icke någon förbättring, utan 1876 upphörde sällskapet
med sin verksamhet och hela saken bortdog.

SKOGSHUSHÅLLNING. I enlighet med den liberalistiska uppfattningen,
att ekonomisk verksamhet med större framgång fritt handhaves av enskilda
än av det allmänna eller under statens förmynderskap, fortsattes upplåtelse
av allmänna skogar till bergsbrukets stöd och enligt kungörelse den 4 febr.
1811 försåldes till bruken till detta ändamål anslagna gruve- och
rekognitionsskogar i stor omfattning. Ytterligare beslöt riksdagen år 1824, att de
kronoskogar i södra och mellersta Sverige, vilka icke behövdes för flottan
och för statens övriga behov eller till ersättning för tidigare medgiven skogs-
och mulbetesrätt, skulle uppdelas i lotter och försäljas. På grund härav
började kronoparkers och kronoallmänningars försäljning och försiggick i sådan
utsträckning, att då dessa försäljningar i slutet av 1850-talet inställdes,
kronoparkernas areal reducerats till omkring 50,000 tld.

Då kronans skogar i norra Sverige till följd av folkbrist och felande
kommunikationer ej ansågos kunna användas bättre än till nya hemmans
anläggning, tilldelades vid avvittringen i dessa landsdelar betydligt större
vidder av skog åt hemmanen än författningarna avsett (sid. 733). Tillika
utbyttes den sågverken medgivna rätten till stockfångst från kronans skogar
för Jämtland genom k. brev den 10 febr. 1824 och för de tre nordligaste
länen den 2 maj 1826 mot upplåtelse av så stort skogsområde, som ansågs
kunna lämna sågverket det tillerkända antalet timmer, såsom skattehemman
med befrielse från stubböresavgifter, och den 29 maj 1852 medgavs
ytterligare, att då den mark, som sålunda tilldelats sågverk, icke kunde lämna det
antal stockar, vartill sågverket ägde rätt, skulle detta få ersättning i
skogsmark från överloppsmark.

Rätten att dela skogsallmänningarna utsträcktes också år 1824 till
lands-och häradsallmänningarna samt de kronoallmänningar, i vilka enskilda ägde
rätt till utsyning av virke. Uppdelningen av dessa skogar befordrades genom
skiftesdelningarna, vilka togo stor fart, sedan lagaskiftesförordningen år 1827
utfärdats, och fortgick så, att allmänningarna till största delen voro skiftade
före århundradets mitt.

Genom k. förordning den 20 okt. 1830 medgavs kronoskattehemman och
berustade säterier att avlösa kronans rätt till å deras mark växande ekar,
måste- och storverksträd, och slutligen fingo ägare av kronoskattehemman
den 8 okt. 1875 rätt att förfoga över dem utan lösen.

För att skaffa kronans behov av ekvirke avsattes de medel, som inflöto i
lösen för nämnda träd, till en <i>ekplanteringsfond,</i> som skulle användas till
statens ekplanteringar, av vilka den på Visingsö blev den mest betydande. Å
Öland bibehölls en del av ekskogarna för flottans behov.

Vid denna tid ägnades mycket intresse åt trädplantering, men denna kom
huvudsakligen att gälla allehanda lövträd och pil. Planteringen av
flygsandsfälten i Skåne och Halland, vilken redan tidigare varit föremål för
regeringens omsorg understöddes med statsmedel och gjorde under 1820- och
1830-talen stora framsteg.

De hinder som förefunnos att med ekonomisk vinst avsätta virke liksom
även inskränkningarna i rätten att anlägga sågar blevo också undanröjda
(fullständigt först 1863).

Sedan den alltmer omfattande sågverksindustrien förbrukat det mesta av
de lätt åtkomliga skogarna i de södra och mellersta landsdelarna, med
undantag dock för bruksskogarna, vilka bevarades för sin avsedda bestämmelse,
fick avverkningen fart även i Norrland, och från tiden omkring 1840
uppväxte talrika sågar i kustlandet, vilkas avverkning starkt ökades genom
övergång till ångdrift. För virkets transport från skogarna ini landet bildades

flottningsbolag eller -föreningar, vilka anlade flottleder och handhade
flottningen (i Ångermanälven 1848, i Klarälven 1849). Lagstiftningen om
flottning utvecklades genom bestämmelser i fiskeristadgan den 29 juni 1852,
vilka senare ändrats genom flottningsförordningen den 30 dec. 1880 och lag
om flottning den 19 juni 1919.

Den sålunda underlättade avsättningen av virket framkallade en hastigt
tilltagande avverkning av landets skogar. Sågverksägarna tryggade sin
tillgång på virke genom förvärv av vidsträckta områden av den vid avvittring
till nybyggen avskilda marken, inköp av enskildas skogsmarker samt
långvariga avverkningskontrakt, vanligen på 50 år.

Härvid togs i allmänhet ingen hänsyn till återväxten. Bruksskogarna samt
åtskilliga större enskilda skogar underkastades dock en planmässig skötsel
enligt i Tyskland gällande grundsatser. Den mest bemärkta förfäktaren av
dessa var vid denna tid <sp>C. L. Obbarius</sp>, vilken som föreståndare för den
år 1839 av Brukssocieteten inrättade högre skogsskolan och rådgivare vid
åtskilliga skogars förvaltning utövade ett betydligt inflytande på
skogshushållningens utveckling i Sverige.

Tillgången på teoretiskt utbildade fackmän på detta område var ännu
mycket obetydligt. Är 1828 hade emellertid inrättats det K. Skogsinstitutet
för högre utbildning av skogstjänstemän, och åt dettas förste föreståndare
<sp>Israel Adolf Ström</sp> (adlad <i>av Ström)</i> uppdrogs att till regeringen
avgiva yttranden och förslag beträffande landets skogsväsen. Genom k. brev
den 19 mars 1837 fastställdes huvudgrunderna för statens skogsförvaltning
i södra och mellersta Sverige, och genom instruktion för skogs- och
jägeristaten den 16 mars 1839 utfärdades bestämmelser för de allmänna skogarnas
indelning och hushållning samt jakten å rovdjur.

Den starkt ökade avverkningen, som mångenstädes urartade till skövling,
framkallade en allmän uppfattning om behovet av en lagstiftning, som kunde
framtvinga en bättre hushållning, och efter uttalanden i denna riktning vid
1853 och 1855 års allmänna lantbruksmöten antog riksdagen år 1857 en pro
position om skogsväsendets organisation.

På grund härav inrättades år 1859 en central skogsstyrelse (år 1882
ändrad till <i>Domänstyrelsen)</i> och utfärdades den 29 juni 1866 en förordning
om rikets skogsväsen. Alla kronoparker och häradsallmänningar skulle
bibehållas och en regelbunden hushållning införas å alla statens skogar, vilka
allt sedan denna tid ökats genom inköp dels av kalmarker (Svältorna i
Västergötland enligt 1862—63 års riksdags beslut), dels av skogsmark, vartill
de medel använts, som influtit för den enligt 1874 och flera följande
riksdagars beslut fortgående försäljningen av smärre kronoegendomar (sid. 740).
Flygsandsfälten ha också i stor omfattning övergått till statens ägo och
skogs-odlats, sedan det stadgats, att ägare av sådana kunde bliva fri från
skyldigheten att vårda dem genom att överlåta dem till staten.

Häradsallmänningarna skulle enligt 1866 års förordning skötas enligt av
k. befallningshavande fastställda reglementen och hushållningsplaner under
skogsstatens uppsikt. Avverkning utöver husbehov på kronans mark,
oavvittrade skogar, överloppsmarker och nybyggeshemman i Norrland och
Dalarna fick ske endast efter utsyning av vederbörande skogstjänstemän och
i den mån så kunde ske med bevarande av skogens bestånd. Kronoparker
skulle bildas av redan förefintliga vid avvittring uppkomna överloppsmarker
och sådana vid de fortgående avvittringarna enskilda icke tilldelade marker,
som ej vore lämpliga till odling. Av de vid återstående storskifte i Dalarna och
Gävleborgs län och avvittring i Norrbotten ortsbefolkningen tilldelade
skogsanslagen ha stora områden avsatts till under betryggande förvaltning ställda
samfällda skogar, kallade besparingsskogar i de båda förra,
sockenallmänningar i det senare länet. Inom lappmarkerna blev avverkningen å enskildes
skogar genom 1873 års avvittringsstadga beroende av utsyning.

Även oberoende av avvittringen har staten sökt framkalla en bättre
hushållning med enskildas skogar. Sålunda utfärdades lagar angående
avverkning utöver husbehov och vård av enskildas skogar, först för enskilda
landsdelar (återväxtlag kombinerad med dimensionslag för Gotland den 10 sept.
1869 och den 30 mars 1894, samt dimensionslag för Norr- och Västerbottens
kustland, där en förödande sparrhuggning för export ägt rum, genom
förordningar den 29 sept. 1874, den 23 juni 1882 och 18 juni 1915), samt
slutligen med skogsvårdslagar för hela riket. En den 24 juli 1903 utfärdad
skogsvårdslag för de delar av riket, där särskilda inskränkningar i
avverkningsrätten ej gällde, stadgade skyldighet för skogsägare att sörja för återväxt
efter avverkning för annat ändamål än husbehov, odling eller bebyggande,
och ersattes den 15 juni 1923 med en (från år 1925) för hela riket utom
lappmarkerna gällande lag, som utsträcker skyddet även till yngre skog, som ej
får avverkas annat än genom för skogväxten tjänlig gallring samt påbjuder
åtgärder för återväxtens betryggande, så snart naturlig återväxt ej kan inom
skälig tid påräknas eller beståndet blivit för hårt utglesnat, och förbjuder
avverkning å svårföryngrade trakter annat än efter särskilt medgivande.

Samtidigt med skogsvårdslagen av år 1903 utfärdades även lag om
skyddsskogar mot flygsand och trädgränsens nedgång i fjällen, samt om en
<i>skogsvårdsstyrelse</i> i varje län, där skogsvårdslagen gällde, och kommunala
<i>skogsvårdskommittéer,</i> vilka hava att främja den enskilda skogsvården och
övervaka skogsvårdslagens efterlevnad.

Tack vare den skogspolitik, som sålunda fullföljts sedan över ett halvsekel,
har hushållningen å såväl allmänna som enskilda skogar i avsevärd grad
förbättrats, och om än den överavverkning utöver tillväxten, som alltjämt
ägt rum och varit en nödvändig följd av det gamla skogsbeståndets
tillgodogörande, beräknas hava till följd en tids minskad tillgång på
avverkningsmoget virke, så anses skogstillväxten vara stadd i en lovande framgång.

<i>Skogsbrukssättet,</i> vilket sedan gammalt varit en planlös blädning,
förändrades under förra delen av 1800-talet till trakthuggning på en stor del
av bruksskogarna. Eljes har blädning varit det allmänna, men med
tilltagande planmässighet och strävan att trygga återväxten och en uthållig och
stigande avkastning. Härvid har alltmer beaktats såväl trädens olika
biologiska egenskaper som även markens skötsel, så att dess produktionsförmåga
bibehålles eller ökas. För utredning av hithörande frågor verkar framför allt
statens år 1902 inrättade <i>skogsförsöksanstalt</i> (till år 1905 kallad forstliga 
försöksanstalten). I Norrland har den stora tillgången på överårig" skog givit
avverkningen formen av ordnad timmerblädning med övervägande uttagande
av sågtimmer. I södra och mellersta delarna av landet började i slutet av
1800-talet användas s. k. rationell blädning eller luckhuggning, förordad av
<sp>Uno Wallmo</sp>, vid vilken avverkningen börjar å små luckor, som
utvidgas i den mån återväxt uppstår under ständigt beaktande av de enskilda
trädens beskaffenhet, så att välformade träd bevarades, tills de nått
lämpligaste avverkningsålder.

FISKE. Den år 1766 utfärdade allmänna stadga och ordning för rikets
havs-, skärgårds-, ström- och insjöfiske var visserligen ännu gällande, men
dess stadganden, syftande till att hindra fiskets förödande, beaktades föga.
De återupplivades därför genom en ny fiskeristadga av den 29 juni 1852,
enligt vilken dessutom lades i länsstyrelsernas hand att efter vederbörande
fiskevattendelägares hörande fastställa av dessa träffade överenskommelser
angående fisket och att därutöver utfärda förordningar rörande detta. Under
den följande tiden bildades på grund härav i många orter under
länsstyrelsens medverkan fiskeriföreningar och utfärdades bestämmelser angående
fiskets utövande.

Sedan riksdagen år 1863 beslutat, att fiskeriärendena med undantag för
havsfisket i Bohuslän skulle handhavas av Lantbruksakademiens
förvaltningskommitté, och att för dessa ärenden skulle inrättas en
fiskeriintendentsbefattning med 2 assistenter, kommo dessa tjänstemän att i själva verket
utgöra en fiskeristyrelse, tills denna år 1889 lades under Lantbruksstyrelsen.
För meddelande av upplysning och råd rörande fiske och tillsyn av gällande
stadgars efterlevnad tillsattes småningom fiskeritillsyningsmän, vilka i
allmänhet lydde under lokala styrelser tillsatta av hushållningssällskap eller
landsting, vilka också anslogo medel till härmed förenade kostnader.
Styrelsens uppmärksamhet ägnades huvudsakligen åt åstadkommande av stadgar
för fisket och dess vård i särskilda orter, där sådana ännu saknades, med det
resultat, att dylika stadgar vid 1870-talets början voro av vederbörande
länsstyrelser utfärdade för så gott som alla rikets skärgårdar, laxälvar och
sjöar,<footnote>Förteckning å lokala fiskestadgar i R. Lundberg, Meddelanden om Sveriges fiskerier
1888, s. 81.</footnote> huvudsakligen gående ut på förbud för sådant fiske, som hindrade
fiskens lek eller utödde ungfisken. Därjämte fortgick alltjämt vetenskapliga
undersökningar rörande de olika fiskarternas förekomst och levnadssätt för att
vinna en rationell grund för lagstiftningen och ledning för fiskets anordning.

I den den 30 dec. 1880 utfärdade vattenrättsförordningen intogos
bestämmelser till skydd för fisket mot intrång av vattenbyggnader för fiskens fria
gång i.vattendragen och mot dessas förorening genom avfall och tillika i den
samma dag utfärdade fiskestadgan förbud mot flottning av obarkat virke i
flottled utan att k. befallningshavande medgåve undantag från detta förbud.
Enligt kungörelse den 2 okt. 1885 får granvirke i allmänhet flottas obarkat i
Dalälven och nordligare vattendrag, och i lag om flottning den 19 juni 1919
medgavs rätt till flottning av obarkat timmer, som beräknas vara avslutad
samma år.


Lagbestämmelserna rörande fiske ha uppdelats, så att de, som voro av
lags natur sammanfattades i lag om rätt till fiske den 27 juni 1896 och de
administrativa och ekonomiska i fiskeristadgan den 17 okt. 1900.

Den nya vattenlagen av den 28 juni 1918 innehåller åtskilliga
bestämmelser till skydd för rätt till fiske och till fiskets bevarande.

För att åstadkomma en rationell vård och ändamålsenligt utnyttjande av
fiske i oskift fiskevatten eller där ett fiskevatten tillhör 2 eller flera,
utfärdades lag om gemensamhetsfiske den 30 juni 1913, enligt vilken delägarna
eller en viss majoritet av dem kunna för viss tid (10—25 år) besluta, att fisket
skall bedrivas av delägarna i bolag eller för gemensam räkning utarrenderas.
Beslutet fordrar k. befallningshavandes fastställelse.

<i>Fiskodling.</i>  Först på 1850-talet vaknade i Sverige åter intresset för
fiskodling. År 1865 anlades på statens bekostnad en »normalanstalt» för lax
odling, och med denna som mönster anlades snart ett betydligt antal anstalter
för odling av såväl lax som insjöfiskarter. Från dessa har årligen stora
mängder av fisk och fiskyngel utlämnats för inplantering i sjöar och
vattendrag. En av de nämnda statsanstalterna utgör en år 1890 vid Finspong
anlagd, sedan till Motala flyttad <i>fiskodlings-</i> och <i>sötvattensbiologisk anstalt</i>,
avsedd att främja dammodling och fiskbeståndets ökning i sjöar och vattendrag. 
Större omfattning har den försöksverksamhet på fiskodlingens och
sötvattenfiskets område fått, som den år 1906 bildade <i>Södra Sveriges
fiskeriförening</i> igångsatt med huvudstation och fiskeriskola vid Aneboda i Småland
samt stora arrenderade vattenområden i Småland och Skåne.

Fiskodling i dammar, huvudsakligen av karp och sutare, för vilken en
stor anläggning efter tyskt mönster år 1879 gjordes av <sp>C. Wendt</sp> vid
Gustafsborg i Skåne, har särskilt genom verksamheten vid sistnämnda anstalt
vunnit en ökad spridning i Skåne och Småland.
</chapter>

<chapter name="Finland">
<h1>FINLAND.</h1>

<table>
<td c><i>Litteratur.</i>
<td><sp>Cygnæus, Gustaf</sp>, K. Finska hushållningssällskapet 1797—1897. Åbo 1897.
<td>Finland. Land. Folk. Rike. Helsingfors 1914.
<td>Finlands andelsrörelse och sällskapet Pellervo 1899—1909. Helsingfors 1909.
<td><sp>Gebhard, H.</sp> Jordbruksbefolkningen, dess förhållande till andra yrkesgrupper och dess sociala sammansättning. Helsingfors 1913.
<td>— Huvuddragen av andelsverksamheten i Finland. Helsingfors 1915.
<td><sp>Grotenfelt, Gösta</sp>. Lantbruket i Finland. En översikt. Helsingfors 1896.
<td>— Bidrag till kännedomen av mjölkhushållningens utveckling i Finland. Kuopio 1906.
<td><sp>Johansson, V. F.</sp> Finlands agrarpolitiska historia. Helsingfors 1924.
<td><sp>Metzger, C.</sp>, Zur Landfrage in Finnland. Berichte über Landwirtschaft. Berlin 1923.
<td><sp>Paavilainen, H.</sp> Besittningen av boskap och renar i Finlands landskommuner år 1901. Subkommittén för den obesuttna befolkningen.
<td><tab>Statistisk undersökning 1901. Helsingfors 1918.
</table>

<b>Å</b>terhämtningen efter kriget gick än långsammare i Finland än i Sverige
dels till följd av övervägande svaga skördar och upprepade missväxter<footnote><sp>Johansson</sp>, anf. arbete lämnar detaljerade uppgifter om hur skörden utfallit.</footnote>
under 1820- och 1830-talen, dels till följd av att de ogynnsamma
kreditförhållandena och osäkerheten mellan de olika myntslagens värde verkade
nedtryckande på affärslivet. Allmänna initiativ till åtgärder för jordbrukets
främjande saknades dessutom, i det att den enda offentliga jordbruksmyndigheten 
ännu utgjordes av det finska hushållningssällskapet, vilket huvudsakligen 
sysselsatte sig med sina egna ekonomiska och organisationsangelägenheter. 
Framgången visade sig huvudsakligen i en betydlig nyodlingsverksamhet, 
vilken framgår av följande siffror i hektar och procent av den
fasta jorden:
<table>
<td><td 2 c><sp>1813</sp><td><tab><td 2 c><sp>1864</sp><td><tab><td 2 c><sp>1920</sp>
<td><td c>ha<td r>proc.<td><tab><td c>ha<td r>proc.<td><tab><td c>ha<td r>proc.
<td>Odlad jord ...............<td r>455,000<td r>1.4<td><tab><td r>845,000<td r>2.6<td><tab><td r>2,019,000<td r>6.l
<td>Äng .........................<td r>1,609,000<td r>5.0<td><tab><td r>2,909,000<td r>8.8<td><tab><td r>1,213,000<td r>3.6
</table>

Det uppsving inom jordbruket, som i Sverige utmärkte 1840- och 1850-talen, 
märktes föga i Finland förr än efter 1860-talet, vilket medförde svaga
skördar eller missväxter och därav förorsakad nöd. Den rådande liberala
vinden framkallade dock flera administrativa reformer, men verkan av dem
kom först senare till synes. Är 1860 inrättades ett särskilt departement
(expedition) i senaten för jordbruk och allmänna arbeten och Finlands
hypoteksförening, adelns ensamrätt till säterijord upphävdes, ägostyckning och
jordavsöndring underlättades (1864), bönderna fingo rätt till fri försäljning
av sina alster (1865), tullfrihet för spannmål infördes (1865), 
lantbruksundervisningen utvidgades och läneagronomer tillsattes, en ordnad 


lantbruksstatistik tillkom (1877). Nyodlingen tilltog starkt, trädesarealen inskränktes
och de gamla otympliga redskapen fingo vika för nyare, fullkomligare.

Den ogynnsamma konjunkturen med låga spannmålspris på 1880-talet
berörde jämförelsevis föga den finska jordbrukaren, vilken hade föga
spannmål att avlåta utan huvudsakligen kreatur och husdjursprodukter, vara
prisen föga nedgingo. Framgången fortsatte därför. På 1890-talet ökades
även brödsädesodlingen, men framför allt tilltog odlingen av havre och
vallväxter samt kreatursantalet. Odlingssättet har förbättrats, men skördetalen
på arealenhet ha ännu ej på långt när nått i jämnhöjd med de skandinaviska
grannländernas. På senaste årtiondena ba också kreaturens avkastning
betydligt ökats. Framför allt visar sig framgången under det nya seklet genom
en stark utveckling av mejerihanteringen, stigande utförsel av dess produkter
och en mönstergill organisation av kooperationen, vilken varit av så mycket
större betydelse, som under denna tid skapats småjordbruk i stor mängd, för
vilka detta ekonomiska stöd varit väl behövligt.

<i>Jordbesittningsförhållandena</i> voro sådana, att en reform i dem var högst
påfordrad av sociala skäl. Vid 1900-talets början beräknades omkring 75
proc. av landets befolkning ha haft sitt huvudsakliga uppehälle av
jordbruket, men av dessa utgjorde ägare av jord blott omkring 3.5 proc. och voro
särskilt fåtaliga i de landsdelar, där jordbruket stod högst. Omkring 23
proc. av jorden brukades av annan än ägaren. Torparnas antal hade starkt
ökats, så att de utgjorde omkring 2.5 proc. av befolkningen, men hade från
1890-talet nedgått till följd av skogsbolagens markförvärv. Även
backstugu-sittarna och den lösa lantbefolkningen hade starkt tilltagit, under det att
arbetare i årstjänst utgjorde ett mindretal.<footnote><sp>Gebhard</sp>, Jordbruksbefolkningen. <sp>Metzger</sp>, anf. arb.</footnote>

Dessa förhållanden framkallade vid tiden omkring sekelskiftet
lagstiftningsåtgärder för att förbättra den obesuttna lantbefolkningens ställning och
för att bereda densamma lättare tillgång till förvärv av egen jord.

Bestämmelserna om jordlega enligt lag av den 13 juni 1800 ha ändrats.
Genom lag den 19 aug. 1902 blev skriftligt arrendekontrakt obligatoriskt,
med noggrant angivande av villkoren, bl. a. om nyttjanderätt i skogen och
bestämd arrendetid, högst 50 år. Den 12 mars 1909 utfärdades lag om
upplåtelse av torp och andra ofria lägenheter, varvid upplåtelsetiden blev minst
25, i vissa fall 50 år. Ifrågakommande dagsverksskyldighet skulle noga
angivas och likasom avgälden bestämmas av en kommunal legonämnd, om
parterna ej kunde enas. En ny allmän arrendelag utfärdades den 15 okt.
1918.

För den sedan gammalt fortgående avvittringen och försäljningen av jord
från statens skogsområden utfärdades den 13 okt. 1892 en lag, enligt vilken
i den mån uppmätningen av marken avslutats, därtill lämplig jord skall
avstyckas till arrendegårdar, som upplåtas med vissa, i regel 15—20, frihetsår
och rätt för åbon att därefter förvärva äganderätt till lägenheten. Dessa
nybyggen ha i allmänhet så stor areal, att upplåtelserna föga komma den
mindre bemedlade befolkningen till godo.


De s. k. <i>donationsgodsen</i> i östra Finland, vilka på den tid, då dessa
landsdelar tillhörde Ryssland, tilldelats ryska adelsmän, men som den finska
regeringen enligt beslut år 1867 återköpt, användes till inre kolonisation, i det
att torpare och landbönder fingo rätt att förvärva äganderätt till den jord de
brukade, samt genom att lägenheter frånstyckades och såldes.

Den fortgående försäljningen av jordegendom till sågverksbolag har
inskränkts genom lag den 15 jan. 1915.

Från tiden omkring sekelskiftet har regeringen igångsatt inköp av jord att
upplåtas åt mindre bemedlade jordbruksarbetare, dels med full äganderätt
mot lång amortering av köpesumman (6 proc. annuitet varav 4 proc. ränta)
dels som arrende på 38 år med rätt att därefter förvärva äganderätten. Dessa
upplåtelser ha 20—30 hektar jord, i regel med någon husbehovsskog och
delaktighet i vid jordstyckningen avsatt allmänningsskog. Det låneunderstöd,
som staten från 1880 lämnat till förvärv av torp och andra smärre
jordbrukslägenheter fick år 1898 en större omfattning, i det att <i>Den obesuttna
befolkningens lånefond</i> bildades, från vilken lån skulle lämnas åt
kommuner, lantbrukssällskap och för detta ändamål bildade föreningar för att
bereda jordbruksarbetare och hantverkare lån till förvärv av jordbruks- och
bostadslägenheter.<footnote>Institut intern. d'agric. Bull. des instit. économ. 1913, n:r 2, s. 140.</footnote> Är 1919 inrättades en kolonisationsstyrelse med en
kolonisationsnämnd i varje kommun för att handhava kolonisationsärenden,
och följande år ombildades den nyss nämnda fonden till en
kolonisationsfond dels för inköp genom kolonisationsstyrelsen av jord, som utlämnas
direkt med äganderätt eller på 38 års arrende med rätt att genom amortering
förvärva äganderätten. På senaste tid ha allt längre gående lagbestämmelser
utfärdats för att främja bildningen av självständiga smålägenheter. Genom
lag av den 15 okt. 1918 med senare tillägg fick såväl jordägare som åbo rätt
att avlösa upplåtelse av torp och andra smålägenheter, varvid den till
självägo förvärvade jordegendomen borde erhålla för ekonomisk bärighet
tillräcklig storlek, 10 hektar odlad och odlingsbar jord samt 10 hektar växtlig
skog, men utan skogsbete eller annan nyttjanderätt i stamhemmancts skog.
Vid behov skulle staten försträcka köpeskillingen. Under de 2 följande åren
friköptes omkring 50,000 torp och 60,000 husmanslägenheter. Slutligen har
genom lag (Lex Kallio) den 25 okt. 1922 ägare av jordegendom utöver vissr
för vissa landsdelar olika, storlek (i södra landsdelarna 200 hektar) blivit
skyldiga att sälja jord till småbruk. Om jordägaren ej självvilligt avstår
jord, får tvångsköp tillgripas, vilket skulle träffa i första hand vanhävdad
jord, bolagsjord, egendom som ej bebos av ägaren samt för egendomen ej
erforderliga utägor, men eljes ej rationellt brukad eller för ägarens lantbruk
erforderlig jord.

En år 1885 bildad <i>odlingslånefond</i> gynnade särskilt småbrukare, i det att
lån från denna utlämnas åt kommuner för att med smärre lån understödja
odlings- och grundförbättringsföretag vid mindre jordbruk.

ÄGOSKIFTET. Vid Finlands frånskiljande från Sverige gällde de svenska
författningarna för storskifte.   Detta har sedan fortgått långsamt, och de 
utförda skiftesförrättningarna ha till stor del varit olämpliga, i det att
jordegendomarna förblivit delade i ett flertal små och blandade, ofta oformliga
ägolotter. Skiftet har också mycket hindrats och försvårats av den i
synnerhet i Österbotten vanliga sämjodelningen. De gällande bestämmelserna
sammanfördes i en förordning den 15 maj 1848, vari smärre jämkningar senare
skett, tills ny förordning om skiftesväsendet utfärdats den 13 (26) okt. 1916.
Enligt denna äger ej blott delägare i förut oskiftad jordsamfällighet vitsord
till skifte av styckade eller blandade ägor, utan länsstyrelsen kan också
föranstalta ägoskifte, när allmän fördel så kräver. Vid skifte avskiljes
skogsmark till gemensamt bruk för hela skifteslaget, när alla delägare så önska,
och eljes för de delägare som därom sämjas.

<i>Jorddelning</i> har under senare tid allt mer frigjorts från tidigare gällande
villkor. Sålunda blev den 1 mars 1852 tillåtet, under förutsättning av
häradsrättens medgivande, att klyva hemman till mindre än <sup>1</sup>/<sub>4</sub> mantal, under
förbehåll att delarna skulle kunna lämna en familj om 5 (år 1864 3) fullvuxna
personer bärgning, liksom även rätt till jordavsöndring blev utvidgad. Enligt
ovan nämnda förordning om skifte år 1916 är hemmansklyvning och
avsöndring tillåten intill en storlek av <sup>1</sup>/<sub>300</sub> mantal eller 5 hektar produktiv
mark. Från allmänning blev tillåtet att avsöndra jord, utan att hela
allmänningen skiftas.

FÖRENINGSVÄSEN. Det år 1797 stiftade <i>finska hushållningssällskapet</i>
bibehöll efter landets förening med Ryssland sin ställning som en halvt
officiell myndighet, och det utskott, som enligt dess år 1841 antaga nya
stadgar handhade sällskapets angelägenheter kom på samma sätt som
Lantbruksakademiens förvaltningskommitté i Sverige att bilda ett led i
lantbruksförvaltningen. Denna dess betydelse synes dock hava varit mindre och avtog
ytterligare, sedan jordbruksexpeditionen i senaten år 1860 bildats och
dessutom lantbrukssällskap bildades i de särskilda länen, vilket småningom
försiggick under åren 1826 till 1862. Det finska hushållningssällskapet tjänade
väl ännu i viss mån som mellanled mellan regeringen och dessa sällskap men
förlorade fullständigt denna ställning sedan en central <i>Lantbruksstyrelse</i>
bildats år 1892. Genom senatsbeslut år 1905 inskränktes sällskapets
verksamhetsområde till de svenskspråkiga socknarna i det egentliga Finland och
Åland. På senare tid ha lokala <i>lantmannagillen</i> bildats och anslutit sig som
underavdelningar till läne-lantbrukssällskapen. Dessa hava betydliga
statsanslag och hava anställt konsulenter och instruktörer, vilka allt mer trätt i
stället för de under Lantbruksstyrelsen direkt lydande agronomerna.

År 1899 beslöts en samverkan mellan lantbruks- och
hushållningssällskapen genom regelbundna ombudsmöten, och år 1906 ersattes denna
sammanslutning av Lantbrukssällskapens i <i>Finland Centralförbund (Suomen
Maanviljelusseurojen Keskusliitto),</i> till vilket anslöto sig de finska
länesällskapen samt ett antal föreningar med speciella syften (avels-, mosskultur-,
skogssällskap). De svenska sällskapen bildade å sin sida <i>Svenska
lantbrukssällskapens i Finland förbund.</i> Vardera av dessa båda förbund har sedan
år 1920 och 1919 årligen hållit en s. k. lantbruksvecka med föredrag samt
sammankomster av anslutna föreningar.


Jämte dessa sällskap och förbund ha en stor mängd till dessa anslutna
eller fristående, allmänna eller lokala föreningar bildats. De viktigare av
dessa finnas omtalade i samband med de verksamhetsgrenar, de företräda.
Kvinnornas deltagande i arbetet för lantbrukets och särskilt den husliga
ekonomiens höjande har organiserats genom den år 1899 bildade föreningen
<i>Martha</i> med lokalföreningar, vilken särskilt inlagt stor förtjänst om
trädgårdsskötselns utbredning.

Det <i>ekonomiska föreningsväsendet</i> i Finland går tillbaka till början av
innevarande århundrade. Tidigare hade endast enstaka mejeri- och
inköpsföreningar, ofta under bolagsform,
bildats.

<img r>Fig. 205.  H. Gebhard.</img>
I olikhet med förhållandet i andra
länder organiserades kooperationen i
Finland efter en enhetlig plan och
under central ledning av ett för detta
ändamål bildat sällskap. Detta,
sällskapet <i>Pellervo,</i> med säte i
Helsingfors, stiftades år 1899 och igångsatte
först bildandet av lokala
lantmannagillen för att dessa skulle bliva
härdar för föreningsverksamhetens
vidare spridning. Sedan lag om
andelsverksamhet av den 10 juli 1901 givit
fasta former för kooperationen,
vidtog ett livligt föreningsbildande, och
för vinnande av större stadga och
framgång började snart de lokala
andelslagen att sammansluta sig till
centralandelslag och
andelslagförbund. Sällskapet <i>Pellervo</i> har jämte
sin verksamhet för föreningsbildandet arbetat på att sprida insikt i
kooperationens väsende och på dennas ledning efter sunda grundsatser, varvid
professor <sp>Hannes Gebhard</sp> varit den ledande själen i arbetet. Sålunda
har sällskapet utgivit handböcker och småskrifter, normalstadgar och
formulär, m. fl., som tillsammans bida Pellervobiblioteket samt tidskriften Pellervo,
anordnat sammankomster, kurser och redskapsprovningar samt i samverkan
med centralandelslag och lantbrukssällskap anställt konsulenter, vilka gå de
lokala föreningarna till handa. Ledningen av den svenska kooperationen
utövas sedan år 1919 av <i>Finlands svenska andelsförbund.</i>

Utmärkande för de finska andelslagen är, dels att rösträtten är lika för
alla medlemmar, dels att medlemmarnas ansvarighet har formen av
tillskottsplikt gentemot föreningen, sedan den gått i konkurs, varför borgenär
icke kan kräva enskild medlem för fordran hos föreningen. Andelslag finnas
med obegränsad eller begränsad tillskottsplikt eller utan sådan.

<i>Andelsmejerier.</i> Under det att tidigare sammanslutningar för gemensam
mejerirörelse i allmänhet haft bolagsform, blev från sekelskiftet 
andelslagformen förhärskande. Antalet andelsmejerier hade år 1921 vuxit till 515, till
stor del sammanslutna landskapsvis till mejeriförbund. Exporten av smör
lilltog raskt. För att nedbringa kostnaderna för mellanhänder samt åstadkomma
en rättvis betalning av smöret och kontroll över dettas beskaffenhet stiftades
år 1905 <i>Andelssmöraffären Valio,</i> vars medlemmar äro anslutna smörmejerier,
vilka ha skyldighet att till affären leverera det smör de tillverka med
undantag för vad som åtgår för den lokala förbrukningen. År 1924 gick 90 procent
av det smör, som exporterades, genom Valios förmedling, och denna har
därutöver minuthandel med mjölk, smör, ost och ägg. De svenska
mejerierna ha sammanslutit sig till <i>Enigheten, Jordbrukarnes centralaktiebolag.</i>

<i>Kreatursförsäljningsandelslag</i> med uppgift att försälja medlemmars
slaktdjur ha bildats i ett fåtal orter. Föreningarna slakta djuren och sälja
slaktprodukterna på den lokala marknaden och genom export huvudsakligen
genom <i>Kreaturscentrallaget</i> i Helsingfors.

<i>Kreditkooperation.</i> För att bereda jordägare fastighetskredit bildades år
1860 <i>Finlands hypoteksförening</i> (stadgar den 24 okt. s. å.), vilken anskaffar
lånekapital dels genom försäljning av räntebärande obligationer dels genom
direkt upplåning under delägarnas gemensamma ansvarighet medels
inteckning i deras jordegendom. I föreningens styrelse äger landets regering insätta
en medlem.

För anskaffning av kortare lån av driftskapital har från början av
1900-talet bildats andelsföreningar. Då lokala andelskassor icke kunde väntas
erhålla behövligt kapital genom medlemmarnas andelar och insättningar,
bildades först <i>Andelskassornas centralkreditanstalt,</i> vars stadgar fastställdes år
1902. Anstalten erhöll av formella skäl bolagsform men med så begränsad
rätt till utdelning (5<sup>1</sup>/<sub>2</sub> proc.) och rösträtt, att företaget ej lockade till
affärsspekulation. Staten har numera inköpt aktiemajoriteten och statsverket och
sfatsbanken företrädas i förvaltningsrådet. Härigenom ha de statsmedel,
som anstalten tidigare åtnjutit räntefritt, blivit dess tillhörighet. För att
vara låneberättigade skola andelskassorna vara bildade med
medlemmarnas solidariska ansvarighet och utöva sträng kontroll över utlämnade
låns användning. Kassorna mottaga även insättningar, men denna rörelse
har varit rätt obetydlig. De utlämna lån blott för bestämda,
inkomstbringande ändamål såsom åtgärder för jordbrukets förbättring, ökning av
jordarealen, ladugårdsbyggnader och anskaffning av jordbruksförnödenheter,
vilka skola inköpas hos centralandelsaffärerna. Jämte detta sitt egentliga
ändamål anordna även andelskassor gemensamt inköp av
jordbruksförnödenheter och försäljning av medlemmarnas spannmål, jordbrukspremieringar
m. fl. anstalter för jordbrukets höjande. Andelskassornas antal uppgick år
1914 till 512.

<i>Inköpskooperation.</i> Gemensam anskaffning av jordbruksförnödenheter
har även besörjts av vissa lantmannagillen och sker beträffande
mejeriförnödenheter även genom mejeriförbunden men har i huvudsak övertagits av
särskilt därför bildade sammanslutningar. En dylik år 1897 av ett antal
godsägare i södra Finland bildad konsumtionsförening Labor ombildades år
1906 till <i>Jordbrukarnas i Finland Centralandelslag Labor</i> m. b. t.
Medlemmarna äro dels enskilda personer, dels andelslag. Huvudkontoret är i
Helsingfors och filialkontor i flera andra städer. En annan stor centralförening
är <i>Centralandelsaffären Hankija,</i> vilken år 1905 uppkom genom ombildande
av en av Pellervo år 1901 börjad inköpsagentur. Dess medlemmar äro dels
andelsföreningar, dels ett begränsat antal enskilda personer.

Lokala <i>kreatursförsäkringsföreningar</i> för hästar, nötkreatur och svin ha
sedan 1897 bildats i rätt stort antal men anses ur försäkringsteknisk synpunkt
rätt svaga. Dessutom finnas 2 föreningar bildade 1890 och 1896 för
försäkring av hästar och nötkreatur med hela landet till verksamhetsområde.

Vidare finnas mycket talrika <i>tröskandelslag</i> (235 år 1914),
<i>torvströandelslag</i> (127 st.), <i>tjurföreningar</i> (omkr. 600), <i>kontrollföreningar</i> (198) samt ett
mindre antal <i>jordköpsandelslag</i> och <i>avelsföreningar.</i>

LANTBRUKSMÖTEN. Det första allmänna finska lantbruksmötet hölls
i Äbo år 1847 i samband med det finska hushållningssällskapets 50-års fest.
Sedan höllos dylika möten med växlande mellantid. Till en början utgjorde
de huvudsakligen diskussionsmöten, men från det 6:e år 1870 i Helsingfors
ha utställningar av husdjur, redskap, produkter m. m. allt mer blivit
huvudsaken. De betydliga kostnaderna för dessa möten ha till största delen
bestritts med statsmedel.

Lokala lantbruksmöten och utställningar ha anordnats av de särskilda
lantbrukssällskapen.

LANTBRUKSUNDERVISNING. Den första lantbruksläroanstalten i
Finland inrättades efter förslag av Finska hushållningssällskapet enligt
förordning den 24 aug. 1836 å Mustiala kronoegendom i Tavastehus län — med
uppgift att utbilda elever av båda könen i ängs- och boskapsskötsel,
varjämte där skulle inrättas ett lininstitut och ett stamschäferi.<footnote><sp>Cygnæus</sp>, Finska hush.-sällsk, s. 379.</footnote> De senare
båda inrättningarna hade föga framgång, men till den lägre år 1840 öppnade
lantbruksskolan kom år 1845 en högre avdelning för utbildande av
agronomer och år 1881 en mejeriavdelning med högre och lägre kurs. Institutet var
i huvudsak organiserat som de svenska lantbruksinstituten. Genom nya
stadgar år 1883 utvidgades det med en agrikulturkemisk försöksanstalt. Då
frågan om anordnande av vetenskapliga lantbruksstudier år 1898 löstes så,
att dessa studier förlades till universitetet i Helsingfors, upphörde
agronomavdelningen å Mustiala. Ar 1908 upphörde mejeriavdelningen å Mustiala,
men där finnes fortfarande en ysteriskola.

Den vetenskapliga lantbruksundervisningen vid universitetet i Helsingfors
inrättades som en agrikulturekonomisk sektion (numera fakultet) och till
densamma fogades år 1907 den högsta skogsundervisningen.

Genom förordning den 29 dec. 1918 har lantmannainstitutet å Mustiala
och det år 1909 å Kronoborg inrättade blivit likställda och äro närmast att
betrakta som fortsättningskolor till jordbruks- och lantmannaskolorna.

En enskild teoretisk lantbruksskola, <i>Högre svenska lantbruksläroverket</i>
i Åbo inrättades i Äbo år 1916.

Lägre lantbruksundervisning för teoretisk och praktisk utbildning av
jordbrukare och arbetsförmän (rättare)  har meddelats, utom vid de båda
lantbruksinstituten, vid ett antal <i>jordbruksskolor,</i> av vilka den första inrättades
år 1846. Flertalet av dessa skolor har förlagts på kronoegendomar. Kursen
har i regel varit tvåårig med teoretisk undervisning under vintern och
praktiskt jordbruksarbete på sommaren, men därjämte anordnades senare även
en-vinters teoretisk kurs. I senare tid ha dessa kurser börjat ändras till IV2
års, 2 vintrar och 1 sommar, vilken ordning fastställdes vid år 1919 genomförd
omorganisation av lantbruksundervisningen. Likasom i Sverige hava också
uteslutande teoretiska 1-vinters <i>lantmannaskolor</i> inrättats (27 år 1924). Från
såväl jordbruks- som lantmannaskolor anvisas de avgående eleverna att
förkovra sin praktiska övning vid under offentlig tillsyn stående
praktikantgårdar. På senaste tid ha tillkommit särskilda <i>småbrukareskolor</i> med
kortare kurser.

Ambulatoriska lantmannaskolor eller kurser ha hållits i avlägsnare
bygder, där fast skola ej ännu inrättats.

Kreatursskötares och mejeripersonals utbildning meddelades till en början
vid vissa jordbruksskolor och från år 1869 hava särskilda skolor (deje- och
koskötareskolor), dels 2-, dels 1-åriga, inrättats hos enskilda jordbrukare.
Från år 1893 har utbildningen i dessa två fack skilts på särskilda skolor och
antalet av sådana betydligt ökats.

Av enskilda sällskap har ett antal <i>hovbeslagsskolor</i> underhållits med
bidrag av statsmedel. Den första öppnades år 1879 i Helsingfors. År 1920 voro
4 dylika skolor i verksamhet.

<i>Trädgårdsundervisning</i> har åtminstone sedan 1880-talet meddelats vid av
enskilda trädgårdssällskap eller personer inrättade skolor, som åtnjutit
statsunderstöd. Är 1920 voro 4 dylika skolor i verksamhet. Är 1909 inrättades
ett statens högre trädgårdsinstitut å Lepaa (Stjärnsund).

För högre undervisning i skogshushållning öppnades år 1859 ett
<i>skogsinstitut</i> å Evois i Tavastehus län. Då den högre skogsundervisningen år 1907
förlades till den agrikulturekonomiska fakulteten i Helsingfors förändrades
skogsinstitutet å Evois till lägre skogsskola.

För <i>rådgivning</i> och tekniskt biträde anställde först det finska
hushållningssällskapet en agronom och senare ha även övriga länelantbrukssällskap,
vart för sitt område antagit rådgivare i vissa fack, företrädesvis länedejor och
läneträdgårdsmästare. Aven har en del lantmannagillen haft ambulerande
dejor.

Är 1857 anställde staten 2 statsagronomer, år 1860 7 läneagronomer samt
år 1880 lantbruksingenjörer, vilkas antal småningom ökats. Även för andra
speciella grenar av . lanthushållningen anställdes småningom undervisare i
statens tjänst, såsom statsmejerister, instruktörer för hästaveln,
kreatursskötsel och mjölkhushållning, men i senare tid har konsulentväsendet allt mer
övertagits av lantbrukssällskapen och föreningar, som därför åtnjuta
statsunderstöd.   Är 1921 var konsulenternas antal omkring 350.

<i>Veterinärväsen.</i> År 1838 utfärdades förordning om länsveterinärer. Dessas
antal har småningom ökats, så att sådan numera finnes i flertalet socknar.
Även distriktsveterinärer avlönas med statsmedel.


JORDBRUKSSTATISTIK upptogs år 1865 bland uppgifterna för den
statistiska centralbyrån, vilken hade att bearbeta de genom länsstyrelsernas
försorg i kommunerna insamlade primäruppgifterna. Dessa gällde dock
beträffande åkerbruket blott utsädes- och skördemängder.

Fullständigare uppgifter hava dock upprepade gånger insamlats, tidigast
år 1864, men dessa ha grundats endast på uppskattning. De senaste dylika
undersökningarna skedde år 1910 och 1920. Numera finnes vid
Lantbruksstyrelsen en byrå för jordbruksstatistik och en dylik för
lantbruksekonomiska undersökningar.

FÖRSÖKSVÄSEN. Försök på olika områden av lanthushållningen ha
tidigare förekommit vid Mustiala lantbruksinstitut samt hos enskilda personer.

Samtidigt med upprättandet av den lantbruksekonomiska fakulteten vid
universitetet i Helsingfors inrättades en <i>Agrikulturekonomisk försöksstation</i>
vid Anäset nära Helsingfors, vilken numera omfattar 7 särskilda avdelningar
för växtodling och redskapsprovning, växtförädling, entomologi,
växtpatologi, agrikulturkemi, mossodling och agrikulturfysik, husdjursskötsel och
husdjursförädling. Därjämte har beslutats att inrätta lokala försöksstationer,
varav hittills blott en för jordbruk och en för trädgårdsskötsel trätt i
verksamhet. Högsta ledningen av hela försöksväsendet handhaves enligt lag av
den 17 febr. 1920 av ett centralutskott av 5 medlemmar.

KONTROLLANSTALTER. Den första finska frökontrollanstalten
inrättades år 1888 i Åbo av enskild person och övertogs snart av finska
hushållningssällskapet. Sedermera tillkom ett flertal frökontrollanstalter, vilka
åtnjöto statsunderstöd, som upphörde, då 1919 en statens frökontrollanstalt
inrättades vid försöksanstalten å Anäset, år 1923 flyttad till Helsingfors.

Det likaså först enskilda agrikulturkemiska laboratoriet i Helsingfors har
blivit <i>Statens agrikultur- och handelskemiska laboratorium.</i>

ÅKERBRUKETS art och omfattning under senaste årtionden framgår av
följande siffror för åker och äng:
<table b>
<td v2 c>År<td 2 c>Proc. av<br>rikets areal<td 9 c>Proc. av rikets  åker
<td c>Åker<td c>Äng<td c>Vete<td c>Råg<td c>Korn<td c>Havre<br>blands.<td c>Balj-<br>växt<td c>Potat.<td c>Lin<br>Hampa<td c>Vall<td c>Träde
<td>1864<tab><td r>2.4<td r>7.9<td r>0.3<td r>30.8<td r>14.3<td r>10.6<td r>1.0<td r>2.6<td c>–<td c>–<td r>39.9
<td>1880<td r>2.6<td r>3.5<td r>0.3<td r>28.4<td r>11.0<td r>15.4<td r>1.0<td r>4.5<td r>1.0<td r>9.3<td r>29.0
<td>1901<td r>4.2<td r>3.4<td r>0.2<td r>18.2<td r>6.9<td r>18.9<td r>0.8<td r>4.0<td r>0.5<td r>31.8<td r>18.5
<td>1910<td r>4.9<td c>–<td r>0.2<td r>12.9<td r>5.9<td r>21.8<td r>0.5<td r>3.9<td r>0.3<td r>41.4<td r>12.5
<td>1923<td r>5.6<td r>1.4<td r>0.7<td r>11.1<td r>5.3<td r>21.0<td r>0.5<td r>3.2<td r>0.3<td r>46.8<td r>10.2
</table>

Den starka nedgången i procenten av åker använd till rågodling beror
delvis på åkerarealens ökning genom en intill närvarande tid synnerligen
livlig nyodling men även därpå, att denna till stor del skedde på jord, som
förut använts till svedjebruk, vilkets huvudgröda var råg. Svedjebruket
minskades och upphörde i den mer odlade bygden men tjänade alltjämt som
förberedelse för åkerodlingen i förut öde marker. I skogslagen 1886
inskränktes rätten att svedja i skog och förbjöds svedning på bergig och sandig grund.


Kyttlandsbruk, d. v. s. upprepad bränning av yttorven på slät mark
försvann allt fullständigare, men dess verkningar spåras ännu i de ofruktbara
»havreländer», som mest finnas i östra Nyland (jfr sid. 431).

Nyodling av kärr- och mossmark fick under århundradets senare del allt
större omfattning, särdeles i Österbotten, vars myrodling berömdes som
mönster för dylik odling i övriga landsdelar. Under det att odling med hjälp
av upprepad bränning eljes var det vanliga, brukades i Österbotten jämte
denna fördärvliga metod dels att efter risbråtets avlägsnande genom
bränning och mossens avdikning täcka ytan med lera, dels täcka den orörda eller
blott avjämnade ytan med lera, varpå sås havre som myllas genom
betäckning med ett tunnt lager gödsel, varefter jorden fick bära gräs några år,
varunder torven multnade. Denna metod finnes omtalad redan år 1757 men
tillskrives vanligen dels hovrättsrådet <sp>Carp</sp> (på 1830-talet) dels två odlare i
Tyrnävä (omkr. 1840) och kyrkoherden <sp>B. M. Reinius</sp>, varför den kallas
den Carpska, Tyrnävä- eller Reiniuska metoden.<footnote>Tidskr. Biet. 1892, s. 191.</footnote> Över huvud taget höll man
i Österbotten jorden så mycket som möjligt liggande i gräs.

I senare tid har den moderna niossodlingen vunnit stor spridning framför
allt genom den år 1896 bildade <i>Finska Mosskulturföreningens</i> och dess
mångåriga ordförandes prof. <sp>Arthur Rindells</sp> förtjänst. Föreningen utför en
systematisk undersökning av landets mossar, anordnar fältförsök med hjälp
av 2 konsulenter, har sedan år 1902 en försöksstation vid Leteensuo och
utgiver en tidskrift. Nyodlingen understödes med lån från statens år 1885
inrättade odlingslånefond och från kommunala odlingslånefonder, till vilka
lånemedel även lämnas av staten.

<i>Växtförädling</i> har på senaste tid upptagits vid statens försöksanstalt å
Ånäset, samt även igångsatts av föreningen Hankija å Tammisto nära
Helsingfors.

<i>Jordens torrläggning</i> har varit och är fortfarande efterbliven. Vanligen
har man nöjt sig med grund tegdikning, vartill väl bidragit att åker mest
upptagits på högre liggande mark under det att den lågt liggande använts
som äng. Mot täckdikning anfördes tjälens djupa nedträngande och behovet
av tegdiken för att avleda smältvattnet från de stora snömassorna, men på
senaste tid har gagnet av täckdikning allt mer insetts, och år 1919 bildades
en allmän täckdikesförening för att befordra densamma.

Rätten till vattenavledning och avlopp för dikning har reviderats genom
vattenlagen av den 23 juli 1902 och överensstämmer i det väsentliga med den
svenska rätten. Statsbidrag till vattcnregleringar och utdikning av mossmark
ha lämnats sedan år 1893.

REDSKAP. Liksom den svenska lantbruksakademien utdelade det finska
hushållningssällskapet modellredskap, inrättade en redskapsverkstad och en
samling modellredskap, vilken senare överflyttades till Mustiala
lantbruksinstitut, där år 1844 en tillverkning av redskap för försäljning började. Under
1840- och 1850-talen spredos därifrån plogar, harvar, sånings- och
kastmaskiner m. fl. och därmed insikten om de nya konstruktionernas företräde
framför de gamla gaffel- och stockplogarna, krokar och andra årder, vilka
dock mycket långsamt undanträngdes hos allmogen. Staten beviljade ännu
på 1880-talet medel till inköp och spridning av skotska svängplogar.

Inhemsk tillverkning av sådana redskap, som icke kunde tillverkas av
jordbrukarna själva, tillväxte mycket långsamt. Ända till 1870-talet var
Fiskars bruk så gott som den enda speciella lantbruksredskapsfabriken i
landet. Under senare tid ha dylika verkstäders antal vuxit och en del nyare, för
landets förhållanden avpassade redskapstyper framkommit.

VÄXTODLING. <i>Växtföljden</i> på den fasta åkerjorden var ännu vid
1800-talets mitt vanligen sädesbruk, tvåskifte företrädesvis på sandig, treskifte
på lerartad jord, här och var även fyrskifte. Småningom tvang foderbehovet
vid kreatursstammens ökning och ängens starka minskning till odling av
stråfoder på åkern, och på 1890-talet var sädes-vallbruk (koppelbruk)
ungefär lika vanligt som rena sädesbruk, vilkas fortsatta undanträngande tydligt
framgår av trädesåkerns starka nedgång (se tab. sid. 799). Småningom ha
även rotfrukter, potatis och trindsäd, som förr mest odlades å särskilda
åkerstycken, infogats i växtföljden. På kärr- och mossodlingar strävar man i
allmänhet att få till stånd långvariga vallar insådda i havre.

<i>Åkerväxter. Råg</i> har alltjämt förblivit landets viktigaste sädesslag, om än
dess areal avtagit såväl i procent av åkervidden som absolut till följd av
svedjebrukets avtagande och foderodlingens införande på åkern. Bland lokala
sorter, vilka alla tillhöra den långkorniga nordiska formen, hade den
»lätt-rinnande» Vasarågen stort anseende och användning som utsäde i norra
Sverige, men även den mer kortkorniga Nylandsrågen; båda hade avsättning
till utsäde i Sverige. Därjämte odlades sedan gammalt »latmans-» eller
midsommarråg. Efter 1800-talets mitt infördes probstejerråg i odling i södra
Finland. Vårråg odlades föga och blott i trakter med lågt stående jordbruk.

<i>Veteodlingen</i> var fortfarande inskränkt till de södra kusttrakterna, där
något litet kavel- och kubbhöstvete odlades, i sydöstra Finland även något
vårvete. Först under 1900-talet har veteodlingen märkbart tilltagit.

<i>Korn</i> är i norra Finland fortfarande det enda eller huvudsakliga sädet
men har i de övriga landsdelarna alltmer fått vika för havren, vars areal
starkt tillvuxit även i östra Finland, där den ännu vid 1800-talets mitt föga
odlades. Den intager nu större åkeryta än övriga sädesslag tillsammans.
I de nordliga landsdelarna odlas stjärnkorn för sin tidiga mognads skull, men
eljes huvudsakligen vanligt s. k. fyrradigt korn och blott i de södra
landsdelarna något tvåradigt korn.

Av <i>havre</i> odlas i de norra länen huvudsakligen en sort med becksvarta
korn, i de mellersta och södra mest en brunkornig och i Nylands och Viborgs
läri även vitkorniga sorter. Svart plymhavre odlades vid århundradets
början tämligen litet. Blandsäd förekommer föga.

<i>Ärter</i> odlas fortfarande mest i sydvästra Finland och numera även något
i övriga kustlandskap, dock obetydligt. Gråärter ha alltmer ersatts av gula
och gröna sorter. Åkerbönor och vicker odlas föga till mogen skörd, men
vickerodlingen till grönfoder har tilltagit i jämnbredd med boskapsskötselns
framsteg.


<i>Boveteodlingen</i> har avtagit med svedjebruket och förekommer liksom
detta huvudsakligen i östra Finland. Endast vanligt bovete men ej sibiriskt
odlas.

<i>Potatisodlingen</i> hade ännu vid 1800-talets början kommit i allmännare
odling blott i kustlandskapen. Det finska hushållningssällskapet arbetade
med rikliga understöd av statsmedel för odlingens utbredning. Först 1858
upphörde utdelningen av belöningar för potatisodling, vilken då var allmän
i alla delar av landet.

Egentliga rotfrukter, av vilka rovor tidigare allmänt odlades på
svedjeland, vunno blott långsamt och intill senare tid huvudsakligen å herrgårdar
insteg på den fasta åkern. På den fasta åkern undanträngdes de gamla
svedjerovorna allt mer av utländska större sorter, bland vilka en av <sp>Georg
Borgström</sp> på 1870-talet införd skotsk sort White tankard purple top
under hans egendoms namn Östersundom blev mest bekant och införd även
i Sverige. Övriga rotfruktslag ha föga odlats på åker. Omkring sekelskiftet
började försök med sockerbetor, och under inverkan av krigstiden anlades en
betsockerfabrik. Denna odling, som företrädesvis äger rum i Åboland, har
hittills icke tett sig lovande men uppmuntras för närvarande med statspremier.

<i>Lin-</i> och <i>hampodling</i> och spånadsämnesberedningen var länge ett av de
viktigaste föremålen för hushållningssällskapets omsorger. Ett lininstitut
uppehölls vid Benvik nära Kaskö från 1818 till 1825, och vid Mustiala från
1840. Sedan inrättades skolor i linberedning på flera ställen i landet<footnote><sp>Cygnæus</sp>, Finska hush.-sällsk, s. 390.</footnote> och
anordnades premiering av lingarn och lärft, vilken liksom i Sverige ledde till
en sportartad tävlan i spinning av finaste garn. Odlingen har gått tillbaka
men är ännu allmän i hela landet, hampa mest i de östra länen, och ökades
något till följd av bristen på spånadsämnen under världskriget.

<i>Vallodlingen</i> har tilltagit betydligt, men av vallväxter odlas klöver mindre
än i Sverige och anses mindre väl fördraga landets klimat; särdeles anses
fröodlingen opålitlig.<footnote><sp>Grotenfelt</sp>, Landtbruket i Finland s. 102.</footnote> Däremot har timotej, som infördes samtidigt med
rödklöver i slutet på 1700-talet, kommit i allmän odling, även till fröskörd.
Ängskavle omtalas i början av 1800-talet som odlad å en del herrgårdar och
denna art räknades senare i sydvästra och västra Finland som en viktig
vallväxt, varav frö skördades, även för export.

TRÄDGÅRDSODLING finner i större delen av Finland föga gynnsamma
villkor och intager mycket liten ytvidd, ej fullt 5,000 hektar, motsvarande
<sup>1</sup>/<sub>400</sub> mot åkern.

Köksväxtodlingen angavs ännu vid slutet av 1800-talet vara mycket
obetydlig utom vid herrgårdarna, vid bondgårdarna endast »litet ärter, lök, kål,
spenat och humle men även detta blott inom inskränkta delar av landet».<footnote><sp>Grotenfelt</sp>, Landtbruket i  Finland, s.  197.</footnote>
Fruktodlingen förekommer också i huvudsak vid herrgårdar.

År 1838 bildades <i>Åbo finska trädgårdsodlingssällskap,</i> till
sammansättning och verksamhet nära överensstämmande med den något äldre Svenska
Trädgårdsföreningen (sid. 764), men avtynade och upplöstes 1855. År 1881
stiftades <i>Finska Trädgårdsföreningen</i> i Helsingfors, vilken samma år öppnade
en trädgårdsskola<footnote>Tidskr. Biet, 1882, s. 23.</footnote> och för övrigt verkade för frukt- och annan
trädgårdsodlings utbredning och framåtskridande. För trädgårdsodlingens allmännare
spridning bland allmogen verkar under senare år med stort nit föreningen
<i>Marta</i> genom ett stort antal instruktriser i trädgårdsskötsel och huslig
ekonomi.

<table b>
<td 8 c><i>Kreatursantal i Finland i tusental.</i>
<td v2><td 7 c>Åren
<td c>1805<td c>1870<td c>1880<td c>1890<td c>1900<td c>1910<td c>1922
<td>Hästar<td r>262<td r>255<td r>276<td r>293<td r>311<td r>366<td c>–
<td>Nötkreatur<td r>954<td r>998<td r>1,131<td r>1,305<td r>1,428<td r>1,605<td r>1,844
<td><tab>därav kor<tab><tab><tab><td r>671<td r>687<td r>796<td r>928<td r>1.072<td r>1,165<td r>1,260
<td>Får<td r>910<td r>922<td r>977<td r>1,054<td r>985<td r>1,330<td r>1,571
<td>Getter<td r>25<td r>31<td r>20<td r>15<td r>8<td r>11<td r>12
<td>Svin<td r>227<td r>190<td r>155<td r>141<td r>211<td r>422<td r>378
<td r>Nötkreatursenh.<td c>–<td r>1,379<td r>1,526<td r>1.730<td r>1,879<td r>2,142<td r>2,349
</table>

HUSDJURSSKÖTSELN har under nutiden bibehållit sin övervägande
betydelse för folkets hushållning. Antalet djur har ökats betydligt mer äninägovidden, och denna ökning har huvudsakligen skett beträffande de från
ekonomisk synpunkt viktigaste djurslagen, nötkreatur och svin. En strävan
att förbättra aveln framträdde först sent, och den införsel av utländska
avelsdjur, som i detta syfte förekom, hann därför icke att synnerligt inverka på
kreatursstammens art, förr än insikten om fördelarna av renavel av de
inhemska raserna blivit rådande.

Utfodringen har också förbättrats, i den mån foderodling på åkern
ökades, men vinterfodringen var ännu in i senaste tid i allmänhet svag och
opåverkad av nutida uppfattning om djurens näringsbehov. Under förra
delen av 1800-talet användes ännu mycket lövfoder, barris, lav, skav av
tallbark samt kokat eller jäst »bredsel» eller hötningsfoder<footnote><sp>Grotenfelt, G.</sp>, Meddelande n:r 2 frän statens agrikulturekonomiska samlingar 1917.</footnote> berett av de
nämnda fodermedlen och mjöl. Först mot slutet av 1800-talet började
handelskraftfoder användas hos allmogen. Skogsbete bar intill senaste tid
lämnat större delen av sommarfodret.

Finland har sedan länge haft en jämn, om än ej synnerligen stor utförsel
av billiga slaktdjur till Sverige samt hästar och kalvar till Petersburg. Sedan
mitten av 1800-talet har utförseln av smör starkt ökats, och på senaste tid
har även utförsel av ost varit stadd i tilltagande.

HÄSTAR. Den inhemska, småvuxna men förnöjsamma, uthålliga och
snabba lanthästrasen har hållits i stort sett fri från främmande inblandning.
Utländska rasdjur hava väl införts, mest ryska men även norska (varav
staten år 1870 uppställde en stam på Mustiala), samt engelskt full- och
halvblod (Norfolk) och ardenner, men dessas verkan har föga nått utanför
herrgårdsstallen.


Intresset för en förbättrad avel samlade sig från 1870-talet i ett antal
föreningar, vanligen kallade »hästvänsföreningar». I senare tid har
hingsthållningen till större delen ordnats dels genom att den av staten redan på
1860-talet började utstationeringen av avelshingstar år 1893 ökats och landet
indelats i distrikt för detta ändamål, dels genom bildande av
hästavelsförbund (»Hippos»-föreningar). Enligt förordning av den 31 maj 1905 skall i
förbindelse med varje statsunderstött jordbrukssällskap finnas ett
hästavelsförbund, som bar att övervaka hästaveln och föra häststambok inom
sällskapets område. Är 1925 funnos 19 dylika förbund. Premiering av
avels-hästar är anordnad i hela landet med understöd av statsmedel, och för
stambokföringen av ston är landet indelat i 5 distrikt, vardera med sin
stambokskonsulent, under det att för hingstar föres en stambok för hela landet. En
statens hästavelsinspektör har att verka för likformighet i arbetet för
hästaveln.

Sedan 1862 hava travtävlingar hållits, vid vilka sedan 1869 premier av
statsmedel och diplom utdelats. Enligt nämnda förordning 1905 få endast
hingstar, som i dessa tävlingar tillryggalagt 1 km. på 3 min. införas i
stamboken. Travaremeriter ha sålunda blivit en av de viktigaste grunderna för
avelsurvalet, med den verkan, att de finska travarna icke stå efter andra
än de ryska och amerikanska.

NÖTBOSKAP. För den inhemska boskapens förädling fortsattes
införsel av utländska rasdjur såväl av enskilda som genom statens försorg.
Samtidigt med de svenska stamholländeriernas bildande (sid. 771) inköptes
år 1847 för statsmedel stamhjordar av Ayrshire-, Pembrokeshire-,
Voigtländer- och Strömsholms-ras, och senare infördes för statens räkning
Allgauer- (1869), Angier- (1874—75) och holländska djur. Enskilda
personer och det år 1862 bildade och 1880 upplösta Nylands och Tavastehus
läns enskilda stamholländeribolag ha också infört främmande avelsdjur,
huvudsakligen av Ayrshireras. Denna vann ensam bland de främmande
raserna ett större förtroende, trots att den liksom i Sverige visade sig mycket
angripen av tuberkulos, och ett rätt stort antal väl ansedda stammar av
densamma finnas i de södra landsdelarna. Den år 1901 bildade <i>Finska
Ayrshireföreningen</i> för stambok, i vilken numera endast djur med skotsk pedigree
få införas. Föreningen har anordnat avelscentra och fordrar
tuberkulin-provning i dessa. Att ännu vid tiden omkring sekelskiftet boskapens
förbättring ansågs böra ske genom korsning med utländska avelsdjur, framgår
därav, att år 1897 en statens lånefond för inköp av avelsboskap från utlandet
bildades. Vid dena tid upptogs dock förädling av den inhemska boskapen
genom renavel. Denna räknades då som en enda ras men var mycket växlande
till utseende och egenskaper. Mest ansedd som mjölkdjur var den ostfinska,
efter den socken där den fanns renast, även kallad Kiuruvesi-rasen. Den
syd- och västfinska eller Tavastländska, övervägande helröda boskapen var
mer storvuxen, liknande gotlandsboskapen. Den nordfinska överensstämde
mest med den svenska fjällrasen. Vartdera av dessa slag uppställdes nu
som egen ras, och för ledningen av värderas förädling bildades en
kreatursförädlingsförening, av vilka den först bildade ostfinska år 1898 började sin
verksamhet. För vardera rasen fastställdes en rastyp, varvid hornlöshet av
alla tre föreningarna fordrades för stambokföring, under det att både
hornlösa och horniga djur voro allmänna.<footnote><sp>Grotenfelt G.</sp> Landtbruket i Finland, s. 125.</footnote> Kornas levande vikt och
mjölkavkastning voro före förädlingsarbetets början låga, år 1904 uppskattades
levande vikten till i medeltal 310 och medelmjölkmängden till 1,100 kg.<footnote><sp>Paavilainen</sp> anf. arb. s. 103.</footnote> men
år 1924 mjölkmängden till 1,300—1,400 kg.<footnote>Finland. Land. Folk. Rike.</footnote>

Premiering efter det svenska systemet (sid. 774) infördes i slutet av
1890-talet. För tjurhållningen verkar ett stort antal tjurföreningar. Även
kontrollföreningar hava vunnit en avsevärd spridning. För utbildning av
kreatursskötare har sedan 1880-talet ett flertal skolor (förr vanligen i
kreatursskötsel och mejerihushållning gemensamt) varit i verksamhet.

FÅRAVEL förekommer väl vid varje gård men är knappt föremål för
någon omsorg. För den inhemska småvuxna, ullfattiga och grovulliga
stammens förbättring ha väl såväl staten som enskilda infört utländska rasdjur
men hittills med ringa framgång. Vid upprättandet av Mustiala
lantbruksinstitut uppställdes där en stam av elektoral-merinodjur, vilken senare
ersattes av southdownrasen. Denna blev den ras, som mest användes som
förädlingsmaterial, men numera har man här liksom i Sverige övergått till
shropshirerasen.

GETTER finnas huvudsakligen i fattiga skogsbygder. För att befordra
får- och getaveln bildades år 1918 <i>Får- och getavelsföreningen,</i> vilken genom
en konsulent lämnar råd och undervisning, anordnar utställningar o. s. v.

SVINAVELN har intill senaste tid varit mycket försummad, och
lantrasen, av det lilla, kortörade skogssvin-slaget i östra och det långörade,
större slaget i västra Finland, voro ännu vid senaste sekelslut tämligen
oberörda av all förädling. Då numera ett planmässigt arbete börjat för
stammens förädling, har man använt det senare slaget samt den stora, vita
engelska rasen. Arbetet ledes i huvudsak av den <i>Finska svinavelsföreningen,</i>
som avlönar konsulent, anordnar svinskötarekurser och underhåller
avelscentra av de båda raserna och för stambok över dem. Framgången av dessa
strävanden har visat sig i en betydlig ökning av antalet svin. Exporten
av fläsk har dock icke ökat utan snarare något avtagit till följd av den
inhemska förbrukningens stegring.

FJÄDERFÄSKÖTSELN har också varit föga beaktad intill senaste tid.
Antalet höns synes väl under senaste halvsekel hava stigit men ej på långt
när som den inländska förbrukningen av ägg, varav en betydande införsel
från Ryssland ägt rum. Förädlingen har följt samma vägar som i
grannländerna. På senare tid ha en mängd äggförsäljningsföreningar bildats.

BISKÖTSELN är allmän, särdeles i landets södra delar och uppgives
lämna hög avkastning, men har i viss mån gått tillbaka till följd av med
utländska avelsdjur införd pest. För dess befordran bildades år 1916
<i>Finlands biodlareförbund.</i>

MJÖLKHUSHÅLLNINGEN började först i senare delen av 1850-talet
bedrivas på ett bättre sätt, än det hos allmogen vanliga, i det att vid denna tid

den holsteinska metoden med gräddsättning i träbunkar eller i Destinonska
järnbunkar infördes vid ett antal herrgårdar i Viborgs län. Lärmästaren
skall hava varit en dansk <sp>Carl Hornbostel</sp>, vilken 1859 anställdes
som läneagronom. Snart spred sig den holsteinska mejeriskötseln till
herrgårdar i övriga delar av södra Finland, och smöret från dessa gick
huvudsakligen till Petersburg, på landsväg ända från Åbotrakten! Samtidigt hade
den <sp>Gussanderska</sp> gräddsättningen och vid mitten av 1860-talet
kall-vattenmetoden börjat användas på en del herrgårdar, men liksom i Sverige
fingo dessa båda metoder vika, då den <sp>Swartz'ska</sp> ismetoden blev känd
i slutet av 1860-talet. Vid denna tid började lärjungar av <sp>Segelcke</sp> i
finska mejerier införa den noggranna danska metodiken vid mejeriarbetena,
vilken också spreds genom elever från de mejeriskolor, som på 1870-talet
började inrättas. Mot mitten av 1870-talet började s. k. Parisersmör beredas
på en del herrgårdar i sydöstra Finland. Metoden, enligt vilken smöret
beredes av till 70—90° uppvärmd grädde, tillskrives den ryske
mejerimannen <sp>Nikolai Werestschagin</sp>, och infördes i Finland av <sp>Nils
Grotenfelt</sp>, vilken genom sin mejeriskola å Järvikylä utövade stort
inflytande på den finska mejerihanteringens utveckling. Parisersmöret såldes i
Petersburg, men denna tillverkning upphörde mot slutet av 1880-talet, då
separatorn fått insteg i den finska mejerihanteringen och smörexport till
England anordnats.

Ungefär samtidigt med att en förbättrad smörberedning började, infördes
också en utländsk ostberedningsmetod, under det att tidigare endast
allmogeostar av simplaste slag, såsom bryn-ost och getost tillverkats. Är 1856
började ystning efter schweizermetod hos kapten <sp>Alex. v. Daehn</sp> å Sippola
med en schweizisk ystare, och under 1860-talet spred sig denna
beredningsmetod till ett flertal herrgårdar i olika delar av landet. Under följande
årtionden har beredning av flera andra ostsorter upptagits, men under senare
tid har schweizerosten fått allt större övervikt vid den finska
mejerihanteringen och blivit en stor exportartikel.

Vid mitten av 1880-talet började <i>bymejerier</i> bildas för förarbetning av
mjölk från närliggande trakt. Handseparatorns framträdande hade till
följd, att i vissa trakter bildades små handseparatormejerier, vid vilka
mjölken skummades på handseparator, i andra skumningsstationer, från
vilka den handseparerade grädden sändes till bymejeriet för avkärning.
Från sekelskiftet har emellertid andelsprincipen allt mer fått tillämpning
vid mejerirörelsen, så att andelsmejerierna kommit att utgöra allt större
andel av landets mejerier. Av dessa mottaga många i östra och norra
Finlands glest befolkade trakter grädde, som skummats hos leverantörerna.

Mejerierna som först bildades huvudsakligen i kustlänen, ha senare spritt
sig över hela landet. Det stora flertalet har alltjämt varit smörmejerier. Av
hela antalet mejerier år 1891 tillverkade 82 både ost och smör och endast
21 blott ost. Senare har dock antalet ostmejerier avsevärt ökats.

För avsättningen av sitt smör bildade mejerierna år 1906
andelsexportföreningen <i>Valio,</i> vilken numera förmedlar så gott som hela smörexporten
från Finland.


Är 1896 bildades <i>Finska mejerisamfundet</i> med syftemål att verka för
mejerihanteringens höjande, vilket förmedlar statens anslag för
mejeriväsendet och i vars tjänst ett av staten avlönat sakkunnigt ombud är
stationerat i England.

Sedan ostberedning på senare tid fått stor omfattning, ha ostmejerierna
bildat <i>Finlands ostberedarförening.</i>

Staten har på åtskilliga sätt understött mejerihanteringens utveckling.
Sålunda inrättade staten år 1874 en <i>mejerilånefond</i> för mejeriers
anläggning, har anordnat och understött mejeriundervisning (sid. 798) och i Hangö,
som blivit den huvudsakliga exporthamnen för smör, år 1903 inrättat stora
magasinslokaler med laboratorium för smörundersökningar samt genom
ordnandet av järnvägstrafiken och hamnens öppenhållande genom en isbrytare
sörjt för en snabb och regelbunden export av smöret.

Är 1896 börjades i Hangö periodiska provningar av exportsmöret. Sedan
år 1903 äro dessa förändrade till en permanent undersökning av smör från
mejerier, från vilka smör exporteras. Undersökningarna ske varje vecka å
därtill omedelbart i förväg inkallat smör. Anstalten handhar sedan år 1925
även kontrollen och stämplingen av ost.

SKOGSHUSHÅLLNING. Endast i de kusttrakter, där skogstillgången var
ringa i förhållande till den täta befolkningen hade i äldre tid någon omsorg
ägnats åt skogens bevarande. Eljes var dess vanvård och förödande,
särskilt genom svedjebruket och tjärbränningen, det vanliga i skogarna i
bygdernas närhet, och i de avlägsnare trakterna saknade skogen allt värde på
grund av bristen på flottleder och möjlighet till dess tillgodogörande.

En vändning till det bättre inträdde beträffande statens skogar, som
intaga nära hälften av landets skogsareal, då dessa år 1859 ställdes under
statens omedelbara uppsikt, och därmed den förut allmänna uppfattningen,
att dessa skogar vore ett commune bonum, bragtes att upphöra. Sedan dess
ha dessa skogar, i den mån deras belägenhet gör det möjligt och lönande,
lagts under rationell vård och hushållning.

Beträffande de enskilda skogarna har först den talrikare uppkomsten av
sågverk från början av 1870-talet framkallat insikten om skogarnas värde
och en bättre hushållning. Tidigare hade sågverksrörelsen vid sin
anskaffning av virke varit genom lag inskränkt till ett för varje såg anvisat område,
men då den ensamrätt till virkesköp, som sågarna sålunda hade, medfört så
låga virkespris, att bönderna icke sågo anledning att vårda skogen utan ofta
ansågo mer lönande att avverka den till sved eller tjärbränning, upphävdes
denna inskränkning genom förordning av den 9 april 1861, varigenom
konkurrens om virket uppstod och därmed högre pris och bättre omvårdnad
om skogen.

I skogslagen av den 3 sept. 1886 blev den fria förfoganderätten över enskild
skog föga inskränkt. För att förekomma skogens förödelse fastställdes dock
förbud mot svedning å starkt stenbunden mark och å sandmo bevuxen med
tallskog eller ljung, mot förnyad svedning förr än uppkommen ungskog av
lövskog nått en ålder av 30 och barrskog 40 år, samt att taga mer än 2
sädesgrödor å svedjad mark. Vid avverkning av yta av minst 10 tunnland eller å
öar, där skog ej finnes i närheten, skall fröträd kvarlämnas.

Genom lag av den 2 nov. 1917 förbjöds att förfara så med skog, att dess
naturliga återväxt äventyras, samt att avverka ungskog annat än på sätt,
som är lämpligt vid rationell skogsgallring.

<i>Tjärbränningen,</i> som varit en viktig men högst skogsförödande<footnote>Biet 1876, s. 345.</footnote>
inkomstkälla från skogen och huvudnäringen i trakten kring Uleå träsk, har genom
de starkt stegrade prisen å sågtimmer nedgått och förändrats så, att man
frångått katningen av växande träd och till bränning använder
huvudsakligen stubbar.

Är 1878 anställdes 2 skogsinstruktörer med uppgift att lämna
upplysningar och biträde.

I skogsvårdens intresse har under senare tid bildats ett antal (31 år 1915)
<i>skogshushållningsföreningar,</i> med uppgift att åvägabringa en rationell vård
å medlemmarnas skogar samt, i den mån så lämpligen kan ske, gemensam
försäljning av virket. Då dessa föreningar avse gemensam förvaltning av
skog, äro de enligt gällande skogslag ej personliga utan gälla lägenheterna
och skola hållas i kraft till avtalstidens slut, oavsett om skogen byter ägare.
Dessutom har bildats ett antal <i>skogsvårdsföreningar.</i> För samverkan mellan
landets forstmän bildades <i>Finska forstföreningen</i> år 1877. I senare tid
hai-föreningen Tapio, stiftad 1908, blivit en centralorganisation för den enskilda
skogshushållningens främjande. Till densamma ha samtliga
länelantbrukssällskap anslutit sig.   Föreningen utgiver tidskriften Tapio.

JAKT har mycket ringa betydelse i Finland som näringsfång för
lantbefolkningen, och bedrives av denna mest med snaror och giller. Tidigare
jagades dock mycket älg, vilken fridlystes genom jaktlagen av år 1868.
Senare har jaktlag utfärdats den 20 okt. 1898 och en förordning den 26 aug.
1903. Genom jaktlagen har älgjakten frigivits under första veckan av
september; till en början skulle dock rätt till älgjakt årligen sökas och fick
medgivas blott åt ägare av över 1,500 hektar mark, men är nu allmän.

FISKET har större ekonomisk betydelse blott i kustlandskapen, där det
utgör skärgårdsbefolkningens huvudsakliga inkomstkälla. Lax- och sikfisket
i de stora älvarna särskilt i norra Finland, där det tillhör kronan, har
avsevärd betydelse. Fiskestadgar utfärdades år 1865, och ersattes genom
vattenlag av den 23 juli 1902. Enligt denna är fiskerätt i enskilt vatten oinskränkt,
men delägare i oskiftat fiskevatten skyldiga att bilda fiske-förening, vars
stadgar skola fastställas av statsmyndigheterna. Lagbestämmelser om
förbud för fiske av vissa fiskarter under viss tid av året och användning av viss
fiskredskap finnas. <i>Fiskeriföreningen för Finland,</i> stiftad år 1891, har verkat
för spridandet av kunskap om fiske och fiskodling, bl. a. genom sin
Fiskeritidskrift.   Föreningen åtnjuter statsunderstöd.

Vid skogsinstitutet å Evois har år 1892 inrättats en försöksstation för
fiskodling.
</chapter>


<chapter name="Nordamerikas Förenta Stater.">
<h1>NORDAMERIKAS FÖRENTA STATER.</h1>

<h2>DET RATIONELLA JORDBRUKETS TID — FRÅN ÅR 1835.</h2>

<table>
<td c><i>Litteratur.</i>
<td><sp>Bailey, L. H.</sp> Cyclopedia of agriculture. New York 1909.
<td><sp>Conover, Milton</sp>. The office of experiment stations, its history, activities and organization. Institute for Government research. Baltimore 1924.
<td><sp>Grandeau, L.</sp> L'agriculture et les institutions agricoles. IV. Paris 1906.
<td><sp>Sanford, Alb. H.</sp> The story of agriculture in the United States. New York
1916.
<td><sp>True, A. C.</sp> and <sp>Clark, W. A.</sp> The agricultural experiment stations in the United States. Washington 1900.
<td>Report of U. S. Department of agriculture 1866—67.
<td>Yearbook of U. S. Department of agriculture 1899.
</table>

<b>U</b>nder den föregående tiden hade jordbruket gått framåt huvudsakligen
genom utbredning över förut oodlad mark inom de redan i besittning
tagna områdena och inom de vidsträckta västra vildmarkerna.

Då tillgången på ny jord började tryta i de östra, först befolkade
landsdelarna, började jordbrukarna därstädes att övergå till fullkomligare
arbetsmetoder för att uppehålla jordens avtagande bördighet och genom ökade
skördar motväga de stigande omkostnaderna. I mångt och mycket fick
härvid det amerikanska lantbruket en egenartad utveckling.

KOLONISATION. Förvärvet av nytt land hade tidigare skett så, att
sedan ett område uppmätts och indelats i sektioner och delar av sådana,
dessa försåldes på auktion till den mestbjudande, varvid stridigbeter ofta
uppkommo mellan myndigheterna och nybyggare, <i>squatters,</i> som i förväg
tagit land i besittning. Enligt en 1841 utfärdad <i>förköpslag (preemtion act),</i>
ändrades detta så, att den uppmätta jorden i lotter på <sup>1</sup>/<sub>4</sub>—<sup>1</sup>/<sub>16</sub> section (160—
40 acres) förbehöllos verkliga nybyggare, främst sådana, som redan tagit
marken i odling. Nybyggaren, som skulle vara amerikansk medborgare eller
ha anmält sig därtill och ej förut ägde 320 acres jord inom unionen, eller
förut tagit preemtion land, fick äganderätt till jorden, sedan han bosatt sig
därå, odlat en del och betalat 1.25 dollar per acre (dubbelt invid järnväg).

Genom <i>hemstad-(homestead-)lagen</i> av den 20 maj 1862 fingo
amerikanska medborgare och sådana, som sökt medborgarrätt, äganderätt till
högst 160 acres statsjord för en låg registreringsavgift, om han bebyggt,
odlat och under 5 (från 1912 blott 3) år bebott jordområdet. Till följd härav
avtogo förvärven enligt förköpslagen, vilken dock gällde ända till år 1891.
Hemstadjord var fri från skatt och kunde ej utmätas för skuld, som var
gjord före hemstadens förvärvande.

Möjlighet att förvärva statsjord utan all avgift har senare beretts genom
<i>skogsodlingslagen</i> av den 3 mars 1873 (upphävd 1891) och <i>bevattningslagen</i>
år 1902, enligt båda oberoende av om man redan ägde jord. Enligt den förra






kunde man få äganderätt till 160 acres skoglös jord genom att plantera skog
å <sup>1</sup>/<sub>4</sub> därav och odla återstoden inom 10 år (år 1878 ändrat till <sup>1</sup>/<sub>16</sub> och 8 år):
enligt den senare utlämnades inom de regnfattiga områdena <i>(desertland),</i>
där vattenbehållare och bevattningskanaler anlagts på unionens bekostnad,
lotter om 160 acres åt nybyggare (både åt man och åt hustru) med
äganderätt, sedan hälften uppodlats och den på jordlotten fallande delen av statens
självkostnader för bevattningen betalats.

Jord, som icke är tjänlig till odling, kan enligt lag av år 1878 (ändrad
1892) förvärvas för skogsbruk och stenbrott i områden om 160 acres till ett
pris av 2:50 dollars per acre.

Enligt dessa lagar uppgick varje jordförvärv av regeringsland till
jordbruk till högst 160 acres, men möjlighet fanns att förvärva jord på flera
av dessa olika sätt, intill tillsammans 640 acres. Det vanliga var dock,
att nybyggaren tog blott 160 acres, och de större egendomar, som
uppkommit, ba i regel bildats genom senare köp av intill varandra liggande
jordlotter.

I stor omfattning har också kolonisation skett genom att nybyggare av
järnvägsbolagen köpt jord av de tilldelningar, vanligen varannan sektion på
ömse sidor om linjen, vilka gåvos dessa bolag för att befordra byggandet av
de stora samfärdslederna över landet.

Den första järnvägen i unionen byggdes år 1833, och under 1850—60-talen
utsträcktes järnvägsnätet så att det sistnämnda år nått alla stater öster om
Missouri. Nybyggarna hade då redan börjat intränga i landet väster om
denna flod, vilket hittills betecknats som den stora amerikanska öknen.
Genom Kansas-Nebraska billen öppnades det för fast kolonisation, och nu
trängde nybyggareströmmen även fram till California och Oregon. Vid
stationerna inrättade järnvägsbolagen eller enskilda bolag spannmålsmagasin,
silos, vid vilka spannmålen kunde mottagas, graderas och försäljas direkt
eller genom kommissionärer. Sedan en förbättrad kvarnteknik möjliggjort
förmälning av hårt vårvete till fint mjöl, blevo förhållandena gynnsammare
för de norra områdena, i stort sett norr om 40—45° n. br., där klimatet var
för hårt för höstvete, och från början av 1870-talet gick en stark ström av
nybyggare även upp till Minnesota, Dakotah och de norr därom liggande
delarna av Canada. Är 1869 infördes kylvagnar på långtrafik, och härigenom
möjliggjordes för lantmannen att tävla med sina yrkesbröder i östern även
med färskt kött, frukt och andra lätt fördärvliga alster. Samtidigt
utvecklades ångbåtsfarten över Atlanten. Sädesutförseln tog allt större omfång och
från 1876 började även färskt kött att sändas till Europa. Dessa förhållanden
framkallade en oerhörd utveckling av odlingen i vida västerns östra delar
ungefär till 100° v. Gr., där en tillräcklig nederbörd och en fruktbar jord
skapade synnerligen gynnsamma förhållanden. »Land förvärvades ej nu längre
för att odla och framalstra lönande avkastning av jorden, utan i
verkligheten blev odlingen ett medel att förvärva land», vars grödor visserligen vid
den extensiva odlingen, trots de ringa omkostnaderna, gåvo ringa inkomst,
men som beräknades skola giva vinst genom sin stegring i värde. I Dakotah
bildades på 1880-talet väldiga jordbesittningar, s. k. <i>bonanza-farms,</i> på ända
till 55,000 acres åkerbruksland. Då jordpriset steg, ha dessa till större delen
styckats till mindre egendomar.

Med strömmen av invandrare, som spreds västerut, följde också odlare
från de östra, tidigare bebyggda landsdelarna, vilka övergåvo sin utsugna
jord för den jungfruliga billiga jorden i väster.

RANCHING. De jordbrukande nybyggarna föregingos på sin vandring
västerut av boskapsuppfödare. Den ena sträckan efter den andra upptogs
av fritt betande hjordar under tillsyn av ridande herdar, <i>cowboys.</i> Sålunda
hade <i>»the range»,</i> den fritt kringströvande boskapsskötseln, spritt sig över
Kentucky och Tenessee vidare ut över Texas, där oerhörda hjordar,
avkomlingar av de spanska och franska nybyggarnas hästar och boskap strövade
kring. Varje år samlade herdarna boskapen tillsammans i inhägnader,
<i>corrals,</i> försågo ungdjuren med ägarens brännmärke och avskilde de för
slakt mogna djuren för att drivas till betesmarker med rikare bete för att
gödas eller direkt till de stora kreatursmarknaderna. Då
järnvägsförbindelserna nått Texas, uppstod en formlig rusning dit av spekulanter i boskap,
hjordarnas antal ökades hastigt, och landet började bliva överbesatt med
boskap. För att försäkra sig om bete till sina djur började kreatursägarna då
att inhägna sina betesmarker, landet uppdelades i <i>»ranches»,</i> som togos i
besittning av enskilda ägare. Området för boskapsuppfödningen hade hittills
i huvudsak utgjorts av Texas och de öster och norr därom belägna
prairie-staternas med brunjord och en torr men närande gräsväxt, men i slutet av
1860-talet utsträcktes the range även över de halv- och heltorra områdena
på sluttningarna av Klippiga bergen med än magrare gräsväxt och
malörtbuskar <i>(sagebrush).</i> Texas blev fortfarande det huvudsakliga området för
nötboskapens avel och uppfödning, och därifrån drevs huvudmassan av
slaktboskap i stora hjordar norrut över ett omkring 200 eng. mil brett bälte av
statsjord utefter Klippiga bergens östra sluttningar ända upp till Montana,
där dock skjul måste uppföras till skydd för djuren under de stränga
vintrarna. Boskapen slutgöddes i Kansas, Nebraska, Wyoming, Dakotah och
Montana och såldes vid de stora kreatursmarknaderna, som uppstodo
utefter järnbanorna, samt fördes sedan med järnvägen till stora slakterier i
Omaha, Chicago, Kansas City och S:t Joseph.

Området för betningen utsträcktes vidare, och ägare av väldiga
boskapshjordar, »boskapskungar», togo vidsträckta områden i besittning genom att
inhägna de platser, där för hjordarna nödig vattentillgång fanns. När sedan
uppmätningen av landet nådde hit och landet öppnades för nybyggare,
förstodo dessa inkräktare att skaffa sig laglig äganderätt till marken genom att
låta sina herdar på grund av lagarna för hemstad och om tilldelning av
jord åt dem, som ville bevattna eller avdika den, förvärva största möjliga
områden. På detta sätt uppstodo här »ranches» på hundratusentals acres.

De torra marker, särdeles i Texas, Montana, California och Oregon, där
nötboskapen ej fann tillräcklig föda, togos i stället i anspråk för får, som i
särskilda, ej alltför stora hjordar ständigt vallades av herdar med hundar
till skydd mot prairievargar <i>(coyoter)</i> och andra vilddjur samt mot
snöstormar, som här rasa med stor häftighet.


Sedan 1880-talet har kreatursantalet på betesmarkerna varit statt i
nedgående. Härtill har bidragit, att betet försämrats genom för stark besättning, och
minskats genom bevattningens och uppodlingens utsträckning samt genom att
stora trakter undantagits för skogsodling. Regeringen har dock bevarat stora
områden, tillräckliga att föda miljoner av hästar, nötboskap och får, vilka
betesmarker genom kontrakt upplåtas för betning. Behovet av foder har
också fyllts därigenom, att jordbrukarna inom de majsodlande trakterna i
stor utsträckning använda sina skördar för gödning av boskap från
betesområdena. Uppfödningen av fritt kringströvande hjordar, the range, har
av dessa orsaker till allra största delen försvunnit.

Boskapsskötseln i de västra betesområdena har att kämpa med stora
svårigheter, som dock småningom minskas, i den mån odlingen skrider framåt.
Sådana äro vilddjur, torka, svåra snöstormar samt giftiga växter. Vilddjuren,
företrädesvis coyoten eller prairie-vargen, <i>Canis latrans,</i> och skogsvargen,
<i>C. occidentalis,</i> hava tack vare skinnens värde och höga skottpenningar avtagit
i antal och finnas nu mest i bergstrakterna. De giftiga växterna, några
<i>Astragalus-arter,</i> kända under namn av »loco»-gräs, vilka framkalla en dödlig
kollerartad sjukdom, har man ej lyckats utrota annat än på smärre
inhägnade områden.

Lanthushållningen i de västra Pacific-staterna, California, Oregon och
Washington, omfattar, sedan invandringen österifrån nått dit, alla de olika
grenar, som förekomma i de övriga staterna. Boskapsskötsel fortsätter
som fri betning huvudsakligen i torra, höglänta trakter. Veteodlingen på
stora farmer fick en stor utbredning i det lågt liggande landet, i den mån
detta blev odlingsbart genom bevattning, men framför allt har under senare
tid odlingen av vin och andra frukter upptagit allt större del, såväl av de
högre liggande trakterna med svalare, för äpplen, päron, plommon m. fl.
passande klimat, som av det varmare låglandet, där oranger, fikon, persikor
m. fl. sydfrukter giva utmärkta skördar.

I dessa stater finnas dessutom unionens förnämsta skogar.

LANTBRUKETS EKONOMISKA STÄLLNING. Samtidigt med att
odlingens utsträckning hastigt ökade skördarna av vete och majs, vilka mer än
fördubblades under vardera 20-åren 1840—1860—1880, och den
förbättrade samfärdseln på kanaler och järnvägar till hamnarna underlättade
spannmålens export, bidrog spannmålstullarnas avskaffande i England och
krigen i Europa på 1850-, 1860- och 1870-talen samt den kaliforniska
guldfloden till att hålla uppe produktprisen. På 1870-talet började emellertid
dessa att nedgå och sjönko under nära 2 årtionden till en ruinerande låg
nivå. Orsakerna härtill voro flera. En var den starka utsträckningen av
nyodlingen i Amerika och därmed följande stegring av unionens skörd,
under det att skördetalen nedgingo i de östra staterna till följd av jordens
utsugning. Som en annan orsak nämndes den amerikanska pappersvalutans
starka stegring. Dessutom klagades över höga järnvägsfrakter.

I de östra nordstaterna, där folkmängdens starka stigning och industriens
tillväxt medfört högre jordpris och stegrade arbetskostnader samt tillika
jorden krävde gödsling för att giva tillfredsställande skördar, medförde

nedgången i spannmålsprisen en omläggning av lantbruket, så att den ensidiga
spannmålsodlingen ersattes av ett mer omväxlande lantbruk, dels ett
kreatursrikt, »dairy farming», med mjölk och mejeriprodukter som huvudsak,
dels grönsaks- och fruktodling. Denna förändring spred sig allt mer västerut
i de nordöstra centralstaterna Wisconsin, Illinois, Indiana och Ohio, under
det att den ensidiga veteodlingen fortfor huvudsakligen i de norra staterna
Minnesota och Dacotah liksom i Canada.

I de södra atlantstaterna medförde slaveriets avskaffande år 1863 en stark
tillbakagång. Då negrerna blivit fria, fingo deras lättja och lojhet fritt spel,
och deras små levnadsbehov fylldes med mycket liten arbetsinkomst.
Försök att anställa dem mot kontant lön och mot andel i skörden eller som
arrendatorer hade föga framgång, och det visade sig allt mer svårt att
uppehålla plantagernas skötsel. Bomullsskördarna och plantageägarnas ekonomi
gingo starkt nedåt. En vändning till det bättre synes emellertid hava inträtt,
då negrerna gjorts till ägare av små lägenheter, som de bruka för egen
räkning och dessutom deras energi och självkänsla synes hava stegrats, i den
mån deras bildning gått framåt.

FÖRENINGSVÄSEN.<footnote>Bulletin du Bureau des institutions économiques. Institut intern. d'agriculture. Rome 1910, sid. 211.</footnote> Antalet av föreningar för lantbrukets främjande,
som börjat bildas under föregående period (sid. 450), tilltog hastigt, så att
de omkring år 1860-talet närmade sig 1,000. Under denna tid framträdde
dessa föreningars (vanligen kallade <i>agricultural</i> och <i>horticultural societies)</i>
verksamhet huvudsakligen genom de av dem anordnade talrika
utställningarna. Sedan har antalet varit statt i rask tillväxt, och de lokala föreningarna
hava rätt allmänt bildat centralföreningar för en eller flera stater eller för
hela unionen.

Från 1870-talet har jämte föreningar med nämnda allmänna syfte bildats
dels sådana av politisk art dels ekonomiska föreningar.

Bland de förra märkes främst det år 1867 bildade om frimureri
påminnande förbundet <i>Order of Patrons of husbandry,</i> vilket hastigt vann en
sådan spridning, att det år 1875 omfattade omkring 20,000 lokala loger,
kallade <i>granges.</i> Förbundet, som först hade till syfte att höja lantbrukarnas
sociala ställning, övergick snart till agitation för förbättring av
jordbrukets vid denna tid ogynnsamma ställning. Förbundet gick emellertid till
en tid starkt tillbaka, under det att en genom förening av två tidigare
sällskap år 1888 bildade <i>Farmers alliance</i> blev den förnämsta representationen
för lantmännens ekonomiskt politiska strävanden, såsom för kontroll över
järnvägsbolagens taxor, fri silvermyntning och ett bestämt värdeförhållande
mellan silver och guld m. m. Redan 1894 hade detta förbund spelat ut sin
roll, vilken nu åter upptogs av den förstnämnda sammanslutningen, numera
vanligen kallad <i>National grange,</i> med lokala <i>Subordinate granges,</i>
sammanslutna grevskapsvis till <i>Pomona granges.</i> Förbundet avhandlar på sina
kongresser frågor rörande lantbrukels teknik, ekonomi och lagstiftning, och
har gjort talrika framställningar hos unionens och de särskilda staternas
styrelser om reformer till förmån för jordbruket och framför allt till
kontroll över de mäktiga trusterna.


De äldsta <i>kooperativa</i> företagen i Förenta Staterna voro ett antal
kommunistiska jordbruk, som igångsattes av anhängare till <sp>Fouriers</sp> idéer.
Det först bildade av dessa företag, <i>falangen</i> i Wisconsin, tycktes med
framgång förverkliga jordkommunismen men upphörde år 1850 efter 7 års
verksamhet. Övriga samhällen av samma art, inalles ett 30-tal, fingo än kortare
livstid till följd av split och dåligt ekonomiskt resultat.

Bland de ekonomiska föreningarna hava antagligen
<i>försäljningsföreningarna</i> den största betydelsen. Elevator-föreningar, vilka började bildas vid
1900-talets början, hava genom sina vid järnvägsstationerna belägna
spannmålsmagasin, elevators, där jordbrukarna få avlämna och försälja eller
belåna sin spannmål, undanröjt jordbrukarnas ekonomiska beroende av de
spannmålsfirmor eller järnvägsbolag, som först uppförde dylika elevatorer.
Genom den år 1916 utfärdade <i>Grain standard act,</i> som fastställt för hela
unionen gällande regler för spannmålens gradering för börshandeln, har
denna handel ytterligare vunnit i fasthet och oberoende av spekulation.
Även avsättningen av frukt har, särskilt i de västra staterna övertagits av
lokala föreningar anslutna till centralförbund, vilka hava genomfört en
noggrann sortering och likformig förpackning av varorna samt organiserat
dessas avsättning över in- och utlandet. På liknande sätt har även
kooperativ försäljning av andra varor såsom tobak i Kentucky, grönsaker i Florida,
ris i Texas och persikor i Georgia blivit organiserad.

Även mejerihanteringen bedrives i stor omfattning kooperativt särdeles i
de norra centralstaterna, Minnesota, Wisconsin och Iowa, där
föreningsmejerierna för smörberedning betydligt överväga de privata mejerierna. Av
ysterierna är däremot blott ett fåtal kooperativa företag.

<i>Inköpsföreningarna</i> för gemensam anskaffning av
lantbruksförnödenheter äro också fåtaliga, delvis beroende därpå, att icke ekonomiska
föreningar och bland dem de lokala granges rätt allmänt betjäna sina
medlemmar i detta avseende.

<i>Brandförsäkringsföreningar</i> äro mycket spridda, under det att däremot
kreaturs- och hagelskadeförsäkringsföreningar föga förekomma.

<i>Kreditorganisationen</i> har intill senaste tid varit mycket litet utvecklad.
Uppgifter om jordens skuldbelastning, insamlade för åren 1890 och 1910, visa
att denna är jämförelsevis ringa, det senare året för jordegendom, som
brukas av ägaren, blott 27.3 proc. av värdet, och ökats mindre än egendomsvärdet.
Enligt kongressbeslut år 1916 ha 12 med varandra samverkande
jordbrukarebanker inrättats, vilka lämna amorteringslån åt av jordbrukare bildade
kreditföreningar, varvid inteckning i de belånade egendomarna tjänar som
säkerhet för bankens obligationer. Slutligen har enligt lag av den 4 mars
1923 bildats 12 <i>Federal intermediate banks</i> samt ett antal <i>National
agricultural credit operations,</i> de förra för längre, de senare för korta lån till stöd
för jordbruk och boskapsskötsel. Därjämte ha också kooperativa
kreditföreningar börjat bildas.<footnote>Institut intern. d'agric. Bull. des instit. économ. Rome 1922 n:r 5, s. 317.</footnote>

<i>Lantmannamöten.</i> En allmän sammankomst för dryftande av frågor av
nationell vikt beträffande lantbruket hålles årligen under namn av <i>Farmers
national congress.</i><footnote>Institut intern. d'agric. Bull. des Instit. économ. Rome 1912 n:r 6, s. 25.</footnote> I kongressen äga deltaga dels ombud för de olika staterna
och territorierna, utsedda av dessas guvernörer, dels enskilda personer som
avlägga en viss låg avgift. Varje stat eller territorium har vid besluts fattande
rätt till 1 röst för varje 10,000 jordbruk inom dess område. Tid och plats för
nästa kongress utses av en verkställande kommitté. För att sprida kännedom
om kongressens uttalande och verka för beslutade önskemåls förverkligande
genom lagstiftning utses vid varje kongress en legislative agent.

ARBETAREFRÅGAN i Amerika, där arbetsprisen alltid varit mycket höga
i jämförelse med i Europa, har för övrigt i det hela lösts så, att man sökt
inskränka användningen av människoarbete till det minsta möjliga. I detta
syfte ha föga arbetskrävande maskiner och odlingsmetoder fått stor
användning, och arbetet på jorden och vid husdjurens skötsel har gjorts så bekvämt
som möjligt, även om noggrannheten i jordens arbete blivit lidande därpå.
Egendomarnas koncentration och regelbundna form gynna också
arbetsbesparing. Vid odling av säd, som kräver arbete blott under korta tider av året,
anställes vanligen den lejda arbetsstyrkan blott för dessa arbetsdryga tider, under
det att husdjurens skötsel och övriga dagliga arbeten utföras helt och hållet
eller huvudsakligen av jordbrukaren själv och hans familj. Till följd av
arbetarnas tillfälliga anställning liksom vid industrien har man också kunnat
uppehålla fordran på en hög grad av arbetsintensitet.

Dessa förhållanden ha haft till följd, att åtgången av mänskligt arbete är
så låg, att arbetskostnaden trots höga arbetslöner är ojämförligt mycket lägre
än i Europa.<footnote><sp>Nanneson, L.</sp> Jordbruksekonomiska förhållanden i Nordamerika. Stockholm 1923.</footnote> Uppenbarligen är den vanliga egendomsfördelningen i
egendomar, som äro så stora, att de kunna hålla minst 1 par dragare, men ej
större, att det huvudsakliga dagliga arbetet kan utföras av ägarens eget
husfolk, en förutsättning för denna arbetsekonomi.

ARRENDE. Under det att nybyggaren i regel själv brukat och brukar den
jordegendom han förvärvat, har det blivit allt vanligare, att jord utlämnas på
vanligt penningearrende eller hälftenbruk. År 1900 voro över <sup>1</sup>/<sub>3</sub> av alla
jordegendomar i unionen utarrenderade. En anledning härtill är, att jord varpå
ett lönande jordbruk med trygghet kan bedrivas, ej är åtkomlig så lätt och så
billigt som förr. En vanlig anledning är också, att jordägaren, då han blir
gammal flyttar in till staden och då på grund av utsikten till värdestegring
hellre utarrenderar gården än säljer den. Aven är vanligt, att personer, som
köpt jord som kapitalplacering, taga ut sin ränta genom densammas
utarrendering.

Hälftenbruk, som i synnerhet brukas i södern, förekommer under olika
former. Vid <i>sharecropping</i> lämnar jordägaren jorden och en del av
inventariet, brukaren arbetet och vanligen hälften av kreaturen, där uppfödning
ingår i affären. Avkastningen delas lika. Vid <i>sharerenting</i> får jordägaren en
del av avkastningen i kontant arrendeavgift, motsvarande den del av
produktionsmedlen han tillskjutit. <i>Bushelrenting,</i> som brukas i Iowa, innebär att
brukaren är skyldig att till ett i förväg överenskommet pris sälja hela

majsskörden till jordägaren, vilken vanligen bedriver kreatursgödning, under det
att den övriga skörden delas efter överenskommen grund.

I arrendevillkoren ingå sällan några bestämmelser avsedda att trygga
jordens bibehållande i gott skick, och som en allmän erfarenhet framhålles, att
utarrenderingen i regel medför jordens utsugning och försämring av dess
kultur.

LANTBRUKSUNDERVISNING och VETENSKAPLIG FORSKNING. Först
då den oavbrutna sädesodlingen började att visa sina verkningar i avtagande
skördar, framträdde behovet av teoretisk undervisning i lantbruk samt av
vetenskapliga undersökningar och försök.

Enstaka lantbruksskolor inrättades väl under förra hälften av 1800-talet,
och undervisning i lantbruksvetenskap upptogs vid flera universitet, men
.först omkring århundradets mitt var den allmänna meningen vunnen för
uppfattningen, att sådan undervisning borde anordnas i varje stat. Genom
den s. k. <i>Morril landgrant act</i> den 2 juli 1862 beslöts, att varje stat skulle
erhålla inkomsten av försäljningen av 30,000 acres statsjord för varje sin
senator och kongressrepresentant för att med räntan av det fonderade
kapitalet underhålla minst 1 skola, där undervisning skall lämnas i jordbruk
och mekanik (eventuellt jämte andra ämnen). På grund härav ha dylika
skolor, ofta ingående i universitet, inrättats i alla unionens stater. De för
skolornas underhåll beviljade medlen ökades ytterligare, och dessutom
beviljades genom the <i>Cooperative extension act</i> av den 8 maj 1914 medel till
bekostande av den vid skolorna upptagna verksamheten genom
demonstrationsfält <i>(farmers cooperative demonstration work).</i> Denna verksamhet
under ledning av en director vid varje skola i samarbete med specialister
anställda vid skolan och hos unionens jordbruksdepartement, utföres dels vid
det praktiska jordbruket ute hos jordbrukare, dels av flick- och gossklubbar,
oftast som tävlingar. Sedan 1890-talet har också i de flesta stater bildats
<i>Farmers institutes</i> och <i>Women farmers institutes,</i> under statlig ledning
stående organisationer för sammankomster med föredrag och överläggningar
angående lantbruk, huslig ekonomi m. m.

Den vetenskapliga försöks- och undersökningsverksamheten fick redan
före århundradets mitt en central i unionens patentbyrå, där år 1855 för
dessa arbeten anställdes en entomolog, en kemist och en botanist och år 1858
ett försöksfält anordnades. Sedan år 1862 ett jordbruksdepartement inrättats
i unionsregeringen, förlades det vetenskapliga arbetet under detta fördelat
på ett flertal byråer, vilka tillsammans bildade en storartad central
försöksanstalt. Departementet utgiver en årsbok, berättelse (report) av sekreteraren,
samt en serie populära Farmers bulletins och en serie bulletins från varje
särskild byrå.

Ute i de olika staterna började omkring århundradets mitt inrättas
åkerbrukskemiska laboratorier och försöksanstalter, vanligen i förbindelse med
lantbruksläroverk eller universitet.<footnote>Redogörelse för dessa av <sp>Hj. v. Feilitzen</sp> i Lantbruksstyr. meddel. n:r 179. år 1913.</footnote> Genom den av kongressen antagna
<i>Hatch act</i> den 2 mars 1887 erhöll varje stat och territorium ett årsanslag av

15,000 dollars för upprättande och underhåll av en jordbruksförsöksstation,
vilken skulle vara förenad med ett läroverk. Stationerna ålades att
offentliggöra årsberättelse samt minst en gång i kvartalet en bulletin om
jordbrukets framsteg, till fri utdelning till alla tidningar och personer som önska
dem. På grund härav ha dylika försöksstationer inrättats i alla stater och
territorier till ett sammanlagt antal av 67 år 1924.

Samtidigt med the Hatch act beslöts inrättandet vid
jordbruksdepartementet av en <i>Office of experiment stations</i> som central för ledningen av hela
försöksväsendet, och genom <i>Adams act</i>
den 16 mars 1906, som ökade år
sanslaget åt varje stat och territorium för
försöksverksamheten till 30,000 dollars,
ställdes dessa anstalters verksamhet och
användning av de anslagna medlen
under tillsyn av den nämnda försöksbyrån
som organ för jordbruksdepartementets
sekreterare. Nämnda byrå utgiver en
<i>Experiment station record</i> med
redogörelse för försöksstationernas
undersöknings- och försökningsresultat.

<img r>Fig. 206. H. P. Armsby.</img>

En år 1885 bildad American
association of agricultural colleges and
experiment stations utgör en organisation för
överläggningar vari deltaga
representanter för departementets försöksbyrå,
inrikesdepartementets undervisningsbyrå
samt för alla lantbruksläroverk och
försöksstationer.

Hela denna organisation har småningom fått en oerhörd omfattning och
den största betydelse för utvecklingen av unionens jordbruksnäring likasom
även verksamt bidragit till senare årtiondenas framsteg inom alla grenar
av den lantbruksvetenskapliga forskningen.<footnote>Lantbruks. Akad. Tidskr. 1923, s. 484.</footnote>

Främst gäller detta studiet av ärftlighetsläran och därpå grundad
växtförädling samt utfodringsläran. Det betydelsefulla arbete, som på det
sistnämnda området utförts av prof. <sp>Henry Prentiss Armsby</sp> i
Pennsylvania institution har redan (sid. 468) omtalats.

BYGGNADSSKICKET avviker rätt mycket från det i Europa
förekommande. Vanligen består gården av endast de nödvändiga husen, ett
boningshus, som aldrig har karaktär av bondgård utan i allmänhet är hållet i en,
oftast smaklös, villastil, samt en stallbyggnad med stor höskulle, foderhiss
samt ett eller flera silotorn. Stallrummen äro vanligen försedda med
anordningar för att spara arbete vid utfodringen, såsom mellan båsraderna en
gång, vari det torra stråfodret nedkastas från skullen och pressfodret
inlägges från silon, samt stundom automatiska utfodringsapparater
(selffeeders). Djuren få därför också i allmänhet efter behag äta av det
framlagda fodret och släppas i majstrakterna ut att beta av de efter skörden
kvarvarande majsstjälkarna. För uppumpning av vatten finnes i regel en
vindkraft.

<img l>Fig. 207. Oliver plog.</img>

REDSKAP. Åtskilliga omständigheter ha gjort, att redskap och maskiner
fått större användning i Amerika än vid den gamla världens jordbruk. En
sådan är den knappa
tillgången och höga priset på
mänsklig arbetskraft, en
annan att alla jordegendomar
äro så stora, att de kräva
dragare eller maskinmotorer
och förekomsten av
jättejordbruk, där användningen
av maskiner med stor
arbetsförmåga är en
förutsättning för att sådd och skörd skola medhinnas i rätt tid. Jordens likformiga
beskaffenhet och frihet från impediment gör också, att redskapen kunna
vara av få slag, och masstillverkningen, att några få standardtyper av dessa
förhärska. Redskapen äro i allmänhet inrättade för att lämna mycket arbete
för varje arbetare, — breda redskap för många dragare eller kraftiga
maskinmotorer —, med åkplats för körkarlen, hävstänger för inställning o. s. v.
Ett framträdande drag är användningen av roterande redskapsdelar
(cirkelrist, diskplogar, tallriksharvar, alvpackare) i stället för stela i
jorden nedträngande billar och
harvpinnar.

<img r>Fig. 208. Tallriksharv.</img>

Vid plogtillverkningen utgick man
från engelska modeller, men föregick
Europa i införande av förbättrat
material. Är 1833 förde <sp>John Lane</sp>
och år 1837 <sp>John Deere</sp> i
marknaden plogar med de arbetande
delarna av stål, och ett ytterligare
framsteg var <sp>James Olivers</sp>
uppfinning 1869 av de glatta och sega
stålvändskivorna <i>(chilled steel)</i> och
<sp>John Lanes</sp> liktidiga metod att
göra vändskivorna sammansatta av
ett mjukt mellanlager mellan två hårda ytlager <i>(soft centre steel).</i> Den hos
de engelska modellerna vanliga skruvformiga vändskivan gjordes i regel
cylindrisk, lämplig för den jämförelsevis lätta jorden, och plogen
försågs i regel med skumrist eller cirkelrist. På 1860-talet kommo plogar med
kusksits <i>(sulkyplogar)</i> i marknaden och mot seklets slut diskplogar, vars i
jorden arbetande del utgöres av en snett ställd roterande skarpslipad stålskiva.

Av nya harvtyper omtalas tallriksharvarna och fjäderharvar först på
1870-talet, och vid denna tid uppfanns anordningen att med en hävstång
ställa rätpinnharvarnas pinnar i olika lutning mot marken för att reglera
deras nedträngande i jorden.

Den amerikanska såmaskin-typen utan förställare samt med
matareapparat bestående av ut- eller invändigt refflade matarehjul under sålådan och
billar med framåtriktad spets, vilka utan belastning nedtränga i jorden, blev
allmännare känd genom världsutställningen i Philadelphia 1876.

<img l>Fig. 209. Fjäderharv.</img>
<img r>Fig. 210. Fjäderkultivator.
Amerikansk  modell.</img>

Den engelska hästräfsan förbättrades genom att pinnarna gjordes av
fjädrande rnndjärn. Dessa »tigerräfsor» infördes till Europa på 1860-talet,
under följande årtionde blevo räfsor med självavläggning kända, och mot
slutet av 1880-talet <i>side delivery rakes,</i> vilka kontinuerligt avlägga
hösträngen vid räfsans ena sida.

Även den i England konstruerade hövändaren fick i Amerika en
förbättrad form genom den år 1851 av <sp>E. W. Bullard</sp> patenterade
konstruktionen med bakåt »sparkande» gaffelarmar. Likaså fullkomnades
engelsmannen <sp>Patrick Bells</sp> skärningsapparat för säd (sid. 613), så att
den blev praktiskt användbar.

<img l>Fig. 211. Såningsmaskin. Amerikansk modell.</img>

Först omtalades en av <sp>William Manning</sp>
år 1831 konstruerad
slåtter- och skördemaskin,
vilken dock distanserades av
två liknande konstruktioner,
patenterade av <sp>Abed Hussey</sp>
år 1833 och av <sp>Cyrus
Mc. Cormick</sp> 1834. Båda
dessa maskiner skilde sig
från <sp>Bells</sp> däruti, att
endast den ena av
skärapparatens balkar var rörlig och
besatt med knivblad (<sp>Hussey</sp>)
eller ett sågblad (<sp>Mc.
Cormick</sp>). Den senare övergick dock snart till att använda knivblad.
Båda dessa maskiner voro på 1840-talet i allmänt bruk i Staterna, och på
1850-talet utbildades de till särskilda slåtter- och skördemaskiner, vilka på
världsutställningarna 1851 i London och 1855 i Paris blevo kända för
Europa. Är 1858 konstruerade C h. och W. Marsh en av dukar bestående
elevator för säden, som sedan bands för hand, och kort därefter uppfanns
en bindeapparat för ståltråd samt slutligen år 1873 <sp>S. D. Locke</sp>
knytapparaten för bindgarn.   Dessa olika konstruktioner ha sedan
sammanarbetats till de nu allmänt använda slåtter- och skördemaskinerna.

<img l>Fig. 212. <sp>Hussey</sp>'s skördemaskin.
1833. Enl. Sanford.</img>

På världsutställningen år 1851 blev också den amerikanska
tröskverkskonstruktionen med stift-cylinder först känd i Europa. Tröskverken ha
sedan i Amerika dels utvecklats till en oerhört stor avverkningsförmåga, dels
försetts med fläkt, som genom ett plåtrör driver ut halm och agnar, så att
de kunna direkt avlämnas på stack eller i
halmlada.

På samma världsutställning lärde Europa
först känna den amerikanska
vindhjul-konstruktionen, vilken till skillnad från de i
Europa vanliga väderkvarnarna med 4 fasta
vingar, ba en hel krets av spjälvingar,
försedda med automatisk inställning i vinden
och regleringsanordning mot för starkt
vindtryck.

Slutligen må erinras, hurusom
explosionsmotorer, vars princip är en tysk uppfinning
(sid. 539) i Amerika fått en oerhört stor
användning, och där jämte för dem avpassade
eller med dem förenade redskap utbildats till
åtskilliga olika typer, som tillverkas i massproduktion och från Amerika
överförts till Europa. Bland dessa märkes särskilt den av <sp>Benjamin Holt</sp>
i Californien konstruerade kedjekryparen <i>(caterpillar, tank),</i> som ökade de
tunga maskinernas användning på lös mark.

<img r>Fig. 213. Mc. Cormicks skördemaskin 1852. Enl. Sanford.</img>

AVDIKNING synes först i senaste tid hava blivit föremål för större
uppmärksamhet.<footnote><sp>Elliot</sp> i Engineering for land drainage, 1919.</footnote> I trakter, där det varit svårt att bereda vattnet avlopp, har
stundom på allmän bekostnad för ett större område upptagits stora avlopp,
i vilka de enskilda
jordägarna få låta sina
diken utmynna. För
dikens upptagande
hava kraftiga
grävningsmaskiner konstruerats.

ÅKERBRUKET har
i allmänhet i Amerika
länge kvarstått på den
primitiva
ståndpunkten i det avseendet, att
man oavbrutet eller
alldeles övervägande odlat ett enda växtslag, bomull, tobak, majs, vete
eller frukt. Då markens i allmänhet gynnsamma fysikaliska beskaffenhet
gjort behovet av jordens bearbetning obetydligt och gödsling föga
förekommit, så länge jordens samlade förråd av tillgänglig växtnäring räckte, har
man ej behövt tänka på någon trädning av jorden.



<img r>Fig. 214. Självavläggande skördemaskin. 1880-talet.</img>

I detta avseende har på senare tid ändring inträtt, i den mån jorden blivit
utsugen och tillika stigningen av jordräntan och övriga omkostnader tvungit
att söka öka jordens avkastning. Det har sålunda blivit mer allmänt att
odla flera olika grödor, men
ännu är vanligt att
huvudgrödan upptager <sup>2</sup>/<sub>3</sub> eller
mer av åkern. Grunderna
för ett rationellt växelbruk
beaktas dock allt mera.

BEVATTNING. Inom det
vidsträckta
höglandsområdet i väster, där den
naturliga växtligheten till följd
av regnbristen utgöres av
endast ett kort gräs, eller i lägre liggande trakter på grund av hög halt av
alkalisalt består av saltsteppörter, hade man redan i äldre tid (sid. 437)
medels bevattning möjliggjort ett givande åkerbruk. Då
utvandrareströmmen nådde dessa trakter, grep man också till detta medel för att göra jorden
odlingsvärd. Så skedde, då mormonerna år 1847 slogo sig ned invid stora
Saltsjön i Utah, där det genomsilande vattnet snart förvandlade saltsteppen
till fruktbara åkrar och trädgårdar. Något senare gjordes här och var
lyckade små bevattningsanläggningar i
Californien i närheten av guldvaskarelägren
med användning av det vatten, som
ditletts för vaskningen, och den år 1869
anlagda kolonien Greeley i Colorado
förvandlade med samma medel de torra
gräsmarkerna på Klippiga bergens sluttning
till bördiga åkerfält.

<img l>Fig. 215. Slåttermaskin 1870-talet.</img>

Det visade sig emellertid snart, att
dylika anläggningar borde utföras som
enhetliga större företag,
varigenom kostnaderna kunde
nedbringas, större
ändamålsenlighet vinnas och
stridigheter mellan de
olika företagens ägare
luinde undgås. Därför
utfördes bevattningsföretagen efter 1870 i regel av
bolag och omfattade
milsvida områden med väldiga reservoarer och kanaler. Vanligen erhöllo de
delägande jordbrukarna för sin andel vatten för sina fält och övriga betalade
visst per år och acre bevattnad mark. Dessa företags bärighet var emellertid
ofta osäker, beroende på att bevattningsområdet blott långsamt blev upptaget
av odlare och dessa under första åren hade svårt att betala sina vattenavgifter.


Därför beslöt genom <i>Carey-acten</i> år 1894, att stöd av det allmänna
skulle beredas bevattningsföretag. Varje stat skulle äga att för detta
ändamål förfoga över torrt land intill 1 miljon acres av regeringsland samt träffa
sådan överenskommelse med ett bolag, att staten skulle äga att sälja marken
till odlare men bolaget vattenrätten. Vattenförbrukarna skulle genom sina
avgifter amortera anläggningskostnaderna och därefter äga det hela.

Senare beslöts genom the <i>Reclamation act</i> år 1902, att inkomsterna av
unionsregeringens försäljning av jord i de västra staterna, där torra
områden finnas, skola bilda en fond, som används för bevattningsanläggningar.
Därefter skola nybyggare betala bevattningsanläggningskostnaden genom 10
års amortering. För de inflytande medlen bekostas nya anläggningar. Inom
de torra områdena i Klippiga bergen och ökentrakterna väster om dessa
hade redan år 1900 mer än 3 miljoner acres genom bevattning förvandlats
till rika jordbruksområden. Framgången har dock ej varit så stor, som
man väntat, särdeles i Klippiga bergens område, ty anläggningskostnaderna
hava blivit högre samt tillströmningen av odlare och dessas förmåga att
betala den hastiga amorteringen mindre, än man beräknat.

I det californiska låglandet, där vattnet till stor del erhålles från artesiska
brunnar, har framgången varit större, i det att den i dessa trakter rådande
hettan vid tillräcklig vattentillgång framkallar en oerhört rik växtlighet,
med ända till 5 skördar av lucern på året.

DRY FARMING. Även utan konstgjord bevattning har man i senaste tid
lärt att göra jorden inom de halvtorra områdena användbar för åkerbruk.
Detta sker enligt en av <sp>H. W. Campbell</sp>, en jordbrukare i Dakotah,
ut-experimenterad metod, som går ut på att i jorden samla och noga hushålla
med fuktigheten, så att den räcker till en gröda åtminstone vart annat år.
Denna odlingsmetod, som betecknats som <i>»dry farming»</i> (torr odling) består
däri, att jorden luckras djupt, varefter den åter sammanpressas med en
därför konstruerad vält, alvpackare <i>(»subsoilpacker»)</i> samt genom ytbruk
hålles lucker i överytan. Härigenom sättes jorden i stånd att mottaga och
kvarhålla all fallande nederbörd och genom den kapillära ledningen låta
fuktigheten stiga upp i matjorden, där det luckra ytlagret motverkar
avdunstningen. Genom denna odlingsmetod har blivit möjligt att på eljes
ofruktbar jord erhålla lönande skördar, åtminstone vart annat år, då 2 års
fuktighet sålunda kommit en gröda till godo.

VÄXTSKADORS BEKÄMPANDE. Skördarnas låga belopp på
arealenheten beror i Förenta staterna till stor del på den bristfälliga bearbetningen
och svag gödsling men även i högre grad än i Europa på klimatiska
företeelser (torka, skyfall, hagelstormar) och härjningar av skadeinsekter, såsom
gräshoppor, Coloradoskalbaggen, Hessiska flugan <i>(Cecidomyia destructor),</i>
sköldlöss m. fl., och skadesvampar. För ledningen av dessas bekämpande
har i unionsregeringens lantbruksdepartement inrättats särskilda byråer, för
<i>plant industry och entomology,</i> och även försöksanstalterna deltaga i detta
arbete, i vilket Förenta staterna intaga en framstående plats.

VÄXTODLING. <i>Vete</i> har länge varit och är fortfarande Nordamerikas
förnämsta gröda, som särskilt dominerar i det norra prairieområdet. Detta
beror delvis därpå, att dess odling kräver litet människoarbete, inskränkt
till sådd och skörd men ej som rotfrukter, potatis, tobak m. fl. något
sommararbete<footnote>Rättelse i Boken: 'sommararbete' istället för 'sommarbete'.</footnote>, vartill kommer, att den lämnar en genast efter skörden säljbar,
lätt transportabel vara. Så länge jordens naturliga växtkraft räckte utan
gödsling, behövdes ej heller någon kreatursskötsel annat än underhåll
av-dragare och för husbehovet av mjölk nödiga kor, och man var därför till
största delen befriad från med husdjursskötseln förenat besvär. Då åter den
jungfruliga jordens samlade fruktbarhet avtagit, så att gödsling behövdes
för att giva lönande skördar, avtog veteodlingen, och ett mer mångsidigt
jordbruk vidtog. Veteodlingens omfattning ökades därför i proportion till
nyodlingen, och dess huvudsakliga område flyttades västerut med denna;
när nyodlingen började sakta och motvägas av tvånget att övergå till en
omväxling med grödor, blev också veteodlingens tillväxt mindre.

Veteodlingen hade sålunda från 1866 till 1920-talet ökats från 6.2 till
omkring 25 miljoner hektar och skörden från 4.2 till 24 miljoner ton, och
skördemängden per hektar sålunda stigit från omkring 6.8 till 10.4 dt.

Huvudsakligen odlas höstvete utom i de nordligaste landsdelarna, där
vårvete förhärskar. För att skaffa för de torra trakterna särskilt lämpliga
sorter lät unionsregeringen vid tiden omkring sekelskiftet införskaffa
hårdvete från Ryssland och Nordafrika, men om framgången härav är intet känt
för förf.

<i>Majs,</i> som utgör huvudsädet i prairieområdet mellan 36:e—41:a
breddgraderna men odlas rätt mycket även norr och söder om detta område,
intager av de odlade växterna det största området. Odlingen har från 1866 till
1920-talet ökats från 13.7 till 42 milj. hektar och skördemängden från 21.9
till 75 milj. ton, vadan skördemängden per hektar fortfarande hållit sig
omkring 16 dt. per hektar. Majsskörden förbrukas dock till stor del omogen
dels som färskt grönfoder dels inlagd till pressfoder. Även den mogna
grödan används till större delen till kreatursfoder, varför majsodling
vanligen är förenad med en jämförelsevis stor uppfödning och gödning av
nötkreatur och svin.

<i>Havreodlingen,</i> som äger rum huvudsakligen å den magrare jorden i de
norra centralstaterna, har likaså ökats rätt starkt och har under senare
år intagit föga mindre jord än vete, med en skördemängd av 9—12 dt per
hektar.

<i>Kornodlingen</i> har alltjämt varit jämförelsevis obetydlig, och upptager en
areal blott omkring <sup>1</sup>/<sub>5</sub> så stor som vete. Kärnan används huvudsakligen till
malt. Trots att korn företrädesvis odlas på den bättre jorden i de norra
centralstaterna, plägar skördemängden hålla sig omkring 12 dt. per hektar.

<i>Rågodlingen</i> har alltjämt varit än obetydligare, men ökades under
världskriget från omkring 800,000 till 2,500,000 hektar.

Än mindre omfattande är odlingen av <i>ris,</i> som förekommer i staterna
kring mexikanska viken, upp till Arkansas i norr, uteslutande som vattenris,
samt av <i>bovete,</i> som odlas i de norra atlantstaterna men i alljämt avtagande
mängd.

Även odlingen av <i>sockerrör</i> har under senare tid varit stadd i avtagande,
under det att däremot <i>sockerbetsodlingen</i> ökats, så att den före världskriget
upptog omkring 250,000 hektar eller 3 gånger så mycket som sockerrör.
Denna tillväxt i betodlingen kan i viss mån bero dels på den höga
införseltull, som år 1895 lades på socker, dels på ökningen av den bevattnade
arealen i de torra områdena, där sockerbetan går mycket väl till.

I övrigt är rotfruktsodlingen alltjämt rätt obetydlig, vilket förklaras av
dessa växters stora behov av människoarbete och den allmänna
användningen av pressfoder.

<i>Potatis</i> odlas i de tempererade delarna av landet vid varje jordbruk, men
endast i få stater t. ex. Wisconsin och Michigan över det egna behovet,
varför ock skörden för hela landet ej fullt täcker förbrukningen utan införsel
regelbundet förekommer. Främst i avseende på odlingens omfattning står
New York. Skörden plägar uppgå till 75—100 bushel per acre (ungef.
50—70 dt. per hektar).

Förädling av potatis började redan tidigt, och några amerikanska sorter
hava vunnit stor spridning i Europa, så t. ex. <sp>Bresee</sp>'s Early röse, hos
oss vanligen odlad under namnet amerikansk rosenpotatis.

<i>Tobak</i> har visserligen förlorat sin allt dominerande ställning i
sydstaterna men är ännu den viktigaste grödan i Virginien, N. Carolina samt en
del av Kentucky och Ohio. Dess odling har i senare tid i någon mån fått
vika för odling av trädgårdsväxter.

<i>Bomullsodlingen</i> var stadd i stark tillväxt intill 1860-talet, nedgick till
en obetydlighet under inbördeskriget men har sedan åter tilltagit ända till
nutiden, så att Förenta staterna lämna <sup>2</sup>/<sub>3</sub> av världsskörden. Denna ökning
beror huvudsakligen på odlingens utsträckning över alla sydstaterna ända
till Texas. I allmänhet odlas den kortstapliga <i>Uplands cotton</i>-varieteten och
endast i kustlandet vid Atlanten den värdefullare långstapliga <i>Sea-island
cotton.</i> I golfområdet har spritts en ny sort, <i>Gulf cotton,</i> som anses som en
korsningsprodukt av de båda äldre sorterna.

<i>Lin</i> passar väl mindre väl för det amerikanska jordbruket, där samma
växtslag vanligen odlas år efter år eller med korta mellantider på samma
jord. Då dock lin alltjämt intager en betydande areal, omkring 3.5 proc. av
hela åkerarealen, så beror detta antagligen på att det trives väl på nybruten
jord. Linodlingen har också följt odlingens framåtskridande över nytt land
och bedrives huvudsakligen i Minnesota och de båda Dakotah-staterna men
nästan blott för fröskörd, som lyckas bättre än odling för tåga i dessa
nederbördsfattiga trakter.

<i>Humleodlingen</i> har gått mycket tillbaka och förekommer numera
huvudsakligen i New York.

<i>Jordnöt</i> odlas i sydstaterna, särdeles i Virginia.

<i>Solrosor</i> ha under senaste år börjat odlas i stor omfattning för
inläggning till pressfoder.

<i>Fodervallar</i> förekomma i alla de östra och centralstaterna, och bestå i
östern av timotej samt rödklöver och i de norra staterna alsikeklöver, under
det att lucernodlingen småningom spritt sig från de forna spanska
besittningarna i väster in över de höglänta inre områdena, särdeles i de bevattnade
torra trakterna. En betydande mängd frö skördas av rödklöver
(huvudsakligen den mindre uthålliga, ludna varieteten) och timotej. Av lucern ha
härdiga stammar införts från Asien och genom urval ha ur dessa utbildats
framstående sorter, som även lämna god fröskörd.

TRÄDGÅRDSODLINGEN har under 1800-talet fått en storartad
utveckling i Amerika i avseende på såväl omfattning som odlingens och
produkternas kvalitet och organisationen av dess avsättning.

Den har koncentrerats till vissa landsdelar, där den till stor del
undanträngt det egentliga åkerbruket eller åtminstone fått minst lika stor
ekonomisk betydelse som detta. Sålunda har jorden kring de stora
befolkningscentra särdeles i de norra atlantstaterna till stor del intagits av
grönsaksodling och delvis även av fruktodling, såsom av äpple i Maine och kring
Lake Champlain i New York, druvor i New York, persikor i mellersta
atlantstaterna. I Florida har odlingen av snart sagt alla fruktslag, men framför
allt oranger, citroner, bananer och mandel fått en ofantlig utsträckning och
förser de nordliga staterna med trädgårdsprodukter under vintertid.

I cen†ralstaterna har odlingen av frukt, särdeles äpplen, och bär fått en
stor omfattning.

Framför allt har dock pacifikstaterna blivit unionens förnämsta
fruktproducenter. I Californien äro stora områden en sammanhängande
trädgård där alla slags sydfrukter, plommon och päron av utsöktaste
beskaffenhet samt vin odlas, och i de nordligare staterna är äppleodlingen en
betydande inkomstkälla.

I avseende på organisationen av fruktens avsättning hava Förenta
staterna nått längre än något annat land i världen. I en del trakter, särdeles i
närheten av goda inländska avsättningsplatser, säljas skördarna genom stora
och små affärer, kylhus och konserveringsanstalter, men där stora
skördemängder, besvärliga transport- och lagringsförhållanden samt otillräcklig
lokal avsättning råda, hava odlarna avhjälpt bristen genom
sammanslutningar, som i senaste tid fått en storartad organisation och omfattning.
Bland sådana omtalas melonodlarnas och i synnerhet fruktodlarnas
organisationer i Colorado, av vilka den första, <i>The grand junction fruit growers ass.</i>
bildades redan 1891, persikeodlarnas i Georgia, apelsinodlarnas i Florida och
framför allt fruktodlare-associationerna i Californien, där den första, <i>The
Pachappa fruit ass.</i> bildades redan år 1888 och på senaste år ombildats till
<i>The California fruit growers exchange,</i> Amerikas största andelsföretag, som
består av ett hundratal lokala avdelningar med över 6,000 medlemmar.

För avsättningen gälla stränga lagar, utfärdade av de särskilda staterna
eller unionen, såsom den allmänna Puré food law, samt lagar rörande
produkternas sortering, packning, märkning m. m.

Särskilda inspektörer äro anställda, vilka övervaka lagarnas efterlevnad
genom att inspektera pack- och kylhus samt järnvägsförsändelser och
exportgods. Tack vare dessa anordningar kan frukten säljas som
standardvaror å börsen.

HUSDJURSSKÖTSELN. I östra kustlandet och de östra centralstaterna,
där terrängens växlande beskaffenhet med fuktigt belägen eller trädbevuxen
mark omväxlande med den för plogen omedelbart lämpliga jorden gav
anledning att bibehålla en del jord ouppodlad, fortfor i regel uppfödning och
underhåll av alla de vanliga husdjursslagen och övergick man, i den mån
befolkningens tillväxt medförde ökad efterfrågan å mjölk och produkter av
denna, allt mer övervägande till mjölkboskap som huvudsak inom
husdjurs-aveln. I de södra mellanstaterna, där majs var huvudgrödan, blev däremot
svinaveln övervägande. I präriestaterna där oavbruten veteodling upptog den
mesta jorden, inskränktes i allmänhet husdjursskötseln till att fylla
husbehovet, men sedan jordens utsugning vid ringa eller alls ingen gödsling
gjort veteodling mindre lönande och kommunikationerna utvecklats, så att
även mindre hållbara varor lätt kunde avsättas, övergick man i de mellersta
präriestaterna liksom i de östra kuststaterna till ett blandat jordbruk med
mjölkproduktion. Längre västerut blev, som redan nämnts, uppfödning av
nötboskap till slaktdjur, hästar och i bergstrakterna får under ständig
betesgång förhärskande men inskränktes i den mån odlingen tog präriejorden i
anspråk, varvid slutgödningen av den på de fria betesmarkerna uppfödda
nötboskapen i allt större omfattning förlades till det majsodlande området,
och där möjliggjorde den fördelaktigaste användningen av grönfoder och
stjälk av majs, varefter svin fingo uppsöka den näring de kunde finna i
osmälta majskärnor i nötkreaturens gödsel.

Från 1870 ha stora framsteg i aveln av de olika husdjursslagen gjorts
genom de avelsföreningar, <i>Breeders societies,</i> som bildats för de särskilda
raserna.

I senaste tid har omsorgen om avelns förbättring lett till utfärdande år
1903 av <i>Act regulating the importation of breeding animals,</i> som gör som
villkor för införsel av husdjur, att de skola vara av ren ras och införda i
rasens stambok.

HASTAVEL. Intresset har fortfarande i främsta rummet varit ägnat åt
den varmblodiga aveln, särskilt för frambringande av travare, på vilket
område Förenta staterna intaga främsta rummet.

Fullblodsavel har bedrivits med stor framgång, i främsta rummet i
Kentucky och övriga mellanstater i östern (Virginia, Tennessee, Missouri, Ohio
och Illinois) men även i många andra delar av unionen. För övrigt har
kors-ningsavel med snart sagt alla mera kända europeiska raser bedrivits. De
s. k. indianponys eller mustangs äro mycket värderade som slitstarka
åkhästar. För utbildandet av tunga draghästar har Percheron-rasen, som
började införas i mitten av 1800-talet, haft största betydelse men på senare
tiden även Clydesdale.

Den vanliga draghästen vid jordbruket har uppkommit genom regellös
korsning och är en medelstor häst, vägande omkring 1,300—1,400 lbs (600—
630 kg.), något trög men mycket uthållig i arbete i långsam takt.

Hästarnas antal har under 1900-talet hållit sig omkring 21 miljoner,
motsvarande år 1900 278 och år 1820 170 djur per 1,000 inb., ett relativt stort
antal, som överträffas endast av Argentina, Uruguai och Paraguai.

MULAVEL bedrives i rätt stor utsträckning. Inalles finnes i U. S. A.
omkring 5 miljoner muldjur och åsnor, d. v. s. nära <sup>1</sup>/<sub>4</sub> av hästarnas antal.
Mulorna äro särdeles högt skattade för sin uthållighet och sin stora styrka i
förhållande till storleken och foderbehovet och användas såväl till dragare
för lantbruksredskap som förspända för den lätta åk vagnen.

NÖTBOSKAPEN utgjorde till en början i allmänhet en blandad
avkomma av de djur, som invandrarna fört med sig, starkt påverkad av de
förhållanden, varunder den levde. Den sålunda uppkomna inhemska
boskapsstammen bestod därför mest av stora, högbenta, långhorniga djur med
kantiga former, mjölkfattiga och knappt bättre till slakt. Allt efter som
jordbrukarna nådde en mer tryggad ställning, började de att söka skaffa
sig bättre djur genom införsel av europeiska rasdjur. Antalet djur växte
starkt, sedan uppfödningen på de fria betesmarkerna i väster börjat få större
omfattning, men blev stationärt eller gick t. o. m. något tillbaka, då odlingen
trängde in på dessa marker, och har under innevarande århundrade hållit
sig mellan 56 och 68 miljoner eller omkring 600 per 1,000 inb. Omkring
<sup>1</sup>/<sub>3</sub> av antalet angives i statistiken som mjölkkor.

I de landsdelar, där mjölkproduktion varit huvudsyftet, har jämte den
svartbrokiga låglandsrasen (här kallad <i>Holstein-friesian),</i> som började
införas redan på 1700-talet, Ayrshire-rasen förr varit mest ansedd, men i senare
tider har Jersey-rasen, införd från 1850-talet, och Guernsey-boskap, som
infördes något tidigare, stått främst i anseende för mjölkens kvalitet och
hållas här som i England vid herrgårdar samt i städernas närhet.

För köttdjursavelns förbättring har framför allt korthorn haft störst
betydelse, och avelsdjur av denna ras ha allt sedan 1800-talets början i stort
antal och delvis av mycket hög kvalitet införts från England. Hereford-djur
började införas år 1840 och ha i senare tid till följd av sin stora härdighet
mot de klimatiska påfrestningarna på betesmarkerna i västern fått stor
användning därstädes. Även Aberdeen-Angus-, Galloway-, Red polled m. fl.
engelska raser finnas spridda i olika delar av landet.

För avelns förbättring ha <i>avelsföreningar</i> bildats för de särskilda raserna
och föra stambok över dessa.

SVINUPPFÖDNING fick större omfattning, då invandringen nådde fram
till Ohiodalen, vars rika ek- och bokskogar lämnade överflöd på föda åt
svinen. Det är dock huvudsakligen i samband med odlingen av majs, vilken
visade sig vara ett i avseende på billighet och fettbildande förmåga
oöverträffligt foder, som svingödning vuxit till den stora industri, den blivit i
Förenta staterna. Från Ohio, Kentucky, Tennessee och Indiana har
svingödning och slakterirörelsen utbrett sig vidare väster- och norrut, så långt
majsodlingen når, och den första centralpunkten för slakterirörelsen, Cincinnati,
har som sådan överflyglats av Chicago, Kansas City, S:t Louis och
Minneapolis.

Den under början av 1800-talet utbildade storvuxna, lättgödda, svarta
eller svartfläckiga <i>Poland-China-</i>rasen (sid. 450), varmed sedan århundradets
mitt bedrivits renavel, har fortfarande varit den för industriell slakt
ojämförligt mest använda, men ännu några andra raser ha utbildats. Sådana äro
de storvuxna röda <i>Duroc-Jersey</i> och de helvita <i>Chester White</i> från Chester
County i Pennsylvania samt en snarliknande ras, <i>Victoria,</i> spridd i norra
Indiana. Därjämte användas engelska raser såsom <i>Yorkshire-</i> och
<i>Tamworth-</i> för korsning eller renavel. Enligt en uppgift av år 1909 utgjordes
landets svinstock till blott en försvinnande del av ren ras.

År 1900 hade svinens antal nått till 65 miljoner eller 850 på 1,000
inbyggare, men totalantalet har sedan bibehållit sig tämligen oförändrat, så att
antalet på 1,000 inb. sjunkit till omkring 700.

FÅRSKÖTSELN har ända till omkring början av 1900-talet varit i
tilltagande, och antalet djur, som år 1880 uppskattades till omkring 42 miljoner
och år 1900 till 61 miljoner, har därefter nedgått något till omkring 35
miljoner 1920, motsvarande ej fullt 300 djur på 1,000 inb. Denna fårstock ställer
Förenta  staterna i främsta ledet av de ullproducerande länderna.

Fåraveln bedrives dock rätt litet i de egentligen jordbrukande områdena.
Fåren anses skada betesmarkerna för de övriga djurslagen genom alltför tät
avbetning av gräset och betala dessutom där dåligt kostnaderna för
vinterfoder och skötsel. Av de jordbrukande staterna är det egentligen blott Ohio,
som driver någon avsevärd fåravel, där liksom i New York och Pennsylvania
frambringas finaste kvalitet av ull. Däremot är köttproduktion
huvudsaken i de torra områdena i de västra bergstrakterna i Montana, Wyoming,
New Mexico, Utah, Idaho, Californien, Colorado, Arizona, Oregon,
Washington och Nevada. Där hållas fåren i väldiga hjordar på ända till 100,000
djur, vilka beta på de vidsträckta, staten tillhöriga betesmarkerna mot en
billig avgift eller utan sådan, under det att djurägarna hava blott små
egendomar på 40—80 acres, varpå de behövliga husen äro uppförda. Djuren få
hämta sin föda på betet både sommar och vinter, och då denna kan vara
mycket sträng, kunna stora förluster uppstå till följd av snöstormar och
köld, likasom genom rovdjur och till följd av torka, som tvingar till
nedslaktning av stora mängder av djur.

Det mest använda fårslaget var merinos, varav en stor införsel ägde rum
under tiden för de napoleonska krigen. Senare började engelska raser att
införas, först Cotswolds på 1830—1840-talen, senare efter vart annat
South-downs, Leicesters, Oxfordshiredowns och Shropshires.

GETSKÖTSELN har i Förenta staterna liksom i andra länder fått allt
mindre betydelse i samma mån jordbruket gått framåt. Det lilla antal av
dessa djur (år 1920 omkring 3 miljoner) säges mestadels hållas mera för
nöjet än för inkomsten.

FJÄDERFÄ. Ungefär samtidigt med i England, på 1840-talet, började i
Amerika ett livligare intresse för fjäderfäavelns förbättring och särskilt för
införsel och frambringande av nya raser, vilket senare mål amerikanarne
hade stor benägenhet att förverkliga genom korsningsavel. Vid nämnda tid
fanns redan åtminstone en sammanslutning för fjäderfäavelns främjande,
nämligen <i>The New-England Society for the improvement of domestic poultry,</i>
och vid samma tid utkom The American Poultry Book av <sp>Bennet</sp>.

Hönsrasernas framträdande och utveckling skedde i allmänhet jämsides
och liktidigt med motsvarande förhållanden i England. Sålunda hade den
<i>malajiska</i> rasen redan i början av 1800-talet om ej tidigare vunnit en rätt
stor spridning i Förenta staterna, där den även gick under namn av
<i>Chittagong</i> (ett område i Bengalen). På 1840-talet infördes <i>Cochinchina-</i>rasen
från England och vann hastigt stort anseende. Är 1850 infördes
<i>Brahmaputra</i>-rasen från Indien, och kallades här till en början även Grå Shanghai
eller Grå Cochinchina. I senare tid har rasbildningen inom landet genom
korsning och efterföljande renodling varit omfattad med stort intresse och
lett till frambringande av ett flertal raser, varav flera, främst Plymouth
Rock och <i>Wyandotte</i> i olika färgnyanser samt <i>Röd Rhode Island</i> äro de
mest bekanta.

Den amerikanska hönsskötseln bedrives i vissa trakter som en specialitet
i stor skala. Så är i synnerhet förhållandet i New-England-staterna, där
<i>poultry farms</i> finnas, vid vilka hönsskötsel är huvudsak.
Kläckningsanstalter finnas även, där hundratusentals ägg, till större delen köpta från
närboende hönsuppfödare, kläckas, varefter kycklingarna säljas, till större delen
några dagar gamla, under det att andra uteslutande ägna sig åt uppfödning
av slaktdjur.

STRUTSAVEL har under senare delen av 1800-talet börjats vid ett antal
farmer i Florida, åtminstone delvis i stor skala, och skall hava lämnat gott
resultat. Däremot har klimatet i Californien, dit strutsar infördes från
Afrika år 1882, icke visat sig gynnsamt för denna avel.

BIODLING omfattas med mycket intresse och är föremål för en
omfattande litterär behandling. Pastor <sp>Lorenzo Lorraine Langstroth</sp>
(1810—1895) omtalas som föregångsman på detta område. Han införde år
1852, samtidigt med men oberoende av <sp>Dzierzon</sp> rörligt kakbygge, som
numera är allmänt använt, vanligen i s. k. uppstaplingskupor, som bekvämt
medgiva ökning av utrymmet i kupan efter vad för årstiden är lämpligt. I
de norra staterna brukas att övervintra samhällena under jord.

SILKESODLING, som i senare delen av 1700-talet införts i Georgia och
Pennsylvania, har icke haft någon vidare framgång utan är alltjämt
obetydlig.

MJÖLKHUSHÅLLNING fick först större omfattning i de tätt bebyggda
delarna av New-England- och mellanstaterna, där jordbrukssystemet från
1800-talets mitt betecknas som <i>dairy farming.</i> Här hade Orange County på
1850-talet vunnit stort anseende för sin mejerihushållning och särskilt för
sitt smör. Användning av kallt vatten och is hade här kommit i allmänt
bruk för mjölkens och gräddens avkylning redan förr, än den infördes i
Sverige, och sammanslutning för att åstadkomma ej blott arbets- och
kostnadsbesparing utan även jämnare produkter hade här börjat redan år 1851,
dä det första amerikanska bolagsmejeriet inrättades. Detta företag hade
stor framgång och fick snart efterföljd genom inrättande av såväl
bolags-och enskilda köp- som föreningsmejerier, först i de nämnda atlantstaterna
men snart även i vissa delar av de norra centralstaterna, särskilt Iowa och
Illinois. På 1860-talet uppkom en formlig mejeribolagsfeber, så att t. ex.
i staten New York omkring 200 nya mejeriföretag skola hava bildats år
1870, och mejeriernas antal i denna stat år 1889 uppgick till 1.200, av vilka
400 ysterier samma år bildade ett förbund.


För mejerirörelsens främjande bildades år 1863 <i>The American dairymens
association</i> och år 1867 <i>The Northwestern dairymens ass.</i>

Mejerihanteringen inriktades dels på smörtillverkning, och Elgin i Illinois
blev en stor marknadsplats för denna vara, dels på östberedning. En till en
tid rätt stor export av smör uppstod, liksom även av ost, dels skumost från
smörmejerierna till sydstaterna och Sydamerika, dels framför allt helfet ost.
Ostberedning gick dock snart tillbaka, emedan den amerikanska osten,
företrädesvis en amper cheddarost, icke tilltalade den engelska smaken. Även
smörutförseln avtog snart till följd av den inhemska förbrukningens tillväxt.

Mejeritekniken, som på 1870-talet framhölls som mönster för Europa,<footnote>Se t. ex. Landtbr. Akad. Tidsk. 1873, s. 18.</footnote>
övergick efter separatorns införande till likhet med den i norra Europa
gängse. Separeringen av mjölken har alltmer övergått till hemmen, så att
blott grädden föres till mejeriet. Betalning av mjölk och grädde efter
fetthalt blev vanlig, sedan prof. <sp>Stephen M. Babcock</sp> vid Wisconsins
universitet år 1890 konstruerat sin numera allmänt spridda butyrometer.
Regelbunden kontroll av de enskilda kornas mjölk infördes genom
<i>kontrollföreningar (cow-testing associations),</i> varav den första bildades år 1905.

<i>Kondensering</i> av mjölk uppkom först i Amerika. Metoden utarbetades
först av <sp>Gail Borden</sp> å White Plains i New York år 1856 och utfördes
dels genom blott kondensering under vacuum dels med tillsats av socker,
och i slutet av 1850-talet inrättades åtskilliga fabriker för arbete efter denna
metod. Är 1872 uppfann <sp>Sam Percy</sp> en metod för kondensering av
mjölken genom att inspruta den i fint fördelad form i ett upphettat slutet
rum och denna metod har vidare utbildats av senare uppfinnare.

Även beredning av <i>margarinost</i> av mjölk vari oleomargarin emulgerats
uppfanns först i Amerika, där den omtalas från år 1877.

SKOGEN, som antages hava täckt unionens hela areal med undantag av
prairie-området, högbergsområdena och det av dem omslutna stora bäckenet,
har varit utsatt för en fortgående förödelse genom odling, skogseldar och
en ständigt tilltagande avverkning utan hänsyn till återväxtens tryggande.
Ar 1923 beräknades av den ursprungliga skogsarealen, 333 milj. hektar, 190
milj. ännu vara skogbärande, varav 56 milj. hektar orörd urskog och
återstoden täckt av en oftast otillfredsställande återväxt. Fortfarande beräknas
den årliga avverkningen motsvara 4 gånger tillväxten. I atlantstaternas av
såväl barr- som lövträd bestående skogsområde ha naturbestånden
praktiskt taget slutavverkats, och i de södra golfstaterna, där sumptallen bildar
de huvudsakliga bestånden, närmar man sig samma ståndpunkt, under det
att det västra, pacific-staternas väldiga barrskogsområde, som i avseende på
såväl beståndens som de enskilda trädens storlek söker sin like i hela
världen, ännu lill stor del är orört av avverkningen.

Först omkring senaste sekelskifte har omsorg om skogarnas bevarande
visat sig. En rationell uthållig skogsskötsel har börjat införas å unionens
skogar <i>(national forests),</i> för vilkas förvaltning år 1905 inrättades en
<i>Forest-service</i> i lantbruksdepartementet, liksom å de särskilda staternas
skogar <i>(state forests).</i> Dessa allmänna skogar utgöra omkring 21 proc. av hela
skogsvidden. Är 1900 inrättades den första av unionens (f. n. 19)
skogsundervisningsanstalter, Yale school of forestry. Därjämte har inrättats 11
skogsförsöksanstalter. Skogsodlingen har ännu skett å blott omkring <sup>1</sup>/<sub>2</sub> milj.
hektar, under det att den årliga avverkningen och avbränningen beräknas
i medeltal gå över 5 milj. hektar. Som en orsak till odlingens ringa
omfattning angives faran för skogseldar och hög beskattning å den iståndsatta
skogsmarken. Betydliga anslag ha beviljats för inköp av skogsmark och till
åtgärder för bekämpande av skogseldar. Däremot saknas ännu alla
inskränkningar i den enskildas fria förfoganderätt över sin skog.
</chapter>

<chapter name="Canada">
<h1>CANADA.</h1>

<table>
<td c><i>Litteratur.</i>
<td>The Canadian Yearbook 1918. Samma arbete 1922—23.
<td><sp>Grandeau, L.</sp> L'agriculture et les institutions agricoles. IV. Paris 1906.
</table>

<b>L</b>antbrukets utveckling i Canada hade under förra delen av 1800-talet
i varit svagare och senare än i Förenta staterna men för övrigt fortgått
ungefär som i de angränsande unionsstaterna.

Den stegring i samhälls- och näringslivets intensitet, som framträdde efter
de canadensiska provinsernas förening år 1867 till en politisk enhet, visade
sig även beträffande lantbruket, vilket fick en särskild för hela dominiet
gemensam målsman i ett jordbruksdepartement, under det att särskilda
jordbruksdepartement bibehöllos i de enskilda provinserna. Härigenom
åstadkoms enhet och samverkan inom lagstiftning och administration, på samma
gång hänsyn till de särskilda landsdelarnas olika förhållanden tryggades.
Verksamheten inom dominiets jordbruksdepartement är uppdelad på ett
flertal grenar (seed, live stock, dairy, fruit m. fl. branches) med var sin
chef, som har att leda utvecklingen var inom sitt särskilda område, vilket
sker i nära samarbete med de för detsamma verksamma föreningarna.

Det betryck, som under 1880-talet drabbade jordbruket även i Canada,
föranledde år 1886 ett parlamentsbeslut att för främjandet av jordbrukets
utveckling skulle inrättas ett hela dominiet omfattande <i>försöksväsen.</i><footnote>Organization, achievements and precent work of the experiment farms. Ottawa 1924.</footnote>
Följande år trädde i verksamhet en central försöksanstalt i Ottawa och en
dylik för vartdera av de 4 distrikt, vari dominiet för detta ändamål
inrättades (atlantprovinserna, Manitoba, Nordvästterritoriet och Columbia). Då
sedan den nämnda år fullbordade canadiska pacificbanan gjorde dominiets
inre och västra delar lättare tillgängliga för invandringen, och odlingen
hastigt spred sig över dessa, utvidgades försöksorganisationen, så att den år
1924 omfattade 24 försöksgårdar, av vilka 7 förenade med universitet eller
offentliga lantbruksskolor, samt 8 filialstationer och ett stort antal
uppvisningsfält. Hela försöksväsendet står under högsta ledning av föreståndaren


för den centrala försöksanstalten i Ottawa och arbetar efter en gemensamt
uppgjord plan under medverkan av speciella fackmän.

En viktig gren av försöksanstalternas verksamhet är förädling och
provodling av åkerbruksväxter. Efter att vid 2 av dessa anstalter ha befunnits
vara av framstående beskaffenhet kan en växtsort registreras vid
centralanstalten. Till spridning av kännedomen om de nya sorterna bidraga år 1906
började tävlingar med växande grödor, vilka bedömas av en nämnd av
statens agronomer och framstående jordbrukare.

Vid centralanstalten i Ontario finnes en byrå för rådgivning beträffande
växtsjukdomars och skadeinsekters bekämpande enligt <i>Destructive insect
and pests act</i> av den 4 maj 1910. För detta syfte verka även två
entomologiska föreningar, den ena i Ontario i¾en med medlemmar i hela dominiet,
den andra i Quebec.

I jämnbredd med försöksväsendet har <i>lantbruksundervisningen</i>
utvecklats. Den första lantbruksskolan, en enskild skola i provinsen Quebec,
öppnades år 1859, och sedan ha de flesta av de olika provinserna fått sin
särskilda lantbruksskola, år 1924 tillsammans 6, varjämte
lantbruksundervisning även meddelas vid universiteten. En enskild veterinärskola inrätta
des på enskilt initiativ år 1862 i Toronto och övertogs 1908 av provinsen,
varefter den införlivats med dennas lantbruksskola i Guelph. All
undervisning är provinsernas angelägenhet, men år 1913 anslog dominiets styrelse
10 milj. £ för 10 år för lantbruksundervisningens befordrande.

Till spridande av kunskap i lantbruk ha i alla provinser talrika <i>Farmers
institutes</i> verksamt bidragit. Dessa äro av provinsstyrelsen ledda
organisationer, vilka anordna offentliga föredrag, samverka med den officiella
försöksverksamheten och genom <i>Farmers institute clubs</i> inom de särskilda
mindre samhällena verka för att vidmakthålla intresset för lantbruk. I
Ontario finnas motsvarande organisationer för kvinnornas verksamhet vid
lanthushållningen, och på senaste tid ha i alla delar av landet bildats goss-
och flickklubbar, som anordna tävlingar med odlingar, djuruppfödning
m. m. i överensstämmelse med motsvarande rörelse i Förenta staterna.

SPANNMÅLSGRADERING. För tryggande av avsättningen av spannmål
till rättvist och möjligast fördelaktigt pris har gradering av spannmål genom
statsmyndighet införts. Enligt <i>Canadian grain act</i> av den 10 april 1912 skall
en <i>grain commission</i> för hela dominiet ha överinseendet över denna
inrättning. Varje år tagas standardprov av årets spannmålsskörd, motsvarande
de i lag föreskrivna kvalitetsklasserna, och enligt dessa äger varje ägare av
spannmål att få denna graderad, varöver sedan klagomål kan anföras hos
provinsens <i>grain survey board.</i> I de offentliga magasinen hållas de olika
kvalitetsklasserna skilda, och på grund av graderingen ske alla uppgörelser
om spannmålens försäljning eller belåning.<footnote>Inst. intern, dagfic. Bull. des instit. écon. 1912. n:r 12 s. 154.</footnote>

FÖRENINGSVÄSENDE. Jämte de nyss nämnda farmers institutes och
deras klubbar, finnas talrika lantmannaföreningar och klubbar med allmänt
syfte att befordra ortens jordbruk.


För sädesodlingens höjande verkar <i>Canadian seed growcrs association</i>
med hela dominiet till verkningskrets genom spridande av upplysning samt
försöksodling av olika sorter, registrering av dem, som därvid visa sig
värdefulla, och dessas spridning bland odlarna. För de särskilda provinserna har
bildats föreningar med samma syfte, bland vilka främst märkes den år 1880
bildade <i>Ontario agricultural and experimental union,</i> som står i nära
förbindelse med jordbruksskolan i Ontario och dess försöksverksamhet. För
avsättningen av spannmålsskörden oberoende av de handelsfirmor, som
tidigare behärskade spannmålsuppköpen från producenterna, bildade dessa
år 1906 the <i>Grain growers Co. limited</i>, ett bolag, som närmar sig en
ekonomisk jordbrukareförening, i det att endast jordbrukare kunna vara lottägare
och varje sådan har blott en röst vid avgörande av bolagets ärenden. En
betydande del av Canadas sädesskörd säljes genom bolaget till
exportfirmorna.

För husdjursskötselns främjande verka jämte en mängd
lantmannaföreningar och -klubbar dels <i>Record associations</i> (stamboksföreningar), dels
<i>Live stock associations.</i> De förra handhava registrering eller stambokföring
av renrasiga djur. Enligt Live stock pedigree act av 1900 får endast en
dylik förening med rättslig kompetens finnas för varje särskild ras, och
samtliga dessa föreningar undantagandes den för Holstein-Frisisk boskap ha
sammanslutit sig till ett förbund <i>National records association,</i> som genom
sin styrelse, <i>National records board,</i> i samarbete med ett ombud för
regeringen övervakar registreringen och giver denna officiell giltighet. <i>The live
stock associations</i> ha en mer allmän verksamhet, omfattande anskaffning
av avelsdjur, utställningar m. m., och utgöra provinsiella sammanslutningar
för viss ras eller för ett djurslag.

Jämte dessa föreningar, som verka för främjande av viss ras, finnes ett
par sällskap för uppfödning och försäljning av gagnboskap oavsett avelns
renhet.

<i>Kontrollföreningar,</i> av vilka de första bildades år 1904, finnas
huvudsakligen i de östra provinserna. Deras antal år 1910 var 120 med tillsammans
10,028 kor.

I alla provinserna utom Saskatchewan och Alberta finnes en (i Ontario 2)
organisationer, vilka i samarbete med regeringens instruktörer verka för
<i>mejerihanteringens</i> främjande. Till dessa organisationer äro anslutna
distriktsföreningar, bildade av områdets mejerier, vilka dels äro bolags- dels
föreningsföretag.

<i>Trädgårdsodlareföreningar.</i> I varje fruktodlande provins finnes en
allmän trädgårds- eller blott fruktodlareförening, och dessutom finnes ett
flertal lokala trädgårds-, grönsaks- och fruktodlareföreningar, av vilka de senare
huvudsakligen bedriva kooperativ försäljning av frukt och anskaffning av
förbrukningsartiklar använda vid fruktodlingen.

ÅKERBRUKETS framsteg visa sig i främsta rummet genom dess
utvidgning över de vidsträckta västra områdena, som under 1800-talets slut
öppnades för immigration och kolonisation, men även inom de gamla
provinserna i stigande skördetal på arealenheten, under det att här liksom i Förenta
staterna skördeavkastningen på de nya vidder, som läggas under plog,
vinnes på bekostnad av jordens samlade förråd av växtnäring och visar
benägenhet att sjunka i jämnbredd med denna.

Om storleken av jordbrukets framsteg finnas endast ofullständiga
uppgifter i de statistiska räkningar, som från 1867 anställts vart 10:e år, tills
år 1918 årliga uppgifter började insamlas om jordbruk och husdjursskötsel.

Jordbruksbefolkningen har ökats procentiskt mindre än hela
befolkningen, så att den förras procental under senaste halvsekel sjunkit från 49
till 34.3 år 1910.

Av sädesslagen intager <i>vete</i> främsta platsen i avseende på såväl areal som
skördens värde. Vetearealen hade under ett halvsekel till år 1920 stigit från
640,000 till 9 miljoner hektar, det senare motsvarande nära 40 proc. av
åkern och veteskörden från omkring 450,000 till 9 miljoner ton, vadan
medelskördetalet ökats från 7 till 10 dt. per hektar. Canada har härigenom
närmat sig och vissa år överträffat Förenta staterna som veteexporterande
land. Höstvete odlas huvudsakligen i Ontario och Quebec, men i
prärieprovinserna så gott som endast vårvete. Det förra är avgjort överlägset i
avkastningsförmåga och lämnar i medeltal omkring 22 bushels per acre
(omkring 14 dt. per hektar), det senare gott <sup>1</sup>/<sub>3</sub> mindre. Förädlingsarbetet
har därför inriktats på att frambringa nya sorter med lika hög glutenhalt
som det vanliga vårvetet Red Fife men med högre avkastningsförmåga och
tidigare mognad. Ett avgjort framsteg i denna riktning är Marquis-vetet, en
korsning mellan Red Fife och ett ostindiskt vårvete Calcutta; denna sort
utgjorde år 1923 omkring 90 proc. av Canadas vårveteskörd och har även fått
stor spridning i Förenta staterna.

<i>Havre</i> intager ungefär hälften så stor areal som vete och utgör huvudsädet
i de östra provinserna. Tack vare jämförelsevis höga skördetal (omkring 30
bushels per acre = 26 hl. per hektar) är havreskörden nästan lika så stor
som veteskörden och lämnar liksom korn ett avsevärt överskott till utförsel
Rågodlingen är däremot obetydlig.

<i>Majsodlingen</i> har visserligen varit stadd i jämn ökning, men klimatet i
större delen av dominiet hindrar denna odling. Även till grönfoder för
ensilage är majsodlingen jämförelsevis obetydlig. Av baljväxter odlas mest
åkerbönor, däremot föga ärter. Lin odlas för fröskörd men även fiber
alstras över landets eget behov.

<i>Sockerbetor</i> odlas i Ontario och Quebec å omkring 8,000 hektar till 3
(på senaste åren 2) fabriker.

TRÄDGÅRDSSKÖTSEL. Odling av frukt och bär ha fått en stor och
tilltagande omfattning, och särskilt är äppleodling en betydande
inkomstkälla för Nova Scotia och Ontario i öster och British Columbia i väster.
Därjämte odlas mycket persikor utefter Eriesjön och i Columbia, plommon och
körsbär i Quebec och Ontario.

Ledningen av statens åtgärder för trädgårdsodlingens främjande
handhaves<footnote>Korrekturläsaren: Felskrivning av handhaves.</footnote> av en avdelning av jordbruksdepartementet och en Dominion
horticulturist vid Ottawa försöksanstalt, och där liksom vid de provinsiella
försöksanstalterna arbetas med frambringande av förbättrade sorter av
frukt och bär genom korsning. Sådana av de nya sorterna, som synas
värda att spridas, förökas vid försöksstationerna i och för försäljning och
utdelning, tills de vunnit insteg i handelsträdgårdsskolorna. Talrika
allmänna trädgårds- samt frukt- och grönsaksodlareföreningar arbeta för
odlingens framgång och produkternas avsättning. En officiell inspektion och
märkning av till salu hållen frukt infördes genom lag år 1901.

HUSDJURSSKÖTSELN har sitt huvudsakliga område i de gamla östra
provinserna.

<i>Hästaveln</i> har på senare tiden blivit föremål för större omsorg. Antalet
hästar har sedan 1870 omkring 3-dubblats. Jämte den sedan det franska
väldet kvarvarande »fransk-canadiska ponyn», vilken förhärskar i
provinsen Quebec, förekomma mest Clydesdale-, Shire- och Percheron-raserna.
För de olika raserna finnas särskilda avelsföreningar.

<i>Nötboskapens</i> antal har stigit från 2.6 år 1870 miljoner till 9 miljoner år
1923. Sedan 1890-talet, då den moderna mejerihanteringen vann insteg, har
nötboskapsskötseln i de östra provinserna allt mer inriktats på
mjölkproduktion. Här ha svartbrokig låglandsras (»Holstein-Friesian cattle»),
Ayrshire- och Jersey-raserna allt mer undanträngt övriga slag, men även
fransk-canadaboskap bibehållit sig i Ontario och Quebec. Guernsey-rasen är vanlig
i Nova Scotia. I de västra provinserna, där uppfödning och gödning av
slaktboskap förhärskar, i Alberta även fri ranching (sid. 811), ha
företrädesvis korthorn, Aberdeen-, Angus- och Hereford-raserna vunnit spridning.
Som en egendomlighet kan nämnas att försök pågå att genom korsning
mellan bison- och yakboskap med tam boskap frambringa en härdig
betesboskap.

<i>Fåraveln</i> har gått tillbaka från 3.1 milj. omkr. 1870 till 2.7 milj. 1920.
Shropshire-rasen har allt mer vunnit på övriga, tidigare införda slag, av
vilka särskilt Leicester-rasen förr åtnjöt det mesta anseendet.

<i>Svinens</i> antal har från 1870 till 1920 ökats från omkr. 1.4 till 4.4 milj.
djur. I de östra provinserna, där svinen mest gödas på mejeriavfall för
baconproduktion, användas mest Yorkshire-, Berkshire- och
Tamworth-raserna, men i västern, där mest uppfödas stora späcksvin, Duroc- och
Poland-China-raserna.

<i>Fjäderfäavelns</i> utveckling överensstämmer med densamma i Förenta
staterna. Näst höns hållas mest kalkoner.

<i>Pälsgårdar.</i> Framför allt på Prince Edwards ö men även i övriga
provinser finnes ett stort antal (omkr. 600) gårdar, uteslutande ägnade åt
uppfödning av pälsdjur, i främsta rummet silverräv.

<i>Biodlingen</i> står mycket högt i de östra provinserna. I Ontario verkar ett
biodlaresällskap, som i sin tjänst har 14 inspektörer. En <i>Foul brood act</i> har
utfärdats för att förekomma spridningen av yngelröta.

MEJERIHANTERINGEN började redan på 1850-talet i Ontario få större
omfattning i enlighet med den samtidiga utvecklingen i New York (sid. 829),
men först med införandet på 1880-talet av mjölkcentrifugeringen och
spannmålsprisens nedgång fick denna hantering större, industriell omfattning.
För dess befordrande har i dominiets jordbruksdepartement år 1890
inrättats en särskild avdelning, vilken genom försök, rådgivning och vandrande
mejerier spritt kännedom om rationella mejerimetoder. Sedan år 1905 har
denna propaganda överlämnats åt de särskilda provinsernas regeringar och
föreningar. Mejeriskolor finnas i de östra provinserna.

Osttillverkningen har alltsedan den franska tiden varit huvudsak och
givit upphov till en stor export, under det att smör tillverkas huvudsakligen
för inhemsk förbrukning. Exporten av ost har sålunda från 8.3 milj. kg.
årligen år 1868—77 stigit till 75.4 milj. kg. år 1908—17, under det att
smörutförseln under samma tid nedgått från 6.3 till 2 milj. kg. Av ost tillverkas
huvudsakligen Cheddar.

SKOGSVÄSEN. De oerhört vidsträckta skogar som tidigare täckte större
delen av det nuvarande Canadas område, ha till stor del försvunnit genom
odling, skogseldar och skövling, men de ännu skogtäckta områdena
beräknas till 950,000 kvadratkilometer av landets till 3,600,000 kvadratkilometer
uppskattade yta.

I den mån land öppnas för kolonisation, avsattes den för odling
olämpliga skogsmarken till skogsparker eller reservationer, som behållas som det
allmännas, dominiets eller provinsens egendom. Dylik mark överlåtes ej till
enskilda, utan blott avverkningsrätt på villkor, som man numera söker göra
betryggande för skogens bibehållande och föryngring.

Skogshushållning förekommer därför föga som del av lanthushållningen.

Kronoskogarna förvaltas av 3 avdelningar av regeringens
inrikesdepartement i Ottawa och likaså provinsernas skogar av skogsdepartement i
provinsregeringen. Till dessa förvaltningars viktigaste uppgifter höra
anordningar och bevakning till skydd mot skogseldar.

Under senaste år har organiserats vetenskaplig undersökning av landets
skogar för deras uppmätning och vinnande av kännedom om bestånds- och
biologiska förhållanden och lämpliga metoder för skogsföryngring och
skogsodling å kalmarker liksom för skogens avverkning och aptering.

Regeringen har för dessa ändamål inrättat en skogsförsöksstation vid
Pentawawa i Ontario samt skogsprodukts-laboratorier vid universiteten i
Montreal och i Vancouver.

Utbildning av forstmän sker genom 4-års kurser vid universiteten i
Toronto, New Brunswick och Vancouver samt lantmäteri- och skogsskolan vid
universitetet i Quebec.

För att befordra skogsodling underhåller såväl centralregeringen som
regeringarna i Ontario och Quebec plantskolor, varifrån stora mängder
plantor utdelas åt jordbrukare för plantering av skogar och vindskydd.
</chapter>


<chapter name="Argentina">
<h1>ARGENTINA.</h1>

<table>
<td c><i>Litteratur.</i>
<td><sp>Daireaux, Em.</sp> La vie et les moeurs à la Plata. Paris 1888.
<td>Institut international d'agriculture. Bulletin des instit. économiques. 1913.
N:o 10.
</table>

<b>D</b>å de första europeiska kolonierna i förra delen av 1500-talet anlades
invid La Plata-flodsystemets stränder, hade de stora slätterna inne i
landet ingen bofast befolkning utan genomströvades av infödingar, som
levde av jaktvilt och växter, som den fria naturen bjöd dem. De inre, högre
liggande trakterna innehades däremot av till Incas rike hörande
jordbrukande stammar, av vilka särskilt Quichua-indianerna utmärkte sig för ett
högre stående jordbruk med fältbevattning i det fruktbara Tucuman, som
i nutiden plägar betecknas som »republikens trädgård». Av husdjur fanns
endast de i Andernas bergstrakter hemmahörande lamadjuren, ända tills
avkomlingar av de av de spanska kolonisterna medförda hästarna,
nötboskapen och fåren spredo sig över slätten, där de hastigt förökade sig.

Invandrarna bosatte sig vid kusten och efter flodernas nedre lopp men
sträckte ej sina odlingar inåt landet. Ett undantag i detta avseende gjorde
dock den kolonisation, som från Brasilien år 1549 och från Peru år 1567
inträngande jesuiter utförde i det av guarani-indianer bebodda landet kring
Parana och övre Paraguai, där dessa anlade missionsstationer och år 1605
grundade en mäktig och blomstrande präststat. Sedan jesuiterna år 1767
utdrivits ur landet av den spanska regeringen, gick den rika odling under,
vilken de här frambragt, och under de långvariga krigen först mellan
spanjorer och portugiser samt sedan mellan Paraguai och dess grannstater gick
förödelsen ända därhän, att urskog överväxte den forna bygden med inånga
av dess välbyggda samhällen i den nuvarande argentinska provinsen
Missiones och angränsande trakter.

I den smala landsträcka utefter kusten och flodernas nedre delar, som
de europeiska kolonisterna tagit i fast besittning, vann jordbruket blott ringa
utsträckning, och dess utveckling hämmades genom den spanska
regeringens trångsynta politik, vilken för att hindra konkurrensen med hemlandet
förbjöd invandring från andra länder, export av mjöl från kolonien, ja
t. o. m. kvarnrörelse i denna. Som en följd härav omtalas den ännu in i
nutiden obetydliga användningen av mjöl och bröd i folkets föda, i vilken det
ersättes av torkat och på annat sätt berett kött. Därtill kom, att förvärvet
av äganderätt till jord var förenad med så omständliga och kostsamma
formaliteter, att den avskräckte från lagligt besittningstagande och odling.

Odlingen skred därför föga framåt under det spanska väldet och
hindrades under de första 50 åren, efter det Rio de la Platas förenade provinser
förklarat sig oberoende, av de med korta avbrott fortgående inbördes krigen.
Härtill kom också bristen på jordbruksarbetare. Spanjoren är föga fallen
för strängt arbete, och försöken att därtill använda infödingar hade ringa
framgång, varför negerslavar började införas. Slutligen hindrades också


lantbrukets utsträckning inåt landet av indianerna, vilka betraktade de fritt
kringströvande kreaturen som villebråd, vilket de jagade för att till de vita
sälja bildarna, länge landets buvudsakliga exportvara, och ej beller respek
terade äganderätten till de hjordar, som tillhörde enskilda.

Under dessa förbållanden förblev åkerbruket ända fram till mitten av
1800-talet inskränkt till trakterna närmast kusten och de stora flodernas
nedre delar, under det att kolonisterna på de innanför liggande slätterna
inskränkte sig till att för hudarnas skull jaga den vilda boskapen och, i den
mån indianerna trängdes tillbaka, underhålla fritt betande, av beridna
herdar <i>(gauchos)</i> bevakade halvtama kreaturshjordar. Först sedan
indianerna efter långvariga strider år 1880 fullständigt underkuvats, kunde de
inre delarna av landet tagas i fast besittning.

Vid århundradets mitt började emellertid landets kolonisering med
jordbrukare taga större fart. Tidigare hade stora jordområden utdelats åt
enskilda först som förläningar av de spanska konungarna och sedan, i den
mån landet erövrades från indianerna, åt de i striderna deltagande och andra
enskilda som belöning för tjänster gjorda åt staten eller regeringen, liksom
också vidsträckta domäner köpts av enskilda. Dessa stora jordägare
använde i regel sina besittningar som betesmarker och gjorde intet för deras
uppodling. För att råda bot för dessa missförhållanden förbjöds genom lag
av den 29 maj 1852 avhändande av statsjord annat än genom särskild lag,
varvid koncession av jord borde avse jordbrukskolonisering. Vid denna tid
igångsattes av provinsstyrelser och enskilda kolonisationsföretag i
provinserna S:ta Fé och Entre rios genom värvning av utvandrare från Schweiz,
Savoyen och Béarn, åt vilka uppläts jordegendomar på 100—200 hektar,
frånstyckade för ändamålet upplåten statsjord eller kolonisatörens egna
besittningar. Dessa utefter floderna anlagda kolonier gingo hastigt framåt,
och från dem spred sig kolonisationen vidare inåt landet. Härigenom
ökades sädesproduktionen, gynnad av den lönande avsättning, som kriget med
Paraguai 1864—1870 framkallat, så att då detta krig upphörde, landet var
så gott som självförsörjande och spannmålsinförseln från Peru, som förut
varit La Plataområdets huvudsakliga leverantör, upphörde.

Denna tid utmärktes av en kraftig rörelse till lantbrukets främjande.
År 1866 bildades det <i>argentinska lantbrukssällskapet,</i> vilket senare utövat
stort inflytande på utvecklingen genom anordnandet av utställningar och
förande av stamböcker.

Unionsregeringen tog också från denna tid en mer aktiv del i
koloniseringsarbetet, i det att den enligt en år 1875 utfärdad (år 1876 ändrad) lag
direkt organiserade kolonisation i de yttre, erövrade trakterna och därvid
lämnade kolonisterna ej blott fri jord, intill 100 hektar, utan även utrustning
och 1 års underhåll, — vilket senare dock uppgives ha slappat deras energi.
(<sp>Daireaux</sp>.) Därjämte befordrade staten kolonisationen genom att bevilja
det bolag, som anlade järnväg från Rosario till Cordoba, koncession på en
jordsträcka till 1 leguas bredd å ömse sidor om banan, vilken jord bolaget
skulle dela i lotter att säljas eller utarrendera till nybyggare. Jämte dessa
kolonisationsföretag i  trakterna  kring de  stora flodernas övre lopp
igångsattes dylika i andra landsdelar, såsom i Patagonien (1860) av walesare vid
Chubutfloden, i Buenos Aires av memnonitiska utvandrare av tysk
härkomst, vilka lämnat Ryssland för att undgå den enligt deras religion
otill-låtna krigstjänsten, och i åtskilliga provinser av judar på föranstaltande
aven i Europa bildad <i>Jewish colonisation association.</i>

Under det att dessa kolonisationsföretag med invandrare från Europa
gingo raskt framåt, ha landets spanska innebyggare visat blott ringa
företagsamhet som nybyggare, utan den har i huvudsak inskränkt sig till att
ägarna till de stora jordbesittningarna uppdelat sina domäner i mindre
egendomar att avlåtas till hugade spekulanter. Småningom har emellertid
bebyggelsen spritt sig från städernas närhet och i jämnbredd med
järnvägarnas utsträckning. Är 1903 upphävdes den ovan nämnda kolonisationslagen
av år 1876, och sedan har staten upphört att aktivt befordra kolonisationen
utan inskränkt sig till att tolerera, att nybyggare slå sig ned på oupptagen
mark och att därefter uppmäta och legalisera besittningen av intill 100 hektar
jord mot skyldighet för nybyggarna att inom viss tid bebygga och till för
varje fall bestämd del uppodla viss del av jorden.

De på detta sätt bildade jordegendomarna äro genomgående dels storgods,
vanligen på många tusentals hektar (kvadrat-legua = 2,700 hektar är det
vanliga ytmåttet på statens jordupplåtelser), dels medelstora kolonigårdar
på 100—200 hektar, men småbruk, som kunna skötas av en familj, saknas
så gott som alldeles. Sedan innevarande århundrades början ha ett flertal
lagförslag framställts med syfte att befordra bildandet av smärre jordbruk,
men hittills utan annan märkbar påföljd än en lag av den 8 jan. 1923, som
förbjuder köp av egendomar över 10,000 hektar och arrendering av sådana
på mer än 20,000 hektar samt stadgar, att arrendator skall personligen bruka
sin jordbesittning och ej får överlåta arrendekontraktet.

Jordegendomen brukas blott till mindre delen av ägaren. Enligt uppgift
år 1923 var i provinsen Buenos Aires, den förnämsta jordbruksprovinsen,
över 70 proc. utlämnad dels åt arrendatorer mot viss avgäld, dels åt
delbrukare. Över huvud taget ha överenskommelser om såväl jordupplåtelser
som om tjänst allmänt bibehållit formen av bolagsbruk, så att vardera parten
tillskjuta viss del av produktionsmedlen (jord, inventarier, utsäde, arbete)
och de i förhållande därtill dela avkastningen, och t. ex. den hjord, som
herden sköter på det upplåtna jordområdet, till viss del är dennes, till viss
del jordägarens egendom.

För att motverka de ölägenheter, som följa med täta växlingar av
arrendator, har år 1921 kortaste arrendetiden fastställts till 4 år.

LANTBRUKETS UTVECKLING har i ett land med så olika
naturförhållanden som Argentina naturligtvis varit mycket olikartad i olika trakter.
I den nordliga, subtropiska zonen, där den odlade jorden till större delen är
vunnen från urskogen, bedrives en omfattande odling av sockerrör, och
därjämte odlas där kaffe, bomull, jordnöt, tobak, allehanda fruktträd och
gummiträd. Skogarna i detta område lämna värdefulla skördar av
paraguaite <i>(mate, Hex paraguensis)</i> och guebrachoträdens oerhört varaktiga virke
och garvarbark.   På Andernas östra sluttningar har en omfattande vinodling

uppstått, och likasom på den till det förra området hörande Chacoslätten
har man här genom bevattning gjort torr jord bördig för odling av säd,
fruktträd, sockerrör m. m. Den stora slätten öster därom utgör landets
huvudsakliga betes- och åkerbruksdistrikt, där majs- och veteodlingen allt
mer inkräkta på betesmarkerna. Även på den söder därom liggande
patagoniska högslätten har odlingen gått starkt framåt, och här dela vete och
alfalfa utrymmet, det senare liksom den oodlade marken använd
huvudsakligen till fårbete.

På den stora slätten, <i>pampan,</i> utgjordes växtligheten ursprungligen av
tuvor av det högvuxna pampasgräset, <i>Gynerium argenteum,</i> vilket kunde
tjäna till bete endast för hästar och nötboskap, och först sedan sådana under
åratal betat ett därmed bevuxet område, framkom en spädare växtlighet
tjänlig till fårbete och blev så fast, att den blev lämplig till odling. Odlingen
ökas inom detta område år för år, och för provinsen Buenos Aires, som
omfattar större delen av pampasslätten, beräknades den besådda arealen hava
mer än fördubblats under 1900-talets första 10 år. För hela unionen
uppgavs den år 1872 utgöra 580,000 hektar, år 1903 8.4 och år 1920
omkring 24 miljoner hektar, det senare motsvarande 11 proc. av den
produktiva och 9 proc. av hela ytvidden, under det att betesmarken beräknades till
nära 6 gånger mera. Vanligen sker odlingen, så att mark, där betet
försämrats, upplöjes och får bära först majs och sedan vete i några, oftast blott två
år och därefter insås med lucern. Då denna odling, såsom vanligast sker,
överlämnas åt en arrendator, lämnar jordägaren honom dragare och
redskap samt utsäde till lucernsådden och får hälften av sädesskörden i avgäld.

Åkerns brukning är ännu i allmänhet bristfällig, men utföres överallt
med moderna redskap, varav importen är mycket betydande. Gödsling
förekommer sällan, då ju kreaturen i regel ständigt gå på bete och konstgödsel
föga användes.

Under dessa förhållanden äro skördetalen mycket låga, för vete blott
6—9 dt. per hektar och 10—14 av majs. I allmänhet användes icke någon
omväxling av grödorna, utan samma växtslag odlas år efter år, majs på den
nybrutna jorden men eljes vete. En anledning härtill angives vara, att då
avgälden för jord i regel utgår i viss andel av skörden, jordägaren förbjuder
odlingen av flera växtslag, vilka vore obekvämare att realisera, och
varigenom kontrollen skulle försvåras. Vanligt är dock ute på slätten, att då
jord blivit lucerntrött, först odlas majs, därefter lin och sist vete vari lucern
insås.

Beträffande jordens användning ha följande siffror i 1,000-tal hektar
offentliggjorts:
<table>
<td>År<td c>Vete<td><tab><td c>Majs<td><tab><td c>Havre<td><tab><td c>Ris<td><tab><td c>Lin<td><tab><td c>Potatis<td><tab><td c>Lucern<td><tab><td c>Jordnöt<td><tab><td c>Vin<td><tab><td c>Sockerrör
<td>1872—73 ............<td r>73<td><tab><td r>130<td><tab><td c>—<td><tab><td c>—<td><tab><td c>—<td><tab><td r>2.3<td><tab><td r>106<td><tab><td r>2.4<td><tab><td r>3.7<td><tab><td r>2.5
<td>1901—02 ............<td r>3,300<td><tab><td r>1,300<td><tab><td c>—<td><tab><td r>2.8<td><tab><td r>782<td><tab><td c>—<td><tab><td r>713<td><tab><td c>—<td><tab><td r>45.0<td><tab><td r>46.0
<td>1909—10 ............<td r>5,836<td><tab><td r>3,005<td><tab><td r>574<td><tab><td r>8.0<td><tab><td r>1,456<td><tab><td r>49.0<td><tab><td r>4,700<td><tab><td r>13.4<td><tab><td r>122.0<td><tab><td r>93.0
<td>1921—24 ............<td r>6,625<td><tab><td r>3,318<td><tab><td r>800<td><tab><td c>—<td><tab><td c>—<td><tab><td r>855.0<td><tab><td c>—<td><tab><td c>—<td><tab><td c>—<td><tab><td c>—
</table>

<i>Lin</i> odlas endast för fröskörd. Stjälken uppgives bliva för kort och grenig
för att passa till beredning av spånadsmaterial.

<i>Bomullsodling</i> har på senaste tid fått rätt stor utsträckning i
Chaco-territoriet.

<i>Tobak</i> odlas huvudsakligen på Paraguaiflodens sluttande stränder.

I de varmare landsdelarna odlas <i>sockerrör, ris, tobak, bananer, kaffe,
maniok, jordnötter</i> m. fl. värmefordrande växter, av vilka bananen i dessa
trakter intager främsta platsen som folkföda.

Fruktträd ha under senaste kvartssekel blivit allt mer allmänt odlade.

HUSDJUREN. De av de första kolonisterna medförda husdjuren hade,
som redan nämnts, förvildats och spritt sig över de öde slätterna och där
förökat sig i oerhörd grad, så att ett halvsekel efter den första införseln de
kringströvande hjordarna beräknades utgöras av tiotusentals hästar och
nötboskap. Utom det mindre antal hästar, som infångades och tamdes, och de
nötkreatur, som användes till föda, tillgodogjordes dessa huvudsakligen
genom jakt för hudarnas skull. Småningom, och särskilt sedan indianernas
plundringståg bringats att upphöra, började hjordar först av får på de
närmare bygden belägna, längst betade områdena och sedan av nötboskap och
liästar att hållas under tillsyn av beridna herdar <i>(gauchos)</i> inom till enskild
egendom förvärvade egendomar <i>(estancias),</i> uppdelade i större betesgårdar
inom inhägnade betesmarker, och sedan stora salterier <i>(saladeros)</i> anlagts
efter flodernas nedre lopp, tillgodogjordes där ej blott hudarna och talgen,
utan bereddes även torkat och saltat kött, <i>tasajo,</i> som användes inom landet
och exporterades till Brasilien, där det användes av negerbefolkningen, samt
köttguano och från 1860-talet köttextrakt berett efter <sp>Liebigs</sp> metod.
Export av boskap fick på 1880- och 1890-talen stor omfattning, men sedan
England år 1900 på grund av utbrott av mul- och klövsjuka i Argentina
förbjudit införseln av levande djur, upphörde denna utförsel så gott som
fullständigt. Försök att bereda köttkonserver på hermetiskt slutna kärl hade
visat sig mindre lönande, men frysning och kylning av kött för export, som
påbörjats redan på 1880-talet, fick nu en storartad omfattning, under det att
beredningen av tasajo avtog starkt.

Kreaturens antal uppgives för senaste år sålunda i 1,000-tal:
<table>
<td>År<td c>Hästar<td><tab><td c>Åsnor<br>Muldjur<td><tab><td c>Nötboskap<td><tab><td c>Får<td><tab><td c>Getter<td><tab><td c>Svin<td><tab><td c>Lamas<td><tab><td c>Strutsar
<td>1888 ...............<td r>4,263<td><tab><td c>—<td><tab><td r>21.964<td><tab><td r>66,701<td><tab><td c>—<td><tab><td r>403<td><tab><td c>—<td><tab><td c>—
<td>1895 ...............<td r>4,500<td><tab><td r>500<td><tab><td r>21,700<td><tab><td r>74,400<td><tab><td r>2,750<td><tab><td r>65<td><tab><td r>48<td><tab><td r>175
<td>1910 ...............<td r>8,435<td><tab><td r>855<td><tab><td r>28,828<td><tab><td r>73,013<td><tab><td r>4,302<td><tab><td r>2,900<td><tab><td c>—<td><tab><td c>—
<td>1921 ...............<td r>9,432<td><tab><td r>412<td><tab><td r>37,000<td><tab><td r>36,200<td><tab><td r>4,820<td><tab><td r>1,437<td><tab><td c>—<td><tab><td c>—
</table>

<i>Hästarna,</i> som under det fria livet på pampas förändrats till ett småvuxet,
simpelt men härdigt och uthålligt slag, omtalas ännu på 1880-talet såsom
varande av ekonomisk betydelse huvudsakligen genom den förbättring av
marken och betesväxtligheten, som de åstadkommo. De höllos i större
hjordar ute på de yttre pampas-områdena, där de levde i grupper av en hingst och
omkring 20 ston. Dessa senare användas föga som rid- eller dragdjur utan
hava betydelse huuvudsakligen som avelsdjur och slaktas för
tillgodogörande av hudarna och hästoljan. Hingstfölen frånskiljas och flertalet
kastreras för att tjäna gauchos till riddjur. Under uppväxten få de beta fritt i
grupper under ledning av ett sto, som bär en klocka vars ljud de följa. I
städerna och vid jordbruket användas delvis hästar från pampas men till rid-
och vagnshästar från Europa importerade djur av olika raser, såsom
anglonormander, percheron m. fl. och deras avkomlingar i allehanda blandningar.
Försök att exportera hästar till Europa gjordes år 1875, men djuren funno
ingen lönande efterfrågan. Det inhemska behovet av hästar har starkt
nedgått till följd av betesmarkernas inhägnad och därmed följande
inskränkning av antalet beridna herdar, samt järnvägarnas utsträckning, som minskat
behovet av ridhästar.

Även <i>nötboskapen,</i> som härstammar från de först införda djuren, har
starkt påverkats av det hårda livet på pampas, och så länge djurens
huvudsakliga värde låg i hudarna, kommo några åtgärder för förädling ej i fråga,
då denna snarast skulle nedsatt dessas värde. Sedan djuren börjat användas
till kött- och mjölkdjur, började europeiska rasdjur att införas till renavel
och till korsning av det inhemska småvuxna, kantiga slaget, kallat <i>criollos.</i>
Korthornsdjur började införas på 1860-talet, och denna införsel har sedan
fortsatts i sådan omfattning, att rasen satt sin typ på den mesta
blandningsboskapen. Jämte korthorn ha även Herefords, Angus och holländska djur
införts, och argentinska djurägare ha skytt snart sagt ingen kostnad för att
förvärva avelsdjur av yppersta beskaffenhet. Oblandade criollos förekomma
numera huvudsakligen i de norra provinserna.<footnote>Lantbr. Akad. Handl. 1914 sid. 479.</footnote>

Flertalet kor mjölkas ej, men sedan slutet av förra århundradet har man
i närheten av de större städerna även lagt an på mjölkproduktion och
anlagt mejerier för behandling av konsumtionsmjölk och för smörberedning.
Dessa mejerier ägas mestadels av stora bolag, vilka på senaste åren börjat
att bland sina leverantörer anordna kontrollföreningar enligt danskt mönster.
Dessas organisation och verksamhet understödjas av staten.

<i>Fåren</i> voro de husdjur, som först fingo större betydelse som inkomstkälla
för landet. Redan i början av 1840-talet började export av ull. Den av
nordamerikanska inbördeskriget föranledda bristen på bomull och andra
spånadsvaror och därmed följande starka prisstegring å ull framkallade en
stark tillväxt av Argentinas fårskötsel, och efter detta ökades fårhjordarna
hastigt inom de områden, som genom hästars och nötboskaps betning blivit
lämpliga till fårbete. De först införda fåren anses hava varit av det
grovulliga slag, som finnes i Spanien och Portugal (sid. 490) och hade genom
århundradens brist på omvårdnad och kamp för tillvaron i halvvilt tillstånd
ytterligare degenererat. Hur hård denna kamp varit, visas därigenom,
att ännu på 1880-talet en förflyttning ut på nya marker plägade medföra
förlusten av en stor del, t. o. m. över hälften, av djuren, och därav att djuren
i stort antal gå förlorade tillföljd av inträffande kallt väder efter
klippningen. Av de inhemska fåren skiljer man mellan pampa i provinsen Andes,
en högvuxen, helvit ras med lång glänsande ull, och <i>criollo,</i> småvuxna, av
växlande färg och med kort, grov ull. För att förbättra fårstammen började
avelsdjur av förädlade raser tidigt införas. Redan år 1789 skall en första
import av spanska merinofår ha skett, och från 1820-talet skola sådana av
Rambouillet-typ hava införts i stort antal. Merino-fåren och
korsningsavkomlingar av dem och inhemska får förhärska i landsdelar med torrt klimat,
men eljes har man allt mer övergått till engelska köttfår. Är 1840 gjordes
de första försöken att införa sådana, men detta visade sig förfelat till följd
av betesmarkernas för dessa otillräckliga växtlighet. Sedan med
lucernodlingens införande denna brist avhjälpts, ha även avelsdjur av denna typ
kommit till användning, huvudsakligen av Lincoln-rasen, men även av
Oxford-, Hampshire- och Shropshire-raserna.

Även de av invandrarna medförda <i>svinen</i> förändrade sig under inflytande .
av naturförhållandena, så att ene egenartad ras <i>criollo</i> uppkom, senvuxna,
med tjock, stående ragg, fläckiga, högbenta, tunna, med långt, rakt huvud.
Till rasens förbättring har använts företrädesvis Berkshire och Poland-China.

<i>Pampasstrutsen</i> eller <i>nandou</i> uppfödes i inhägnade områden för sina
fjädrars skull. År 1900 uppskattades deras antal till 150,000. Försök med
korsning av densamma med den afrikanska arten, vars fjädrar äro långt
värdefullare, ha påbörjats.
</chapter>

<chapter name="Uruguai">
<h1>URUGUAI.</h1>

<table>
<td c><i>Litteratur.</i>
<td>Institut International d'agriculture. Bulletin des institutions économiques.
1913. N:o 9.
</table>

<b>D</b>etta norr om La Plata-flodens utlopp belägna område var, då det
omkring år 1600 togs i besittning av jesuitmissioner samt spanska och
portugisiska nybyggare, bebott av indianer. Likasom det på andra sidan
floden liggande argentinska landet bestod dess ekonomiska utveckling under
det spanska väldet huvudsakligen i tillgodogörandet av den av invandrarna
medförda boskapen, som hastigt förökade sig och spred sig över de
vidsträckta slätterna.

Ett milt klimat med mycket obetydliga temperaturväxlingar, gynnsamma
nederbördsförhållanden, ett vitt utgrenat flodnät och en jord, så jämnt
fruktbar, att den så gott som överallt är odlingsbar, erbjuder landet de
gynnsammaste villkor för ett framgångsrikt jordbruk, men liksom i övriga
spanska kolonier, utvecklades detta föga under det spanska väldet, och
sedan landet åren 1828—30 blivit oberoende, hava de snart sagt ständiga
inbördes krig, som fortgått ända lill år 1904, hindrat jordbrukets utveckling.
Den stora bristen på kroppsarbetare och därpå beroende höga
arbetskostnader hava också bidragit till att jordbruket ännu är föga utbrett och står
mycket lågt, i det att landet huvudsakligen används som betesmarker för får
och boskapshjordar. Boskapsskötselns övervägande betydelse framträder
bl. a. däri, att vid utarrendering av jord i regel i kontraktet intages förbud
att upplöja jorden annat än för att öka fodertillgången.

Av landets hela areal, 18.7 miljoner hektar, angivas 16.5 miljoner som

produktiv mark. Den odlade jorden beräknades år 1908 blott till 0.8 men år
1921 till 15 miljoner hektar.

Landet är till största delen uppdelat på stora egendomar, <i>estancias.</i> Ej
mindre än 14.2 miljoner hektar tillhöra sådana på 400 ända till över 60,000
hektar.

För att befordra jordbrukskolonisationen anslogs år 1880 ett mindre
belopp för inköp av jord till utdelning åt nybyggare, varvid om över hundra
sådana begärde få jord på en ort, sådan skulle kunna exproprieras. År 1882
beslöts, att statens domäner skulle användas till bildande av
jordbrukskolonier. För att ytterligare sporra nybyggesanläggningen medgavs år 1889 vissa
förmåner bl. a. frihet från grundskatt under 8 år dels åt nybyggare, under
villkor att han inom 2 år uppodlat minst <sup>1</sup>/<sub>3</sub> av sin jord, dels godsägare för
område, varav minst <sup>1</sup>/<sub>3</sub> koloniserats inom 2 år och <sup>2</sup>/<sub>3</sub> inom 4 år efter
anmälan om avsikten att kolonisera. Under senaste år har regeringen sökt att
direkt befordra kolonisering, vid vilken hushållningen omfattar såväl
åkerbruk som boskapsskötsel och svinuppfödning, mejerihantering m. m.

Då ett hinder för jordbrukskolonisationen varit brist på kapital både för
kolonisationens organisation och till anläggnings- och rörelsekapital för
kolonisterna, beslöts år 1912 inrättandet vid statsbanken av en avdelning för
jordbrukskredit, vilken dels skulle lämna hypotekslån å jordegendom, dels
verka för bildande av kooperativa jordbrukskreditkassor och tillhandahålla
dem behövligt kapital.

För att gentemot statsmyndigheterna företräda jordbrukets och
trädgårdsodlingens intressen och verka för dess framåtskridande och
avsättningen av dess produkter bildades år 1913 <i>Uruguais jordbruks- och
trädgårdsodlingssällskap.</i>

Är 1913 organiserades inre kolonisation på det sätt, att staten upplade ett
obligationslån, som används för inköp av jord, genom fri överenskommelse
eller expropriation, för styckning till egendomar, som försäljas. Dessa
egendomar äro fria från grundskatt under 10 år och samma person får ej besitta
mer än en dylik egendom.

Såsom i allmänhet varit vanligt vid lägre stående jordbruk, äro
arrendeupplåtelserna i regel på kort tid, 3—4 år. I lag är en maximitid av 10 år
fastställd.

Vete upptager större delen av den odlade jorden med en skördemängd av
5—6 dt. per hektar. Därnäst följer majs med en medelskörd av 6—7 dt. per
hektar. Dessa skördetal från en mycket fruktbar jord vittna tillräckligt om
åkerbrukets ståndpunkt. <sp>Bönor, ärter, linser</sp> och <sp>potatis</sp> odlas allmänt.

<i>Sockerbetor, tobak</i> och <i>bomull</i> ha på senaste åren börjat odlas och
lämnat lovande skördar.

<i>Linodlingen</i> är av äldre datum och sker uteslutande för frö till
oljepressning. <i>Lucern</i> intager en ständigt växande del av betesmarken.

<i>Vinodling</i> försöktes under den första kolonisationstiden men övergavs.
De nya försök därmed, som börjades år 1874, gåvo emellertid lysande
resultat, och år 1912 hade odlingen nått över 6,000 hektar. Även allehanda andra
fruktsorter liksom andra trädgårdsväxter.


HUSDJURSSKÖTSELN bedrives på ungefär samma sätt och under
liknande förhållanden som i Argentina. Kreatursantalet är fortfarande statt
i ökning.

Kreaturen hava här som i Argentina sin huvudsakliga betydelse som
råmaterial för en storartad slakteriindustri, från vilken en betydande export
äger rum av torkat kött, Liebigs köttextrakt (från Fray-Bentons-fabrikerna),
hudar och i senare tid fruset eller kylt kött.
</chapter>

<chapter name="Peru">
<h1>PERU.</h1>

<table>
<td c><i>Litteratur.</i>
<td><sp>Grandeau, L.</sp> L'agriculture et les institutions agricoles. IV. Paris 1906.
<td><sp>Martinet, J. B. H.</sp> L'agriculture au Pérou. Paris 1878.
</table>

<b>L</b>andet var vid de spanska erövrarnas ankomst bebott av indianstammar.
bland vilka det härskande var ett i kultur högt stående folk, <i>inca,</i> som
huvudsakligen levde av jordbruk. Om det höga anseende, vari denna näring
stod, vittnar bruket, att fursten (liksom i det gamla Kina) vid en årlig fest
med en med guldbill försedd plog började ett fälts upphöjning. Jorden var
delad i tre delar, en för solguden, en för fursten och en för folket, och
skördarna av de båda förra delarna voro en reserv, då avkastningen av folkets
jord ej räckte till att fylla dess behov. Jorden var enskild egendom men
brukades gemensamt, varvid först solens fält, sedan den, som tillhörde änkor
och barn, samt sist furstens och hans familjs jord bearbetades.

I det nästan regnfria kustbältet funnos stora bevattningsanläggningar
med vattenbehållare och delvis underjordiska ledningar, så mycket mer
beundransvärda, som inca-folket ej kände järnets bruk. Inom de bevattnade
områdena var jordägarnas rätt till vatten noga bestämd och dess
användning kontrollerad. I berglandet voro terrasser uthuggna, på vilka jord
uppförts för odling. Landsvägar voro byggda mellan landets huvudorter. Jorden
bearbetades med en med bill av trä försedd plog, som drogs av 6—8 män.
ty dragdjur funnos ej. Efter plogen följde kvinnor, som under sång jämnade
och luckrade jorden med krattor. Jorden gödslades i kustlandet med guano,
på bergen hopad fågelspillning, och i det inre landet med torkad och mald
människogödsel. Guanofåglarna voro strängt skyddade. De odlade växterna
voro huvudsakligen majs, potatis och Yucca <i>(Manihot palmata).</i> Som
husdjur höllos lama och alpacca.

Det spanska herraväldet medförde här som annorstädes kulturens
tillbakagång och förfall. Landet fördelades åt spanjorerna i stora län, som
efter läntagarens död eller efter vissa släktled skulle återfalla till kronan,
och i de odlade trakterna blevo de infödda vid jorden bundna livegne, vilka
för den jord de brukade fingo betala dryg skatt till länsherren.
Bevattningsanläggningarna fingo delvis förfalla, och det förekom, att de infödda odlarna
förbjödos använda dem. De vanliga europeiska sädesslagen samt ris,
sockerrör, tobak, kaffe, oliver och vinrankan m. fl. växter infördes i odling,
och likaså infördes de europeiska husdjuren, men de nya herrarna voro i


främsta rummet intresserade av bergsbruket, som lämnade stora rikedomar
i ädla metaller, och jordbruket förföll allt mera.

Då Peru år 1821 frigjorde sig från det spanska väldet, var den förr så
rika odlingen till större delen förfallen. Befolkningen, vars mängd starkt
nedgått, bestod till större delen av infödda och blandningar av dessa med
spanjorer och negrer, som införts som slavar. Den indianska befolkningen
står på en låg kulturståndpunkt och lever i bergsområdet, <i>Sierra,</i> och det
östra, ytterst fruktbara tropiska skogsområdet, <i>Montana,</i> till stor del som
vildar. De ha blott föga håg och fallenhet för kroppsarbete, och under
dessa förhållanden har här som i andra spanska koloniland, odlingens och
lantbrukets framgång varit beroende av kolonisation med arbetsvilliga, vita
invandrare.

För övrigt var möjligheten att förvärva jordegendom mycket inskränkt.
Ägarna av de gamla vidsträckta storgodsen, ofta på flera tusen
kvadratkilometer, visade ingen benägenhet att sälja jord utan mera att förvärva
angränsande mindre egendomar, dels för att bliva enarådande om
vattentillgången, dels för att öka sin sockerrörsodling, vilken ansetts mest
ekonomiskt bedrivas vid stora plantager. Mycket jord innehades även av kyrkliga
och välgörande stiftelser, varmed följde hinder för dess avyttring. För att
befordra bildande av nya jordbruk upphävdes år 1820 rätten att bilda
majorat, år 1829 medgavs för innehavare av majoratsegendomar att avyttra
hälften av sådana, och år 1860 förklarades all jordegendom vara förytterlig.
I rikets civillag infördes förbud mot donering av jordegendom med förbud
för dess avyttring, med undantag dock för nationella stiftelser för
välgörenhet eller uppfostran. Dessa förändringar i lagstiftningen ha väl medfört
ökad omsättning av jordegendom, men icke någon avsevärd kolonisation i
kustområdet. Den fara för jordbrukets bestånd, som upphävandet år 1854
av de inföddes dagsverksskyldighet och slaveriets avskaffande år 1856
medförde, ledde till införseln av kinesiska kulis, vilka bundos vid arbete under
8 år mot underhåll och en obetydlig daglön. År 1875 förbjöds genom en
konvention mellan Kina och Peru denna import av genom slavkontrakt
bundna arbetare, men i stället fortsatte fri invandring av kineser, vilka till
stor del fyllde behovet av arbetare vid kustbältets storgods.

Regeringens ansträngningar att åstadkomma en kolonisation av
invandrare har från början riktats på det skogiga Montana-området på
Andernas östra sida. År 1832 antogs en lag, som medgav förmånliga
jordupplåtelser och understöd åt nybyggare i detta område, men utan framgång.
Sedermera ba upprepade gånger lagar och förordningar utfärdats om
jordupplåtelser mot skyldighet att inom viss tid fullgöra avröjning av skog och
nyodling av en del av upplåtelserna, och år 1872 bildade regeringen ett
sällskap för att leda emigrationen från Europa till dessa trakter. För att
ytterligare befordra denna har regeringen börjat att anlägga huvudvägar genom
kolpnisationsområdet, och utdelar jordlotter om 20 hektar utefter dessa
vägar samt understöd under första tiden efter bosättningen mot skyldighet
att underhålla vägen. Ett mindre antal kolonier ha anlagts i detta område,
huvudsakligen av tyskar, och uppgivas arbeta med avgjord framgång.

För att befordra odlingen inom det torra kustområdet medgavs i en lag
om bevattning år 1893 koncession å jord med äganderätt och vissa förmåner
därutöver mot skyldighet att utföra vissa vattenreglerings- och
bevattningsarbeten, men då detta föga lockat invandrare, beslöts år 1913 att upptaga
ett stort lån för bevattningsanläggningar, vilkas utförande skall upplåtas på
entreprenad, varefter den bevattnade jorden skall säljas i egendomar på
högst 60 hektar med rätt till bevattning. De medel, som inflyta genom dessa
försäljningar utöver annuiteterna å lånet, skola avsättas till en fond för
bevattningsanläggningar.<footnote>Inst. intern, d'agric. Bull. économ. 1913, n:r 7, s. 146.</footnote>

Beträffande jordbrukets utveckling är föga känt. Ovan anförda arbete
av <sp>Martinet</sp> skildrar jordbruket som ytterligt efterblivet, med förfallna
bevattningsanläggningar utan reglering av vattenrätten, brist på vägar,
ytterst bristfällig torrläggning av de sumpiga markerna, saknad av
stallbyggnader, som i allmänhet ersättas av inhägnader av murar av lera, i hög
grad försummad gödsling, till följd varav skördarna avtagit, samt fullständig
saknad av alla anstalter för undervisning i lantbruk, utom en år 1875
påbörjad månadsskrift för lantbrukare.

Senare meddelanden innehålla knappt något om förbättringar i
lanthushållningen, varför framåtskridandet inom denna torde vara obetydlig, så
mycket förklarligare i betraktande av de tätt återkommande krigen och
politiska värvningarna. I kustlandet, där bomullsodlingen var urgammal, tilltog
denna starkt till följd av denna odlings avtagande i Förenta staterna under
medborgarkriget men gick, sedan priset åter nedgått, starkt tillbaka, under
det att odlingen av sockerrör blev och alljämt fortfar att vara detta områdes
förnämsta inkomstkälla. Under innevarande århundrade har
bomullsodlingen åter gått betydligt framåt. För övrigt är odlingen av ris och av stjälk
för tillverkning av Panamahattar av stor ekonomisk betydelse i detta
område, varjämte på senare tid kakao-, kaffe- och vinodling här börjat
bedrivas i stor skala. Av foderväxter odlas så gott som endast lucern och
majs. I kustområdet har i senare tid svingödning på majs, potatis och lucern
fått stor omfattning.

Sädesodlingen — majs, vete, korn och havre — förekommer
huvudsakligen inom Sierraområdet, där för övrigt kaffe, bananer, potatis, oliv, vin
och quinoa <i>(Chenopodium quinoa)</i> samt lucern och coca-busken
<i>(Erythroxylon coca)</i> äro de viktigaste odlade växterna. I detta område är lama
allmänt använd som lastdjur och alpaca, som lämnar en värdefull ull, har i
senare tid tämts och hålles som betesdjur. Därjämte ha även får i de högre
och nötboskap i de lägre bergstrakterna mycket förökats och hållas där i
stora hjordar mest tillhörande stora bolag.

Montana-området lämnar sin största avkastning genom de droger (kina,
coca) gummi, terpentin, ebenholts m. m., som dess tropiska skogar lämna,
men även odlingen, som omfattar en stor mängd tropiska växter såsom
bananer, sockerrör, ris, yuca, batater, kaffe, kakao, oranger m. m., samt
coca och tobak, har gjort stora framsteg.
</chapter>

<chapter name="Chile">
<h1>CHILE.</h1>

<table>
<td c><i>Litteratur.</i>
<td><sp>Grandeau, L.</sp> L'agriculture et les institutions agricoles. IV. Paris 1905.
<td><sp>Sève, Ed.</sp> Le Chili tel qu'il est. Valparaiso 1876.
</table>

<b>L</b>iksom i den nordligare grannstaten var det spanska väldet även i Chile
j utmärkt huvudsakligen av ett skoningslöst utrotningskrig och förtryck
av de infödda stammarna och förfall av den odling de åstadkommit. Först
med frigörelsen från moderlandets välde undanröjdes de många hinder, som
styrelsen ställt i vägen för jordbrukets utveckling, kommunikationerna
förbättrades, ett allmänt intresse för lantbruket uppstod, och detta övergick
från blott självförsörjning till att även arbeta för export.

Liksom i övriga spanska kolonier hade stora förläningar av jord med rätt
till arbete av den därå boende infödda befolkningen utdelats, och på detta
sätt var större delen av den odlingsbara jorden i kustlandet fördelad på
storgods tillhörande spanska familjer.

Med frigörelsen följde åtgärder för att skapa mindre jordegendomar,
brukade av ägaren. För att åstadkomma en uppdelning av de infödda
stammarnas jordområden på de enskilda familjerna till enskild egendom utfärdades
lagar, enligt vilka varje infödd familjefader äger rätt till en jordlott på
10—12 hektar, som han bebott under 1 år, med äganderätt men utan rätt att
avyttra densamma. Men verkan härav blev ringa, beroende på indianernas
små levnadsbehov och bristande håg för arbete.

Kolonisation, som framför allt riktades till bergsområdet, där den mesta
jorden var oodlad, anordnades enligt en kolonisationslag av år 1845 och
senare förordningar. Infödda personer skulle erhålla 50—80 hektar jord
för familjefadren och 20 hektar för varje son över 12 år, med skyldighet att
inom 2 år inhägna området och bruka minst hälften därav, varefter full
ägande- och föryttringsrätt skulle inträda efter 6 år. Genom
regeringsagenter värvades europeiska invandrare, vilka erhöllo fri resa och lån till
underhåll under första året samt 70 hektar jord för familjefädren och 30
hektar för varje son över 12 år mot skyldighet att odla och kvarbo på jorden
i 6 år. Denna kolonisation har haft avgjord framgång. Är 1911 voro
135,169 hektar sålunda koloniserade.

Sedan majoratsrätten upphävts, ha storgodsen i stor utsträckning
uppdelats, så att medelstora egendomar på några hundra hektar förhärska i de
bättre åkerbrukstrakterna, och i närheten av tätare befolkade platser är
jorden mycket styckad till småegendomar (under 150 hektar). Inom de
bevattnade områdena saknas mindre jordbruk, emedan de svårligen kunna
bära omkostnaderna för bevattningsanläggningarna.

För att underlätta inköp av jord och förbättringsföretag inrättades år
1855 en statens hypotekskreditanstalt, som direkt lämnar hypotekslån i form
av obligationer, samt bildar anslutna hypoteksanstalter, vare sig bolag eller
föreningar enligt de tyska Landschaften som mönster. Från år 1888 ha
också kreditkassor av Raiffeissentyp bildats.





Arbetskraften vid jordbruket består fortfarande till stor del av genom
kontrakt bundna brukare till arbetarelägenheter på 4—5 hektar jord. Dessa
<i>(inquilinos)</i> äro jämte sina familjemedlemmar arbetsskyldiga på godset mot
daglön och kost under arbetsdagen.

Jordbruket har sedan 1800-talets mitt varit i kraftig framgång, vartill
förtjänsten i väsentlig mån tillskrives det år 1856 bildade nationella
lantbrukssällskapets initiativ och verksamhet för spridande av kunskap. Efter
dess förslag inrättades på 1860-talet en lantbruksskola och infördes
jordbruksundervisning vid universitetet.

Skördarnas stegring till skördetal av omkring 12 dt. vete och 16—20 dt.
korn per hektar tillskrives till väsentlig del utsträckningen av
fältbevattningen i det torra mellersta området. Från floderna ledes vattnet genom
omkring 400 huvudkanaler ut över fältet, och vattentillgången regleras
genom stora behållare. Även åt torrläggning av sanka marker har på senare
tid ägnats stor uppmärksamhet.

Bevattningen sprider ett befruktande slam över fälten, varför gödsling
där ansetts onödig, men även på icke bevattnade fält är gödslingen mycket
försummad, och jordens fruktbarhet underhålles genom vart annat år
återkommande trädning samt askan efter förbränningen av åkrarnas växtlighet
av ogräs och buskar samt kornhalmen. På de bevattnade fälten omväxlar
vete vanligen med hackrensade växter: potatis, trädgårdsbönor, majs, ärter,
meloner och allehanda grönsaksväxter.

Jordens bearbetning var intill nutiden mycket bristfällig, det gamla
romerska årdret var vanligen det enda redskapet, och bearbetningens grundhet
gjorde harv och vält obehövliga. Alltsedan 1870-talet ha emellertid moderna
europeiska redskap allt mer kommit i användning.

<i>Vete</i> utgör landets viktigaste gröda och odlades redan i början av
1800-talet över landets behov. Överskottet utfördes förr huvudsakligen till Peru
och andra grannländer men går numera mest till Europa. Näst vete odlas
mest <i>korn,</i> såväl tvåradigt skalkorn som naket korn, och användes mest till
maltberedning men även till hästfoder. Därnäst i betydelse kommer <i>majs,</i>
som odlas i många olika sorter. <i>Potatis</i> odlas allmänt och utgör den
huvudsakliga grödan och födan på Chiloê-ön. <i>Hampa</i> och <i>lin</i> odlas jämförelsevis
föga, den senare för tåga endast i bergstrakterna.

<i>Lucern</i> (alfalfa) infördes på 1700-talet. Den var intill senare delen av
1800-talet den enda odlade grönfoderväxten och har fortfarande den största
betydelse som betesväxt i det norra och centrala bevattnade området, men
därjämte har i senare tid börjats odling av rödklöver i de södra icke
bevattnade odlade trakterna. Hö, särdeles av lucern, pressat i balar är en viktig
försäljningsvara, som går till gruvtrakterna och hela kontinentens västra
kuststräcka.

I det södra, regnrika landet födas kreaturen helt och hållet på bete.

<i>Vinodlingen</i> infördes visserligen kort efter landets besittningstagande av
spanjorerna men fick större betydelse först sedan omkring 1800-talets mitt
ädla franska sorter, av såväl Bordeaux- som Bourgognetyp, samt behandling
av vinet efter franska metoder införts.
                                                                                        

HUSDJURSSKÖTSELN har väl alltjämt haft stor omfattning i de för
odling mindre lämpliga områdena, i fjälltrakterna, där rika sommarbeten
finnas, och framför allt i det södra regnrika landet, där kreaturen året om
finna ett frodigt bete. Men först sedan senare delen av förra århundradet,
då spannmålspriset sjönk men köttpriset steg, har någon större
uppmärksamhet ägnats åt avelns och utfodringens förbättring och antalet djur
avsevärt ökats.

<i>Hästen,</i> en avkomling av de av spanjorerna införda andalusierna, är
småvuxen men en ypperlig ridhäst. På senare tid ha grövre slag såsom
percheron och belgiska införts för att giva draghästar av större tyngd.

<i>Nötkreaturen,</i> vars antal ungefär fördubblats under åren 1900—1910,
var ett grovt och till följd av vintersvält förkrympt slag, men har sedan
1870-talet börjat korsas med införda korthornstjurar, för att åstadkomma
bättre slaktdjur, som gödas å de bevattnade fälten.

Även <i>fårens</i> antal har betydligt ökats, men då den gamla av spanjorerna
införda stammen icke i ullens finhet kan tävla med de australiska fåren,
har man börjat korsa dem med engelska köttraser.

<i>Getter</i> hållas i de torra bergstrakterna, där betet är för svagt för fåren,
men aveln är icke föremål för någon omvårdnad.

<i>Svinskötseln</i> har intill senaste tid varit till ytterlighet försummad.

<i>Fjäderfä</i> och <i>kaniner</i> finnas i stort antal, och de förra lämna den kanske
mest använda köttfödan.

<i>Bin</i> infördes år 1844 från Lombardiet och ha fått allmän spridning.
Däremot har <i>silkesodlingen</i> icke visat någon framgång.

SKOGARNA ha till stor del förötts i landets norra och centrala delar,
delvis till följd av avverkning av gruvvirke. Från 1870-talet har man genom
lagstiftning sökt hejda förödelsen, dock med ringa framgång (<sp>Grandeau</sp>).
Från denna tid har däremot plantering av främmande snabbvuxna trädslag,
framför allt poppel och feberträd <i>(Eucalyptus)</i> skett i stor omfattning i de
odlade bygderna, efter vägar, i åkergränser och lundar. Likaså har
plantering av Acacia till stöd för vinrankorna fått stor omfattning.
</chapter>

<chapter name="Brasilien">
<h1>BRASILIEN.</h1>

<table>
<td c><i>Litteratur.</i>
<td><sp>Ledent Amando</sp>. États unis de Brésil. L'organisation agricole. Anvers
1913.
<td>The empire of Brazil at the univ. exhibition of 1876 in Philadelphia. Rio de
Janeiro 1876.
</table>

<b>B</b>rasilien är den av naturen mest gynnade delen av Syd-Amerika och
överträffas knappt av någon annan del av jorden i gynnsamma
förutsättningar för vegetabilisk och animal produktion. En fruktbar jord,
tillräcklig, i vissa landsdelar riklig, nederbörd och ett klimat, som växlar från
tropiskt i de norra delarna till tempererat i de södra och högre liggande


trakterna, tillåter en mycket givande odling av snart sagt alla kulturväxter.
Landet är mycket rikt på inhemska värdefulla växtarter. Den tropiska
urskogen innehåller en mängd trädslag, som lämna värdefullt virke såsom
mahogny och jacaranda, olja, textilämnen, mjölksaft, varav beredes
kautschuk, färgämnen såsom orleana och bresilja, vax samt det i Sydamerika
allmänt använda Paraguai-teet. Landet är också rikt på krydd- och
medicinalväxter, och åtskilliga värdefulla frukter och rötter, såsom ananas,
paranöt, yams, batater, potatis m. fl. finnas vildväxande. Vidsträckta
grässlätter erbjuda också rikt bete för boskapshjordar.

Liksom de spanska koloniländerna i Sydamerika har denna forna
portugisiska koloni ända in i nutiden huvudsakligen levat på den vilda
växtlighetens produkter men blott föga genom jordbruk dragit nytta av de
gynnsamma naturförhållandena.

Under kolonitiden motverkade moderlandets trångsynta ekonomiska
politik, som förbjöd odlingen av oliver, vin och andra produkter, som det
själv kunde frambringa och hindrade kolonisation från andra länder, i
förening med de pyreneiska folkens motvilja mot strävsamt arbete jordbrukets
utveckling, under det att guld- och diamantfyndigheterna mera sporrade
deras företagsamhet. Den blomstrande jordbruksverksamhet, som
jesuitsamhället i Sao Paulo skapat, förlamades då jesuiterna år 1759 fördrevos.
Då Brasilien år 1822 lösslet sig från det portugisiska riket, hade
kolonisationen och odlingen föga utsträckts från kustlandet, där huvudsakligen
sockerrör och kaffe odlades med hjälp av negerslavar, och ännu ett halvsekel
framåt hindrades framåtskridande av inre strider mellan partier och
provinser samt krig med grannländerna.

Under den upplyste och välsinnade kejsar <sp>Pedro II</sp> gingo väl de
fredliga näringarna framåt, och offentliga anstalter för jordbrukets främjande
igångsattes, såsom de kejserliga lantbruksinstituten i Rio de Janeiro och
Bahia, båda förenade med ett mönsterjordbruk och det senare även med en
lantbruksskola, samt några fristående lantbruksläroverk. Efter den
federativa republikens proklamerande år 1889, vidtogo åter inre strider, som
hämmat framstegen, tills på det nya århundradet inre och yttre lugn samt
en sparsam finanspolitik blivit rådande. Under senaste årtionde har också
ökat intresse för lantbrukets främjande gjort sig gällande. Ett ministerium
för jordbruk, industri och handel inrättades år 1909, och betydliga anslag
beviljades  för lantbruksändamål.

En storartad plan för lantbruksundervisning, försöksväsen och andra
anstalter till lantbrukets gagn godkändes av parlamentet, och åtminstone delvis
har denna plan genomförts.

Sålunda har en högskola för lantbruk och veterinärkunskap inrättats i
Rio de Janeiro med 4 års kurs och möjlighet till 1 års därpå följande
specialstudier. Mellanskolestadiet representeras av teoretiskt-praktiska
lantbruksskolor, en för varje förbundsstat (år 1913 funnos 3), vilka ha till uppgift att
utbilda ledare av större jordbruk. För yrkesundervisning på det lägre stadiet
ha inrättats praktiska lantbruksskolor för att utbilda egna jordbrvikare,
lärlingsskolor för arbetare öch mejeriskolor. Därjämte ingår i planen för
lantbruksundervisningen försöks- och mönstergårdar, bland annat en för
dryfarming (sid. 822) i det inre regnfattiga prairicområdet samt
vandringslärare. Vid läroanstalterna skall även förekomma försök och dessutom ha
särskilda försöksanstalter börjat inrättas.

För att bland lantmännen sprida kännedomen om ett rationellt jordbruk,
införa moderna arbetsmetoder och redskap samt organisera kampen mot
skador och sjukdomar på växterna har inrättats en fortgående inspektion
av lantbruken och en frivillig registrering av sådana, vilka önska råd och
hjälp. Dessa ha företräde till att få del av alla offentliga åtgärder till
jordbrukets fördel. Dessutom understödja staterna bildandet av ekonomiska
föreningar. I vilken mån dessa olika grenar av den planerade
organisationen genomförts, är ej känt för författaren.

För att skaffa odlare till de oerhörda jordvidder, som ännu ligga
obrukade, hava unionsstaternas regeringar sökt att befordra immigrationen från
Europa. Fri resa har lämnats och jord utlovats på billiga villkor, och de
ankomna invandrarna ha sänts till trakter, som ansetts lämpliga för odling,
varvid man i allmänhet sökt att bilda små kolonier, som skulle bilda
kärnpunkter, nucleos, för bebyggelsens vidare spridning. Om än de mötande
svårigheterna och uppfattningen, att de rundliga löftena uppfyllts dåligt,
kommit många invandrare att giva upp odlingsföretaget, så har dock
kolonisationen på många håll gått framåt, och särskilt gäller det den tyska
invandringen i den sydligaste staten, Rio grande do Sul.

Ännu år 1920 hade dock blott 6,200,000 hektar av det till 8,510,000
kvkm uppgående området blivit odlat. Härav upptages omkring hälften
av majs, vilken är inhemsk i landet och odlas i en mängd sorter. Övriga
sädesslag odlas föga och blott i de sydligaste landsdelarna.

Landets viktigaste odling är kaffe, som upptager omkring 1.8 miljoner
hektar. Sockerrör, som tidigare var det huvudsakliga föremålet för odlingen
vid plantagerna i kustlandet, intager numera blott en mindre del av den
odlade jorden, och blott i de mellersta kuststaterna. I övrigt odlas tobak,
bomull, kakao, paraguai-te, lin och snart sagt alla såväl tropikernas som de
tempererade zonernas kulturväxter.

Husdjursskötseln omfattar alla Europas husdjur, — omkring 5 miljoner
hästar, nära 2 miljoner åsnor och muldjur, 34 miljoner nötkreatur, 8
miljoner får, 5 miljoner getter och 16 miljoner svin. Det i jämförelse med
grannländernas kreatursstock lilla antalet får vittnar om betesmarkernas
naturliga frodighet, varför ock lucernodling icke vunnit något avsevärt
insteg. Husdjuren hållas huvudsakligen som fritt betande hjordar på det inre
landets grässlätter, men ha under senare tid ökats i de tätare bebyggda
kusttrakterna, där städerna bilda goda avsättningsplatser för kött och mjölk.
Även svinen uppfödas mest i frihet och leva till stor del på frukter och
rötter i skogarna.

Avelsdjur ha väl införts från Europa, men aveln har icke nått någon
framgång jämförlig med i Argentina.
</chapter>
<chapter name="Australien">
<h1>AUSTRALIEN.</h1>

<table>
<td c><i>Litteratur.</i>
<td><sp>Andersson, Gunnar</sp>. Australien. Natur och kultur. Stockholm 1915.
<td><sp>Hareus,  Will.</sp> South Australia. Its history, resources and produetions.
London 1876.
<td>Institut intern. d'agriculture. Bulletin des institutions economiques. Rome
1912 N:o 3, 1913 N:o 3.
</table>

<b>K</b>ort efter det England tagit Australien i besittning utsågs det till en
straffkoloni, dit den första fångtransporten anlände år 1788. Då
fångar frigåvos, erhöllo de smärre jordlotter, i regel 30 acres, till besittning
och brukning mot en låg avgift. Samtidigt började fria immigranter att
anlända, och fingo jordbesittningar på 100 acres mot en låg årlig avgift efter
5 frihetsår.

Från år 1825 vidtog även försäljning av större områden, intill 4,000 acres
för 1 person och 5,000 acres för hel familj, och 6 år senare blev regel, att så
snart ett område blivit uppmätt, utbjuda jorden inom detta på auktion, och
vad som därvid ej gick åt, såldes sedan under hand åt hugade spekulanter.

Dessa upplåtelser skedde inom det först i besittning tagna fruktbara
kustområdet i öns sydöstra del, men redan 1813 trängde pioniärer över de berg,
kustcordilleran, som i väster begränsade detta område, in i den stora slätten
som utbredde sig åt väster. Här blev till följd av regnbristen ej fråga om
odling, men däremot visade sig den naturliga växtligheten av saftiga
stepp-växter, »saltbuskar», och vid något större vattentillgång av gräs lämna fåren
ett utmärkt bete, och här lämnades betesrätt å större arealer mot en avgift,
som från 1846 bestämdes efter antalet får, 10 £ för 4,000 får, och med rätt
för innehavaren att förvärva jorden till egendom mot en låg köpeskilling.
Även nybyggare, som utan anmälan slogo sig ned i ännu icke uppmätta och
för kolonisation öppnade områden, fingo mot en låg avgift behålla den jord,
de tagit i besittning.

Nya kolonier av straffångar och av fria utvandrare anlades småningom,
och en jordbrukande befolkning spred sig över de delar av landet, som en
tillräcklig nederbörd gjorde lämpliga för odling, och fårägare med sina
hjordar över de inre regnfattiga men av en till bete lämplig växtlighet täckta
områdena.

Då i början av 1850-talet de nyupptäckta guldfyndigheterna åstadkommo
en stark tillströmning av invandrare, utfärdade de 6 kolonierna, som redan vid
denna tid bildats, var sina egna lagar för kolonisationen. De gå dock alla ut
på att skapa en fast bosättning på egen jord, tillmätt så, att den skall giva
sin brukare fullt uppehälle men hindra förvärv av större arealer för
spekulation. Allt efter som marken blir uppmätt, säljes den, som nyss nämnts, på
auktion eller under hand, varvid 1 £ per acre jämte kostnaden för vidtagna
jordförbättringar alltjämt varit lägsta pris, och de försålda lotternas normala
storlek är 640 acres, men större, där jorden är av sämre beskaffenhet. I


senare tid har man börjat utlämna jord till egna hem, <i>homestead,</i> med
besittningsrätt förbunden med skyldighet att bo på egendomen och mot viss
låg avgift. Regeringen äger rätt att återköpa försåld jordegendom, som är
större än lämpligt för ett eget jordbruk eller ligger i vanhävd, för att åter
försälja den i lotter av lämplig storlek. I stor omfattning sker detta i de
områden, där bevattningsanläggningar igångsatts, i det att det intensiva
jordbruk, som bevattningen möjliggör, och som behöves för att betala dennas
kostnader, vid den rådande höga lönenivån passar endast för mindre
jordbruk.

Betesland upplåtes med nyttjanderätt och skyldighet att avträda marken,
då den finner köpare för odling. Fortfarande finnas emellertid stora »får-
och boskapsstationer» på tiotusental hektar i enskild ägo, ofta skötta av
förvaltare, under det att ägarna bo i städer eller i England.

Jordegendomen brukas fortfarande i allmänhet av ägaren, men under
senaste årtionden har mejerihanteringens uppblomstring i Victoria föranlett
ägare av större jordområden att uppdela dem i småbruk, som med kreatur
och en del inventarier upplåtas åt brukare mot viss del av produkterna,
vanligen <sup>2</sup>/<sub>3</sub> av smör eller ost och hälften av inkomsten av svinskötseln.

Bristen på lönarbetare har alltjämt berett lantbruket stor svårighet, vilken
ökats, sedan under senaste år lagstiftning mot införsel av färgade arbetare,
kineser och kanaker, genomförts.

ÅKERBRUKET har i stort sett förblivit begränsat till de kustlandskap,
där därför nödig nederbörd faller, och i de regnrika trakterna har det nått
sin största produktivitet och mångsidighet, med odling av vete, vin, frukt och
andra trädgårdsalster samt foder för mjölkboskap, och en raskt
uppblomstrande mejerihantering.

Under senaste årtionden ha emellertid två olika medel kommit till
användning för odlingens utsträckning: bevattning och »dry farming».

<i>Bevattningsanläggningar</i> börjades på 1880-talet i landet kring
Murrayflodens nedre lopp, och sedan de särskilda staterna tagit dessa anläggningar
om hand, ha storartade damm- och kanalbyggnader utförts även i det högre
liggande landet, från vilka flodens vatten sprides över fälten. Även i andra
flodområden ha liknande bevattningsanläggningar igångsatts, i Queensland
huvudsakligen för sockerrörs- och i Västaustralien för sydfruktsodling.
Vattnet avmätes och betalas efter viss mängd per acre, vanligen 1 fot per acre.

På de stora slätterna utanför flodernas områden har "man från samma tid
genom borrning av <i>artesiska brunnar</i> lyckats skaffa vatten, som dock
används huvudsakligen för beteshjordarnas vattning.

Det andra medlet mot vattenbristen den av prof. <sp>H. W. Campbell</sp>
uppfunna »dry-farming»-(torrmarksbruks-) metoden, vilken har till syfte
nederbördsfuktighetens samlande under ett trädesår för den följande
sädesgrödan (sid. 822), började kort efter dess offentliggörande att tillämpas, och
har möjliggjort veteodlingens utsträckning till områden, där den icke förut
var möjlig.

Bristen på lejd arbetskraft och dennas dyrhet har här liksom i
Nordamerika haft till följd den största sparsamhet därmed såväl vid nyodling
som vid jordens brukning. Vid uppodling av trädbevuxen mark är rätt
vanligt att avbränna den skog, som ej kan tillgodogöras, med kvarlämnande
avstubbar och rötter att senare småningom uppbrytas, och endast nödtorftigt
luckra jorden mellan stubbarna för sådden.

Vid jordens brukning vinnes arbetsbesparingen genom användning av
redskap, som giva mycket arbete för varje mansdagsverk, d. v. s. genom
arbetsmaskiner med stor arbetsbredd, dragna av ett flertal dragare eller
starka maskinmotorer helst med blott en körkarl. Dessa maskiner äro i
huvudsak desamma som de vid Nordamerikas prairiejordbruk använda.
Särskilt framhållas de för veteskörden allmänt använda »strippers», som
avstryka de mogna axen, vilka omedelbart uttroskas och vannas, så att färdig
saluvara genast erhålles.

Kreatursgödslingen av åkern är naturligtvis i ett land, där djuren så gott
som ständigt gå på bete, mycket obetydlig, men sedan jordens samlade
näringsförråd börjat att medtagas av den fortsatta odlingen, användes numera
allmänt konstgödsling, huvudsakligen med fosfat.

Skördemängden är dock på all icke bevattnad mark mycket låg, av vete
i medeltal blott 7—9 dt. per hektar.

<i>Vete</i> är landets huvudgröda och angives för senaste år hava upptagit
ungefär hälften av den odlade jorden och över <sup>4</sup>/<sub>5</sub> av den sädesbärande
arealen. Det odlas jämte andra grödor i kusttrakterna och bergssluttningarna,
där fullt tillräcklig nederbörd faller, och är tämligen enarådande i det
innanför liggande regnfattiga slättlandet. Genom rationell förädling ha under
senare år frambragts sorter, som uppgivas ha stor motståndskraft mot torka
och mot svartrost, som ofta starkt nedsätter skörden,<footnote>Rostskadornas stora omfattning har föranlett hållandet av vetenskapliga konferenser för överläggningar om dess bekämpande, den första i  Melbourne år 1890.</footnote> liksom även sådana
som genom bladrikedom äro lämpliga till grönhö, vartill vete används mer
än andra sädesslag. Av dessa odlas mest havre, men blott i de trakter, där
tillgången på fuktighet framkallat ett blandat lantbruk med kreatursskötsel
och mejerihantering, och där lucern och fruktodling jämte vete upptaga den
mesta jorden. I områden inom den varma zonen med tillräcklig nederbörd
eller bevattning, huvudsakligen i Queensland, är numera sockerrör den
förnämsta grödan.

<i>Vin-</i> och <i>fruktodlingen</i> har under senare år fått en ofantlig omfattning.
Vinodlingen infördes redan tidigt och genom införande av ädla sorter från
Europa samt förbättring av vinberedningen har denna hantering från
1870-talet förbättrats, så att den lämnar väl ansedda vinsorter, varav en betydande
utförsel till England äger rum, särdeles från Syd- och Västaustralien. Än
mer betydande är odlingen och exporten av- äpplen från de sydöstra delarna
av världsdelen och Tasmanien samt ananas från Queenslands tropiska delar.
Även apelsiner, fikon, bananer m. fl. sydfrukter odlas i stor omfattning.

HUSDJURSSKÖTSELN har dock alltjämt varit den förnämsta
inkomstkällan från Australiens lantbruk. Till en början var denna i huvudsak
inskränkt till avel av får, vilka voro de enda djur, som kunde tillgodogöra
betet i de torra landsdelarna. Djurens antal växte hastigt, och hjordar på
tiotusental uppföddes under fri betesgång.


Fårstocken beräknades år 1851 utgöra omkring 15 miljoner och har
sedan, trots tid efter annan inträffad stark decimering till följd av ihållande
regnbrist, varit i fortgående ökning, så att den år 1917 uppgick till omkring
85 miljoner.

<img l>Fig. 216. Australisk merinobagge.</img>

Till en början var ullen den enda säljbara produkten. På 1850-talet
började man att tillgodogöra kropparna genom att utsmälta fettet, som blev en
betydande exportartikel. I mitten
av följande årtionde blev beredning
av köttkonserver i hermetiskt slutna
kärl en storindustri, och från
början av 1880-talet vidtog utförsel
av fruset kött, som har blivit det
förnämsta sättet för fårkroppens
tillgodogörande. Fåren utgöras
övervägande av merinoras. År 1797
infördes djur av denna, som det
uppgives av negretti-typ, från England,
och år 1828 skola sådana av
elekto-raltyp samt än senare av
Rambouillet-typ ha införts. I Australien ha
de under inverkan av naturförhållandena och planmässigt urval ökat i
ullmängd under bibehållande av ullens finhet.

För att öka djurens slaktvärde ha merinofåren under senare år i de
regnrikare trakterna korsats med engelska köttfår av Lincoln- och
Leicesterraserna.

<i>Nötkreatursaveln</i> var tidigare rätt inskränkt, men sedan utförseln av
fruset kött börjat, har den betydligt tilltagit i vissa områden, särdeles i norra
Queensland, som till följd av den höga värmen äro mindre lämpliga för får.
Där beta nu stora, halvvilda hjordar, vilka från de magrare betesmarkerna
i det inre drivas ned att fullgödas på bättre beten i kusttrakten. Till
gödning användes huvudsakligen korthorn- och därnäst i antal Hereford-boskap.
I de regnrika sydöstra och sydvästra kusttrakterna med dess frodiga
lucernvallar har sedan 1880-talet mjölkboskap, mest av Jersey och
korthorn, men även av andra raser börjat hållas i hastigt ökat antal och en
mycket omfattande mejerihantering uppstått, huvudsakligen för beredning
av smör, varav en betydande export till England numera äger rum.

I samband med mejerihanteringen har svingödning, huvudsakligen
grundad på utfodring av skummjölk och lucern, blivit en viktig inkomstkälla för
dessa trakter.

Hästarnas antal är rätt stort, omkring 2.<sub>5</sub> miljoner; de uppfödas i stort
antal i fritt betande hjordar på de norra, gräsrikare slätterna.

Strutsuppfödning förekommer i de norra, heta och torra landsdelarna.
Slutligen må bland animala produkter nämnas kaninkött. Kaniner
infördes år 1862 som jaktvilt men förökade sig så, att de genom sina gångar i
jorden och förtäring av betesväxtligheten blivit en verklig landsplåga, till
vars utrotande åtskilliga medel försökts. Numera fångas de i tusental och
giva genom utförsel av fruset kaninkött landet en ej föraktlig inkomst.

</chapter>
<chapter name="Nya Zeeland">
<h1>NYA ZEELAND.</h1>

<b>D</b>en långt drivna demokratismen i detta engelska dominiluns författning
har även genomförts i avseende på jordbesittningsförhållandena,
senast genom <i>Land act</i> av 1908.

Staten anses som ursprunglig ägare av all den jord, som icke tillförsäkrats
infödingarna, och upplåtelse av jord till enskild besittning kan ske
antingen med full äganderätt eller på arrende, i båda fallen med den
begränsning, att ingen får innehava mer än en viss areal. Vid utgången av
arrendetiden har arrendatorn rätt till förnyad upplåtelse, men efter ny värdering av
jorden oberäknat värdet av den förbättring, som jorden fått under
föregående upplåtelse, varigenom sålunda den oförtjänta värdestegringen
förbehålles staten. Staten har också rätt att expropriera enskild jordegendom för
att stycka den i mindre lägenheter.

Jord utlämnas åt enskilda efter ansökan om visst jordområde, varvid
största arealen är 640 acres av l:a, 2,000 acres av 2:a och 5,000 acres av 3:e
k assens jord. Om upplåtelsen begärts till full äganderätt, skall spekulanten
betala <sup>1</sup>/<sub>5</sub> av jordens värde omedelbart och resten inom 30 dagar, men först
sedan han utfört jordförbättring till visst värde, är äganderätten slutgiltig.
Upplåtelsen kan även ske på arrende på 25 år mot avgäld av 5 proc. av
egendomens värde och rätt till att förvärva äganderätten inom denna tid,
msn först efter 10 års innehav och med villkor att han bor på egendomen
och utfört förbättringar till ovan nämnda värde. Om han avstår från att
köpa, kan han få arrendet förnyat eller återfå värdet av utförda
förbättringsarbeten.

På arrende utan inköpsrätt upplåtes jord på perioder om 66 år med rätt
till förnyelse och att av efterföljande arrendator erhålla ersättning för gjorda
odlings- och förbättringsarbeten samt byggnader. Avgälden är 4 proc. av
egendomens värde.

Därjämte utlämnas »smärre betesmarker» av 5,000 eller 20,000 acres på
21 år mot avgäld av lägst 2<sup>1</sup>/<sub>2</sub> proc. av jordens värde, varjämte större
betesmarker, som kunna föda högst 200,000 får eller 40,000 nötkreatur upplåtas
s.enom auktion på viss tid högst 21 år. De senare upplåtelserna brytas, om
marken försäljes eller upplåtes på arrende till odling.

I gruvtrakterna kunna jordområden av högst 100 acres upplåtas på 21 år.

För kolonisation av obebygda områden upplåtas jordområden på 1,000—
11,000 acres åt föreningar av minst 12 personer, med villkor, att det skall
vara minst en medlem på varje 100 hektar och att ingen får innehava mer
än 320 hektar. Upplåtelsen sker för övrigt på samma villkor, som ovan
angivits för vanliga arrenden. Om marken är skogbevuxen, kan upplåtelse ske
till enskilda personer och omfatta 10—200 acres, med skyldighet att avverka
skogen, rödja byggnadsplats och beså marken till bete mot ersättning för
skogsarbetet och understöd till bebyggande och rätt att därefter få jorden
på arrende på vanliga villkor.


Slutligen utlämnas jord på arrende för att skapa byar av egna hem åt
arbetare, dels bostadslägenheter på högst 1 acre, dels jordbrukslägenheter på
högst 100 acres.

Jordbruk, boskapsskötsel med mejerihantering samt fruktodling har i
stort sett utvecklats på liknande sätt som i de australiska kolonierna.

*

I det föregående ha spridda uppgifter lämnats om
jordbrukskolonisationen och lanthushållningens utveckling i ett antal utomeuropeiska länder,
i vilka anmärkningsvärda strävanden visat sig att införa ett tidsenligt
jordbruk, särdeles sådana länder, som fått någon större betydelse som
leverantörer  till  världsmarknaden  av produkter  av  lantbruk  och  husdjursskötsel.

Beträffande övriga kolonialländer har förf. till följd av saknad av material
måst avstå från även en sådan fragmentarisk skildring.

<img></img>
</chapter>


<chapter name="Sakregister">
<h1>SAKREGISTER</h1>
<h2>SAKREGISTER.</h2><footnote>I denna ordförteckning ha icke hänvisningar rörande snart sagt under varje land omtalade föremål, ss. de allmänna beteckningarna för de vanliga slagen av säd, husdjur, kulturåtgärder och redskap, upptagits.</footnote>
</chapter>

<chapter name="Sakreg. A.">
<table>
<td 2 c><h3>A.</h3>
<td 2 r>Sid.
<td>Aarekast ............<td r>101, 366
<td>Aaremaal ................<td r>366
<td>Aas.............. <td r>196, 203, 345
<td>Abderhalden, E. .... <td r>469, 535
<td>Aberdeen-Angus boskap ...<td r>328, 329, 623,
<td 2 r>771, 827, 835, 842
<td>Abildgaard, P. C. ........<td r>357
<td 2>Ablaktering. Se Avstigning.
<td>Absentism ...... <td r>312, 601, 652
<td>Absorptionsförmåga, jords ..<td r>314, 457
<td>Acacia ..............<td r>255, 850
<td>Accolæ ..................<td r>118
<td>Achard, F. C. ............<td r>278
<td>Ackermann ..............<td r>274
<td>Actor ................<td r>66, 120
<td>Administratör ............<td r>274
<td>Adripia ..................<td r>131
<td>Advocatus ................<td r>121
<td>Ægilops ................<td r>44
<td>Affer ....................<td r>172
<td>Agrarförening ............<td r>524
<td>Agrarium ................<td r>139
<td>Agri decumates ..........<td r>65
<td>Agromanie .............. <td r>242
<td>Ailts ....................<td r>170
<td>Akademier .......<td r>496, 530, 641, 717
<td>Akerlaug ................<td r>366
<td>Akkader ................<td r>40
<td>Akleja ..................<td r>409
<td>Akoland .................. <td r>431
<td>Akrell, R. ................<td r>745
<td>Alant ....................<td r>212
<td>Aldii, Aldioni ..<td r>89, 108, 109, 119
<td 2>Alfalfa. Se Lucern.
<td>Alfort ........<td r>244, 260, 500, 509-511
<td 2>Allgauer. Se Alpboskap.
<td>Allmänningsbönder ......<td r>185
<td>Allmänningsöre .......... <td r>204
<td 2>Allodium. Se Odal.
<td>Alpboskap ....<td r>6, 483, 509,
<td 2 r>548, 568, 771, 804
<td>Alphushållning ..<td r>292, 538, 565
<td>Alsikeklöver .....<td r>278, 407, 616, 644, 676
<td>Alstringzrot ..............<td r>409
<td>Alströmer, J. .....<td r>383, 406, 407, 416, 418
<td 2>Alsädsbrug. Se Ensädesbruk.
<td>Althaea .............. <td r>131, 212
<td>Alvluckring ..............<td r>319
<td>Amaranthus ............<td r>75
<td>Amareller ................<td r>279
<td>Amider ..................<td r>466
<td>Ammi ..................<td r>132
<td>Amoreer ................<td r>40
<td>Amouretter ..............<td r>409
<td>Amtmann ......<td r>120, 153, 274
<td>Amtschreiber ............<td r>274
<td>Ananas ..............<td r>438, 855
<td>Ancona-höns ............<td r>629
<td>Andalusisk hästras ..<td r>235, 489
<td>Andalusisk hönsras ..<td r>629, 780
<td>Andecinga ................<td r>122
<td>Andelsväsen ....<td r>473, 665, 721, 783, 795
<td>Andersen, J. B. H. .......<td r>682
<td>Andersson, J., å Klingsbo .................<td r>404
<td>Anderstuga ..............<td r>201
<td 2>Andropogon. Se Hirs.
<td>Anemone ................<td r>409
<td>Anerbenrecht ....<td r>515, 519, 559
<td>Angaria ..................<td r>109
<td>Angelica ................<td r>211
<td>Angierboskap .....<td r>681, 771, 804
<td>Anglesea-boskap ..........<td r>329
<td>Anglobretagne-häst .........<td r>508
<td>Anglomanie ..............<td r>241
<td>Anglonormandisk häst .....<td r>257, 508, 568, 842
<td>Anguria ...........<td r>438
<td 2>Angus. Se Aberdeen-Angus.
<td>Anspänning ..............<td r>248
<td>Antilop ..................<td r>38
<td 2>Apelsin. Se Orange.
<td>Appendaria ..............<td r>141
<td>Aprikos ......<td r>24, 28, 92,
<td 2 r>115, 255, 302, 324, 409
<td>Araber ..............<td r>110, 114
<td>Arabien ..................<td r>46
<td 2>Arachis. Se Jordnöt.
<td>Araire ..............<td r>142, 248
<td>Aratores ................<td r>66
<td>Aratrum ..............<td r>64, 129
<td>Arbetare .....<td r>66, 168, 311, 
<td 2 r>476, 520, 576, 602, 742, 815, 849
<td>Arbetareförordning ...<td r>168, 311, 603
<td>Arbetsgivareförening ...<td r>476, 603, 743
<td>Arch, J. ..................<td r>603
<td 2>Ardenner-häst. Se Belgisk.
<td>Arenander, E. O. ........<td r>774
<td>Argali ....................<td r>8
<td>Argentina ................<td r>837
<td>Arinca ................<td r>12, 71
<td>Aripennis ................<td r>122
<td>Arkal-fàr ................<td r>8
<td>Armoracia ............<td r>19, 75
<td>Armsby, H. P. ......<td r>468, 817
<td>Arrhenius, J. ........<td r>718, 725
<td>Arrondierung ............<td r>517
<td>Arum ....................<td r>32
<td>Ascheberg, B. v. ..........<td r>412
<td>Asfodelus ................<td r>55
<td>Askgödsling ...<td r>68, 87, 208, 250, 565
<td>Assart land .............. <td r>308
<td>Assyrien ..................<td r>39
<td>Aster ....................<td r>29
<td>Astrakanäpple............<td r>409
<td>Atriensis ................<td r>66
<td>Atropa ..................<td r>212
<td>Attung ..................<td r>189
<td>August I av Sachsen .....<td r>264
<td>Augustipäron ............<td r>409
<td>Aurikler ..................<td r>150
<td>Australien ................<td r>853
<td>Avelscentrum .....<td r>629, 683, 775
<td>Avelsförening ............ <td r>662
<td>Avgärdaby .............. <td r>199
<td>Avitaminos ..............<td r>470
<td>Avsugning, Ablaktering ......<td r>74, 255, 324
<td>Avsöndring ..........<td r>397, 737
<td>Avvittring ............<td r>396, 733
<td>Aylesbury-anka ..........<td r>629
<td>Ayrshireboskap .....<td r>329, 623, 708,
<td 2 r>771, 804, 827, 835
</table>
</chapter>

<chapter name="Sakreg. B.">
<table>
<td 2 c><h3>B.</h3>
<td 2 r>Sid.
<td>Babcock, St. M. ..........<td r>830
<td>Babylonien ..............<td r>39
<td 2>Backstugusittare. Se Husmän.
<td>Bager, Haqvin ............<td r>407
<td>Bail à censive ............<td r>245
<td>Baile ....................<td r>170
<td>Bailey ..................<td r>319
<td>Bailiff ....................<td r>166
<td>Baker, John Wynn ...........................<td r>315
<td>Bakewell, R. ...<td r>315, 325, 328, 625, 628
<td>Bakonysvin ..............<td r>550
<td>Bakteriologi ............<td r>456
<td>Balk ....................<td r>165
<td>Balkanländerna ..........<td r>650
<td>Balkplöjning ............<td r>750
<td>Balsamväxter ............<td r>46
<td>Banalité ..............<td r>137, 246
<td>Banan ...<td r>28, 115,
<td 2 r>438, 841, 847, 855
<td>Bang, B. ............<td r>670, 781
<td>Bankiva-höns ............<td r>10
<td>Bannskog ......<td r>126, 135, 160
<td>Bantam-höns ............<td r>629
<td>Banteng ................<td r>6, 33
<td>Barock-stil ..........<td r>230, 254
<td>Baroner ..............<td r>153, 184
<td>Barral, J. ................<td r>494
<td>Barthel, Chr. ............<td r>784
<td>Basilica .............. <td r>75, 409
<td>Batat ..............<td r>20, 32, 438
<td>Bates ....................<td r>621
</table>












<table>
<td>Baumann, A. ............<td r>536
<td 2>Bebyggelse. Se Kolonisation.
<td>Bechtoldsheim,  v. ........<td r>782
<td>Beckman, J. .............. <td r>272
<td>Behring, E. A. v. ........ <td r>472
<td>Bekleming ................<td r>299
<td>Belgien ..................<td r>573
<td>Belgisk häst ....<td r>509, 587, 647, 768
<td>Bell, Patr. .......... <td r>613, 819
<td>Bemmelen, v. ............<td r>457
<td>Benediktiner ..........<td r>106, 110
<td>Benificialgods ............<td r>120
<td>Beneficium  ..............<td r>105
<td>Benework ................<td r>166
<td>Benmjöl ....<td r>314, 318, 459, 610, 703
<td>Berberis ....<td r>212, 409, 442, 464, 670
<td>Berch, And. ..........<td r>384, 401
<td>Bergamo-får ......<td r>8, 332, 484
<td>Bergamotter ......<td r>22, 324, 409
<td>Bergen, J. Chr. .......... <td r>273
<td>Bergsfrälse ..............<td r>388
<td>Bergslags- och bruksallmänning ........<td r>382
<td>Berkshire-svin ...<td r>332, 450, 550,
<td 2 r>628, 684, 710, 778, 835
<td>Berlepsch ................ <td r>649
<td>Bernstorff, A. P. ........<td r>344
<td>Berra, Dom. ..............<td r>482
<td>Berry-får ................<td r>258
<td>Berthelot, P. A. ..........<td r>455
<td>Bertin ....................<td r>258
<td>Beseler, O. ..............<td r>541
<td>Bestiftungszwang ........<td r>515
<td>Besuttenhet ...... <td r>122, 347, 396
<td>Beta ....<td r>55, 123,
<td 2 r>252, 278, 616, 760
<td>Betesrätt ....<td r>114, 126, 134,
<td 2 r>137, 144, 158, 165, 197, 247, 292
<td>Betonica ................<td r>132
<td>Beunde ..............<td r>128, 149
<td>Beures ..................<td r>162
<td>Beurré-päron ............<td r>409
<td>Beyerinck, N. W. ....<td r>455, 464
<td>Bezoar-get ..............<td r>8
<td>Bifang ..............<td r>128, 149
<td>Biffen, R. H. ............<td r>606
<td>Bigarreau  ................<td r>409
<td>Bigorre, Bigourde ....<td r>257, 508
<td>Bipalium  ................<td r>70
<td>Birkarlar ................<td r>181
<td>Birkeland, O. ............<td r>461
<td>Bischoff, Th. ........<td r>465, 534
<td>Bitjouga-häst ........<td r>340, 646
<td>Bixio ....................<td r>449
<td>Black-faced-får ......<td r>626, 709
<td>Blackhall, J. ..............<td r>459
<td>Bladh, P. J. Bladska rasen ..<td r>436
<td>Blandsäd ........<td r>142, 322, 371
<td>Blekning av köksväxter .....<td r>256
<td>Blendersaumschlag  ......<td r>555
<td>Blith, W. ............<td r>317, 319
<td>Block, A. ................<td r>53
<td>Blodklöver ..........<td r>230, 482
<td>Blomkål ..........<td r>75, 256, 409
<td>Blomsterodling ....<td r>55, 75, 156,
<td 2 r>280, 302, 409, 545, 585
<td>Blädning ............<td r>285, 789
<td>Board of agriculture ...<td r>309, 317, 597
<td>Bockhornsklöver ...<td r>55, 72, 115, 230
<td>Bodsäte ..................<td r>188
<td>Bojarer ..............<td r>175, 650
<td>Bokharaklöver ..........<td r>131
<td>Bol ......................<td r>189
<td>Bolagsförvaltning ........<td r>194
<td>Bolgåva ..................<td r>192
<td>Bolmört ..................<td r>212
<td>Bolstadsren ..............<td r>195
<td>Bolåker ..................<td r>176
<td>Bomull ..........<td r>18, 32, 36, 49, 55, 111,
<td 2 r>115, 125, 438, 443, 477, 488, 644, 824, 841, 844, 847
<td>Bonanza-farm ............<td r>810
<td>Bonchretien ..........<td r>324, 409
<td 2>Bondbönor. Se Åkerbönor.
<td>Bondefrigörelse  ...<td r>266, 344, 515, 632, 650
<td>Bondeförbund ......<td r>524, 578
<td>Bondeuppror .....<td r>87, 136, 148,
<td 2 r>168, 174, 263, 268, 308, 651
<td>Bonsdorff, G. ............<td r>429
<td>Bondsman  ..............<td r>166
<td>Bondtobak  ..............<td r>21
<td>Bono ....................<td r>229
<td>Booth ....................<td r>621
<td>Borago ..................<td r>212
<td>Bordaleire-får ............<td r>490
<td>Bordaria ................<td r>140
<td>Bordarius ................<td r>166
<td>Borden, Gail ............<td r>830
<td>Borgerskap ......<td r>134, 146, 185
<td>Borgström, G. ............<td r>802
<td>Borris, H. v. ............<td r>543
<td>Bortfelder-rova ..........<td r>354
<td>Boscus ..................<td r>143
<td>Boskapspest ......<td r>346, 357, 379
<td>Boulingrin ..............<td r>255
<td>Boulonnais-häst ..........<td r>509
<td>Bourgelat, Cl. ........<td r>260, 357
<td>Boussingault, J. B. ...<td r>453, 455, 465, 493
<td>Bovata ..................<td r>162
<td 2>Bradley
<td>Braekel-höns ............ <td r>592
<td>Brahe, P. .............<td r>402, 406
<td>Brahmaputra-höns ....<td r>629, 686, 779, 829
<td>Brakharv ................<td r>353
<td>Brandförsäkring, Brandstod ...<td r>207, 352
<td>Brasilien ................<td r>850
<td>Bratstvo ................<td r>175
<td>Brauner, v. ..........<td r>401, 402
<td>Breda-höns ..............<td r>629
<td>Brenner, I. ...............<td r>431
<td>Bretagne-får ............<td r>258
<td>Brie-ost ..................<td r>513
<td>Brinksitzer ..............<td r>520
<td>Britannien ............<td r>93, 161
<td>Brittla ..................<td r>131
<td>Broccoli ................<td r>256
<td>Broilus ..................<td r>143
<td>Broman, J. F. ............<td r>774
<td>Bromos ..................<td r> 14
<td>Broncos ..................<td r>449
<td>Bronner ................<td r>457
<td>Bronsfår ..............<td r>8, 84
<td>Bronshund ..............<td r>10
<td>Broocman, B. .....<td r>384, 402, 405, 406, 424
<td>Brown, Lanc. .............<td r>324
<td>Brugsforening ............<td r>664
<td>Brynost ..................<td r>415
<td>Bryte ..........<td r>100, 188, 194
<td>Brådkorn ................<td r>405
<td>Brådärt ..................<td r>406
<td>Bråten ..................<td r>198
<td>Bränning, jord- ....<td r>68, 249,
<td 2 r>275, 318, 371, 610
<td>Brännvin ....<td r>283, 296, 364, 385, 543
<td>Bröståker ................<td r>178
<td>Buffel ....<td r>7, 29, 49, 231, 258, 483
<td>Buffon, G. L. ........<td r>241, 470
<td>Bulgarien ................<td r>652
<td>Bullard, E. W. ..........<td r>819
<td>Bult ......................<td r>402
<td>Bureus, A. ..............<td r>397
<td>Burger, J. ................<td r>533
<td>Burri ....................<td r>455
<td>Bustenar ................<td r>375
<td>Butyrometer ............<td r>783
<td>Buus, N. P. J. .............<td r>671
<td>By ..........<td r>65, 100, 123,
<td 2 r>150, 162, 175, 195, 289
<td>Bygsel ....<td r>194, 361, 366, 697
<td>Buhring, D. E. ..........<td r>270
<td>Bündnerstelle .............<td r>266
<td>Byordning ..............<td r>393
<td>Bysyn ..............<td r>121, 147
<td>Bytvång ........<td r>124, 163, 292
<td>Bärande träd ........<td r>216, 420
<td>Böggild, B. ..............<td r>672
<td>Böhmen ................<td r>172
<td>Böle ....................<td r>198
<td 2>Bönor, egypt. Se  Nelumbium.
<td>Bördsrätt .......<td r>43, 127, 190, 349, 380
</table>
</chapter>

<chapter name="Sakreg. C.">
<table>
<td 2 c><h3>C.</h3>
<td 2 r>Sid.
<td>Cabanaria ................<td r>140
<td>Callistephus .............<td r>29
<td>Calville äpple ............<td r>409
<td>Camellia ..............<td r>29, 255
<td>Cambridgevält ......<td r>613, 753
<td>Camembert-ost ..........<td r>513
<td>Campbell, H. W. .....<td r>822, 854
<td 2>Campi pars. Se Champart.
<td>Canada ..................<td r>831
<td>Camillon, B. ............<td r>221
<td>Capitulare ................<td r>117
<td>Carl IX ..................<td r>411
<td>Carl X Gustaf ...........................................<td r>412
<td>Carl XI .........<td r>381, 386, 412, 414
<td>Carl d. store ....<td r>105, 115-121
<td>Carp ....................<td r>800
<td>Carr ....................<td r>163
<td>Carruca ..................<td r>130
<td>Casale ..................<td r>140
</table>

<table>
<td>Cato ....................<td r>62
<td>Caulis ....................<td r>130
<td>Cavallina ................<td r>229
<td>Ceipul ..................<td r>212
<td>Cellarius ................<td r>66
<td>Celle ....................<td r>547
<td>Celleiros ................<td r>487
<td>Censuales ................<td r>119
<td>Centena, Centenarius ..........<td r>88, 92, 118
<td>Centrifug, Separator ...<td r>688, 782
<td>Centrifugalsorterare ......<td r>402
<td>Ceorl ....................<td r>162
<td>Chambers, W. ............<td r>324
<td>Champart ..........<td r>139, 246
<td>Charmoise-får ............<td r>510
<td>Charolais-boskap ........<td r>509
<td>Charrue ................<td r>142
<td>Chateauvieux ........<td r>251, 321
<td>Cheddar ost ........<td r>630, 784
<td>Cheshire-ost ..............<td r>630
<td>Chevalier ................<td r>259
<td>Cheviot-får ......<td r>332, 625, 709, 777
<td>Child, R. ................<td r>317
<td>Chile ....................<td r>848
<td>Chilesalpeter ............ <td r>459
<td>Chittagong-höns ....<td r>629, 829
<td>Choro-ghi ................<td r>32
<td>Christian II ..............<td r>341
<td>Christian III ........<td r>341, 360
<td>Christian IV ........<td r>342, 354
<td>Christian V ..............<td r>342
<td>Christian August av Augustenborg .....<td r>679
<td>Christensen, H. ......<td r>669, 673
<td>Chrysanthemum ..........<td r>255
<td>Cicera ..................<td r>71
<td>Cichorium, Cikoria ....<td r>36, 75, 131,
<td 2 r>253, 409, 584, 645
<td>Cider ....................<td r>255
<td>Cimbal, O. ..............<td r>541
<td>Cistercienser ........ <td r>106, 183
<td>Citron .........<td r>23, 28, 36, 45, 50,
<td 2 r>74, 111, 112, 115, 225, 439, 482, 489
<td>Clausum  ................<td r>140
<td>Cleveland-häst ......<td r>620, 769
<td>Clusius ..............<td r>254, 301
<td>Clydesdale-häst .......<td r>328, 621, 768,
<td 2 r>769, 826, 835, 847
<td>Coca  ....................<td r>847
<td>Coccinoeaulion ..........<td r>19
<td>Cochinchina-höns ...<td r>629, 686, 779, 829
<td>Coke of Holkham ........<td r>314
<td>Colbert, J. B. .........<td r>221, 237, 257, 261
<td>Colbjörnsen, Chr. ........<td r>344
<td>Colding, L. A. ............<td r>673
<td>Colerus, J. ..............<td r>272
<td>Coliberti ............<td r>141, 166
<td>Collie-hund ..............<td r>10
<td>Colling ..........<td r>315, 329, 621
<td 2>Colmation. Se Jordsvämning.
<td>Colocasia ................<td r>36
<td>Coloni ..........<td r>64, 108,
<td 2 r>109, 119, 174, 187
<td>Coloradobagge ...... <td r>464, 822
<td>Columella ................<td r>62
<td>Comice, Comizi .........<td r>272, 378, 476, 492, 497
<td>Commassation ............<td r>517
<td>Commercani ............<td r>124
<td>Common, Commonor ..<td r>162, 441
<td>Complant ................<td r>139
<td>Condamina ..............<td r>140
<td>Conestogas ..............<td r>449
<td>Conseils provinciaux ......<td r>242
<td>Consorteria ..........<td r>108, 124
<td>Consorzi ................<td r>478
<td>Contadini ................<td r>109
<td>Convolvulus ..............<td r>75
<td>Cooch, J. ................<td r>321
<td>Cooke, J. ............<td r>320, 322
<td>Copyhold ............<td r>168, 307
<td>Cornwall-boskap ........<td r>329
<td>Coste, J. J. C. M. ....<td r>494, 514
<td>Cotarii ..............<td r>118, 166
<td>Cotsele ..................<td r>162
<td>Cotswold-får .........<td r>172, 331, 332,
<td 2 r>625, 709, 777, 828
<td>Cotta, H. v. ........<td r>554, 689
<td>Cottager ................<td r>166
<td>Coutume ................ <td r>136
<td>Coyot ................<td r>10, 812
<td>Crambe ..................<td r>18
<td>Craonnais-svin ......<td r>511, 569
<td>Crates ..................<td r>69
<td>Crescentius, P. ...........<td r>19, 110, 148, 272
<td>Crève-coeur-höns ....<td r>512, 629
<td>Criollo ..............<td r>842, 843
<td>Crofter ..............<td r>169, 600
<td>Crosskillvält ........<td r>613, 753
<td>Cumberland-svin ........<td r>778
<td>Cunin-Gridaine ..........<td r>493
<td>Curtilus  ..................<td r>140
<td>Curtis ..............<td r>108, 120
<td>Custos ....................<td r>66
</table>
</chapter>

<chapter name="Sakreg. D.">
<table>
<td 2 c><h3>D.</h3>
<td 2 r>Sid.
<td>Dadelpalm .........<td r>41, 46, 50, 55, 115, 439
<td>Daehn, Al. v. ............<td r>806
<td>Dagwerdi ................<td r>118
<td>Dagsverksplikt ......<td r>139, 351
<td>Dahl, F. A. ........<td r>711, 747
<td>Dalgas, E. ................<td r>661
<td>Damascenerplommon .....................<td r>324
<td>Dandolo, E. ..............<td r>232
<td>Danmark ..<td r>98, 180, 341, 655
<td>Daubenton, L. J. M. ..<td r>241, 258
<td>Davy, Humphrey ........<td r>316
<td>Davy, T. T. ..............<td r>623
<td>De Bary, H. A. ..........<td r>464
<td>Decaisne, J. ...............<td r>505
<td>De Candolle, A. ..........<td r>244
<td>Decani  ..................<td r>120
<td>Decazes, E. de ..<td r>492, 509, 511
<td>Deere, J. ................<td r>818
<td>Déhérain, P. P. ....<td r>456, 501
<td>Deichsgraf, Deichshufe .....<td r>149
<td>Deja ......<td r>390, 415, 781, 798
<td>De Laval, G. ........<td r>688, 782
<td>Delbruk .......<td r>108, 121, 138, 139,
<td 2 r>194, 227, 245, 298, 366, 475, 577, 634, 642, 815
<td>Demesne ........<td r>165, 170, 307
<td>Denitrifikation ..........<td r>455
<td>Dentalia ..................<td r>69
<td>Devon-boskap ........<td r>329, 623
<td>Devon-får ................<td r>332
<td>Deyeux ..................<td r>259
<td>Dibbling ................<td r>313
<td>Dictamnus ..............<td r>132
<td>Diel, A. ..............<td r>279, 544
<td>Dienstgut ................<td r>152
<td>Digerdöden .......<td r>135, 147, 163, 182
<td>Dikesplog ................<td r>401
<td>Dikning .........<td r>68, 171, 194, 208,
<td 2 r>249, 276, 317, 370, 400, 502, 609
<td>Dikningslag ....<td r>493, 503, 747
<td>Dill .......<td r>21, 41, 75, 131, 212, 409
<td>Dippe, Gebr. ..............<td r>543
<td 2>Dishley-får. Se Leicester.
<td>Dispensator ..............<td r>66
<td>Djupkultur .......<td r>276, 300, 540, 583
<td>Djurläkekonst .........<td r>57, 76, 116, 143, 232, 
<td 2 r>244, 259, 357, 376, 418, 471, 506, 562,
<td 2 r>564, 581, 619, 645, 671, 707, 729
<td>Dogg ............<td r>10, 43, 57
<td>Dole ....................<td r>163
<td>Dolebra ..................<td r>69
<td>Dolichos ..........<td r>16, 32, 55
<td>Dombasle, M. de ....<td r>492, 503
<td>Domesday-book ..........<td r>163
<td>Domesticus ..............<td r>120
<td>Dominium ..............<td r>109
<td>Dorfweisung ........<td r>121, 147
<td>Dorking höns ........<td r>629, 780
<td>Dornitzer, J. ............<td r>354
<td>Dorset-får ................<td r>332
<td>Doucin ................<td r>22, 255
<td>Doyère, L. ..............<td r>494
<td>Dragon ..........<td r>131, 212, 409
<td>Drake, Fr. ..............<td r>322
<td>Drank ....................<td r>411
<td>Dravidiska folk .......... <td r>39
<td>Dreeschland ........<td r>121, 541
<td>Drillkultur  ..............<td r>314
<td>Drillplog ................<td r>320
<td>Drivbänk ...... <td r>280, 354, 409
<td>Droit de meilleur cattel ..<td r>297
<td>Droit d'étapes ............<td r>297
<td>Dromedar ............<td r>29, 42
<td>Drusjina ................<td r>195
<td>Dryfarming ......<td r>822, 852, 854
<td>Dräneringsfond ..........<td r>736
<td>Drängefogde ............<td r>390
<td>Dubreuil, A. ..............<td r>494
<td>Duchartre, P. E. S. ......<td r>494
<td>Duclaux, E. ..............<td r>501
<td>Duhamel Dumonceau ...<td r>222, 241, 248
<td>Dun-får ..................<td r>332
<td>Dunlop-ost ..............<td r>630
<td>Dupetit ..................<td r>455
<td 2>Durham. Se  Korthorn.
<td>Duroc-Jersey-svin ...<td r>827, 835
<td>Durrah ................<td r>15, 46
<td>Dvärghöns ............<td r>80, 629
<td>Dyngja ..........<td r>90, 101, 200
</table>

<table>
<td>Dzierzon ........<td r>551, 649, 781
<td>Dödvider ..........................................................<td r>216
</table>
</chapter>

<chapter name="Sakreg. E.">
<table>
<td 2 c><h3>E.</h3>
<td 2 r>Sid.
<td>Echenillage ..........<td r>256, 305
<td>Eckenbrecher, v. ........<td r>541
<td>Eckhardt, J. G. ......<td r>222, 273
<td 2>l'Ecluse, Ch. de. Se Clusius.
<td>Edelcrantz, A. N. ........<td r>717
<td>Egartenwirtschaft .......<td r>130, 275, 291, 541
<td>Egna hem ...............<td r>496, 598, 740
<td>Egypten ..................<td r>34
<td>Ehrengranat, C. A. ......<td r>767
<td>Eiderstedt-får ............<td r>416
<td>Einfuhrschein ............<td r>518
<td>Einlieger ................<td r>521
<td>Einvirkesmand  ..........<td r>212
<td>Einöde ..............<td r>128, 149
<td>Einödung ................<td r>269
<td>Ekeberg, M. ..............<td r>784
<td 2>Ekonomiska sällskap. Se Lantbrukssällskap.
<td>Ekonomistiska skolan ...<td r>221, 240
<td>Ekplanteringsfond ........<td r>786
<td>Eksilkesmask ........<td r>33, 785
<td>Elafoboskon ..............<td r>20
<td>Elamiter ................<td r>40
<td>Elektoral-får ...<td r>549, 776, 805, 856
<td>Elisabeth av England .........<td r>305
<td>Elisabeth av Ryssland .......<td r>334, 337
<td>Elkington, J. .....<td r>315, 318, 609, 746
<td>Ellman, J.  och Th. .....<td r>326, 332, 623, 626
<td>Elofson, A. ..............<td r>763
<td>Emden-gås  ..............<td r>630
<td>Emfyteusis ...........<td r>63, 64,
<td 2 r>108, 172, 476, 577
<td>Emmenthalerost ....<td r>484, 784
<td>Empirister ..............<td r>273
<td>Enclosure ..........<td r>167, 307
<td>Endivia ..............<td r>75, 409
<td>Enemærke- l. Enestegaard ........................<td r>195
<td>Eneroth, O. ..............<td r>764
<td>Engelsk fullblodshäst ...<td r>327, 619
<td>England ........<td r>161, 305, 595
<td>Engrais flamand ....<td r>249, 300
<td>Engström, N. L. ..........<td r>784
<td>Enkæ skipt ..............<td r>198
<td>Enkorn-vete .....<td r>12, 41, 50, 542
<td>Ensilage ..............<td r>505, 763
<td>Enskifte ..................<td r>403
<td>Enskiftes l. Ensädesbruk ...<td r>207, 339, 352, 403
<td>Entomologisk anstalt .......<td r>536
<td>Eorl ....................<td r>162
<td>Erbpacht, Erbzins ......<td r>128, 151
<td>Erebinthos ................<td r>16
<td>Ergastularius ............<td r>66
<td>Erici, Is. ................<td r>419
<td>Eriksson, Jak. ......<td r>730, 765
<td>Erslew, H. ..........<td r>687, 781
<td>Eruca ................<td r>75, 131
<td>Erw ......................<td r>169
<td>Ervilia ..................<td r>71
<td>Erämaa ............<td r>179, 426
<td>Esche ....................<td r>124
<td>Escourgeon ..............<td r>301
<td>Escurial ..................<td r>235
<td>Esparsett .............<td r>229, 253, 278,
<td 2 r>292, 302, 373, 504, 565, 617
<td>Essartio ..................<td r>129
<td>Essex-dikning ............<td r>317
<td>Essex-harv  ..............<td r>321
<td>Essex-svin ......<td r>550, 628, 778
<td>Etienne, Ch. ........<td r>237, 272
<td 2>Etiolering. Se Blekning.
<td>Etrusker ................<td r>60
<td>Exarteria, Exartum ......<td r>142
<td>Exmoorfår ..............<td r>332
<td>Explosionsmotor ..........<td r>752
<td>Experimentalekonom .........<td r>273
<td>Exsickator ................<td r>784
<td>Extirpator ..........<td r>321, 612
<td>Extraktor ................<td r>782
<td>Eyde, S. ................<td r>461
<td>Eylon, T. C. ............<td r>622
</table>
</chapter>

<chapter name="Sakreg. F.">
<table>
<td 2 c><h3>F.</h3>
<td 2 r>Sid.
<td>Fackverksmetod ..........<td r>554
<td>Faggot, J. ................<td r>394
<td>Falander, E. M. ..........<td r>431
<td>Far ..............<td r>12, 71, 229
<td>Far-get .................. <td r>8
<td>Farmers Alliance ........<td r>813
<td>Farmers institutes ....<td r>816, 832
<td>Farmers Union ..........<td r>607
<td>Fasan ........<td r>10, 80, 134, 283, 358
<td>Fastighetstaxering ....<td r>348, 364, 658
<td>Fateburshustru ..........<td r>390
<td>Fattigvård ..............<td r>206
<td>Faverolles-höns ..........<td r>512
<td>Feigbohne ................<td r>277
<td>Feilitzen, C. v. ..........<td r>746
<td>Fellenberg, P. E. v. ...<td r>562, 564
<td>Femelschlagbetrieb ......<td r>285
<td 2>Feodalväsen. Se Länsväsen.
<td>Festetics ................<td r>531
<td>Fettstussfår ..........<td r>8, 340
<td>Fettsvansfår .......<td r>8, 29, 37, 43, 49, 340
<td>Feudum .................. <td r>105
<td>Fief ..................<td r>137, 138
<td>Fikon ...........<td r>24, 28, 32, 36, 42, 45,
<td 2 r>55, 74, 115, 132, 235, 324, 439, 482, 489, 853
<td>Filbertnöt ................<td r>324
<td>Finland ........<td r>178,  426, 791
<td>Finnar ..........<td r>95, 371, 386
<td>Finnskott ................<td r>375
<td>Finsk häst ..............<td r>803
<td>Fioringräs ..............<td r>676
<td>Fiscalini ........<td r>118, 119, 120
<td>Fischerström, J. ..........<td r>426
<td>Fiskerilagstiftning ...<td r>425, 557, 789, 808
<td>Fiskguano ................<td r>703
<td>Fiskodling .....<td r>80, 135, 160, 218,
<td 2 r>262, 286, 426, 486, 514, 556, 649, 690, 713, 790
<td>Fitz Herbert, A. o. J. ...........<td r>313
<td>Fjord, N. J. ....<td r>468, 668, 688
<td>Fjäderharv ..........<td r>752, 818
<td>Fjällras, boskap ......<td r>709, 774
<td>Fjärdepartsräfst ..........<td r>381
<td>Flach, S. ................<td r>775
<td>Flad-byg ................<td r>371
<td>Flandern ................<td r>296
<td>Flandrisk fårras ........<td r>258
<td>Flat ......................<td r>203
<td>Fleischer, El. .....<td r>347, 355, 765
<td>Fleischer, M. ............<td r>536
<td>Flottning ....<td r>81, 423, 787, 789
<td>Flurbuch ................<td r>522
<td 2>Flurzwang. Se Bytvång.
<td>Flygsandsplantering .....<td r>359, 787
<td>Flyinge ........<td r>442, 767, 776
<td>Fläcksjuka  ..............<td r>512
<td>Fläder ..................<td r>212
<td>Fläktvanna ..............<td r>754
<td>Flättring ................<td r>405
<td>Foderenhet ..............<td r>468
<td>Fodernorm ..........<td r>465, 468
<td 2>Fodervall. Se Vallodling.
<td 2>Foenum græcum. Se Bockhornsklöver.
<td>Foljambe, I. .............<td r>319
<td>Folkland ................<td r>161
<td 2>Fornskipt. Se Hamarskifte.
<td>Forssell, H. .....<td r>408, 410, 413
<td>Forsögslaboratorium Landökonom ...<td r>668, 688
<td>Fortaa, Forte ............<td r>195
<td>Fosfatgödsling ..........<td r>643
<td>Fosfatider ................<td r>469
<td>Fotplog ..................<td r>401
<td>Fournier ................<td r>256
<td>Fowler, J. ..............<td r>15
<td 2>Fragaria. Se Smultron.
<td>Frammers ..........<td r>201, 352
<td>Franc fief ................<td r>138
<td>Frank, Ad. ..............<td r>61
<td>Frankiska riket ..........<td r>116
<td>Frankrike ......<td r>135, 236, 491
<td>Frasbrand ................<td r>472
<td>Frederiksborgs stuteri ...<td r>355, 679
<td>Frederiksen, Erh. ........<td r>669
<td>Fredrik I av Danmark ...<td r>341, 357
<td>Fredrik II av Danmark ...<td r>355, 360
<td>Fredrik IV av Danmark ....<td r>343
<td>Fredrik VI av Danmark ....<td r>344
<td>Fredskog  ................<td r>359
<td>Freeholder  ..............<td r>168
<td>Freemen ................<td r>165
<td>Freiburg-boskap ........<td r>509
<td>Freizins ..................<td r>151
<td>Freudenreich E. v. ......<td r>563
<td>Fridlysning av vilt ......<td r>377
<td>Friedrich II (den store) .......<td r>265-285
<td>Friedrich Wilhelm (den store kurfursten)<td r>265
<td>Friedrich Wilhelm I ....<td r>265, 266
<td>Frihetsmil ................<td r>388
<td>Friskjuts ................<td r>204
<td>Frisstod ..................<td r>411
<td>Frohndienst ........<td r>121, 152
<td>Frohnhof ................<td r>121
</table>

<table>
<td 2>Fromental. Se Knylhavre.
<td>Frostfjäril ................<td r>410
<td>Fruitière ...........<td r>259, 497, 498, 513, 570
<td>Frälse ..............<td r>185, 388
<td>Frälseköp ................<td r>380
<td>Frögödsling ...........<td r>68, 70, 115, 277, 403
<td>Fröhandel ............<td r>256, 280
<td>Frökontroll .....<td r>536, 670, 731, 729
<td>Fröodling .......... <td r>280, 545
<td>Fröodlingsförening ..............<td r>661
<td>Fuller, R. ................<td r>321
<td>Fundi .................... <td r>108
<td>Furlong ..................<td r>165
<td>Futaie ....................<td r>143
<td>Fylke ................<td r>88, 99
<td>Fyrskifte ............ <td r>207, 403
<td>Fysiokratism ........<td r>221, 240
<td>Fårget ..................<td r>9
<td>Fårhund ................<td r>10
<td>Fårkoppor ......<td r>260, 472, 646
<td>Fårpremiering ......<td r>416, 777
<td>Fäbod ................<td r>325, 398
<td>Fägård ..................<td r>199
<td>Fähus ..................<td r>368
<td>Fänkol .........<td r>21, 55, 75, 131, 409
<td>Fæstebonde ....<td r>185, 192, 341, 350
<td>Fæstetvang ..............<td r>345
<td>Föreningsväsen .....<td r>472, 476, 487, 496, 523,
<td 2 r>560, 578, 607, 640, 652, 660, 698, 720, 794, 813, 832
<td>Förster ..................<td r>274
<td>Förstetage ................<td r>366
<td>Försäkring .....<td r>244, 271, 498,
<td 2 r>529, 546, 562, 564, 579, 666, 724
<td>Försäljningsförening .........................<td r>487, 498, 665, 814
<td>Försöksväsen .........<td r>241, 487, 493, 501, 513,
<td 2 r>535, 562, 582, 605, 668, 700, 730, 799, 810, 831
</table>
</chapter>

<chapter name="Sakreg. G.">
<table>
<td 2 c><h3>G.</h3>
<td 2 r>Sid.
<td>Gadd, P. A. ..............<td r>129
<td>Gaffelplog ..........<td r>96, 155,
<td 2 r>177, 339, 401, 432
<td>Gafold ....................<td r>162
<td>Gagliardo, G. ...................................<td r>227
<td>Gainnys ..................<td r>164
<td>Galatiskt korn ............<td r>13
<td>Gallien ..................<td r>85
<td>Gallo, Ag. ................<td r>227
<td>Galloway-boskap .........<td r>623, 771, 827
<td 2>Game fowl. Se Stridshöns.
<td>Gammal-Svenskby ........<td r>338
<td>Gammelost ..............<td r>375
<td>Gardignus ................<td r>142
<td>Garret ..............<td r>613, 753
<td>Garton ..................<td r>606
<td>Gasparin ................<td r>494
<td>Gau ..................<td r>88, 118
<td>Gayer, J. C. ............<td r>555
<td>Gayon ..................<td r>455
<td>Gebhard, H. .............<td r>795
<td>Gebur ....................<td r>162
<td>Géhin ....................<td r>514
<td>Gehöferschaft ............<td r>149
<td>Gemeinheitstheilung .........<td r>516
<td>Geneat ..............<td r>162, 164
<td>Gentilifår ............<td r>232, 258
<td>Geoponica ..............<td r>113
<td>Germanien ..............<td r>88
<td>Gerss, J. E. .............<td r>404
<td>Gesse ....................<td r>252
<td>Gewann ..................<td r>124
<td>Gilbert, H. .......<td r>434, 465, 605
<td>Gillen ................<td r>136, 186
<td>Ginseng ..................<td r>32
<td>Gips ............<td r>250, 277, 480
<td>Gipt ......................<td r>192
<td>Girardin, I. ...............<td r>494
<td>Gladiolus ................<td r>132
<td>Glebæ adscripti ....<td r>64, 66, 114
<td>Gnagsot ..................<td r>213
<td>Godsförvaltning .....<td r>120, 152,
<td 2 r>166, 274, 349, 390
<td>Godsvensrasen ............<td r>412
<td>Goffart, A. ................<td r>505
<td>Goge, B. ................<td r>313
<td>Gorgonzola-ost ..........<td r>484
<td>Gotlandsboskap ......<td r>770,774
<td>Gotlandsfår ..............<td r>777
<td>Gournay, Vinc. ......<td r>239, 241
<td>Grabenland ..............<td r>155
<td>Gracchus ................<td r>63
<td>Gradarii ................<td r>214
<td>Gramén, L. N. ..........<td r>745
<td>Grana-ost ................<td r>484
<td>Granatäpple .....<td r>36, 45, 55,
<td 2 r>74, 115, 235, 439, 489
<td>Grandeau, L. ..........<td r>467, 500
<td>Granges ..................<td r>813
<td>Grasland ................<td r>156
<td>Graux ....................<td r>510
<td>Grekland ..............<td r>51, 653
<td>Grend ....................<td r>199
<td>Grewesmöhlen, C. A. .....<td r>404
<td>Grind (årder) ............<td r>199
<td>Grotenfelt, N. ............<td r>806
<td>Grottmänniskor ......<td r>83, 97
<td>Grouwen, H. .............<td r>465
<td>Grubber ..................<td r>612
<td>Gruyèreost ..............<td r>513
<td>Gräfta ....................<td r>96
<td>Gränsmärken ............<td r>195
<td>Gräslök ..............<td r>20, 131
<td>Gräsrån ..................<td r>213
<td>Gröe ....................<td r>323
<td>Gröngödsling ...........<td r>54, 68, 111,
<td 2 r>228, 250, 277, 540
<td>Guano ..............<td r>459, 845
<td 2>Gudbrandsdalsras. Se Östlandshäst.
<td>Guebracho ..............<td r>839
<td>Guénon  ..................<td r>510
<td 2>Guernsey. Se Kanalöarna.
<td>Gurka .........<td r>21, 29, 32, 36,
<td 2 r>41, 55, 75, 111, 131, 324, 409
<td>Gussander, P. U. .....<td r>781, 805
<td>Gustaf I Vasa .........<td r>378, 379, 408,
<td 2 r>411, 413-415, 420, 427
<td>Gustaf II Adolf ......<td r>379, 414
<td>Gångare ................<td r>214
<td>Gårdetal ..................<td r>189
<td>Gårdsäte  ................<td r>187
<td>Gårdsrätt ...........<td r>187, 341, 349, 381, 391
<td>Gärdetal ..................<td r>392
<td>Gärtner ..................<td r>274
<td>Gästgiveri ............<td r>205, 392
<td>Gäststuga ................<td r>201
<td>Gödning vid ägoskifte .........<td r>197
<td>Gödselstad .........<td r>67, 249, 564
<td>Gödslingsförsök ......<td r>458,540
</table>
</chapter>

<chapter name="Sakreg. H.">
<table>
<td 2 c><h3>H.</h3>
<td 2 r>Sid.
<td>Haas, W. ................<td r>527
<td>Haber, Fr. ................<td r>461
<td>Hacka ......<td r>35, 44, 54, 60, 69
<td>Hackaretid ..............<td r>102
<td>Hackney ............<td r>568, 620
<td>Hackwald ................<td r>160
<td>Hagelskadeförsäkring ....<td r>271
<td>Haken ..............<td r>155, 276
<td>Halbengebrauchswaldung ...........................<td r>284
<td>Hales ................<td r>241
<td>Hallander, W. .............<td r>769
<td>Hallet, F. F. .........<td r>462, 606
<td>Hallnebruk ..............<td r>194
<td>Hallon ................<td r>23, 255
<td>Halvget ..................<td r>9
<td>Halzyrt ..................<td r>212
<td>Ham ....................<td r>162
<td>Hamalkorn ..............<td r>210
<td>Hamarskifte ........<td r>101, 197
<td>Hamburgerhöns ......<td r>629, 780
<td>Hammurabi ..............<td r>40
<td>Han-den-system ..........<td r>30
<td>Hannemann, D. ..........<td r>672, 673
<td>Hannoveransk häst ...<td r>547, 767, 769
<td>Hansen, Chr. ............<td r>688
<td>Hansen, Fr. ..............<td r>669
<td>Hansen, J. ...............<td r>614
<td>Hansen, K. ..............<td r>669
<td>Hanson, Tim. ............<td r>413
<td>Hansson, Nils ........<td r>468, 767
<td>Hardenberg, v. ..........<td r>273
<td>Hare ....................<td r>79
<td>Harpestreng ..............<td r>212
<td>Harris, Rich. ............<td r>324
<td>Harrison ............<td r>324, 328
<td>Hartig, G. L. ........<td r>554, 689
<td>Hartkorn ............<td r>348, 658
<td>Hartlib, S. ..........<td r>313, 324
<td>Harts ................<td r>82, 284
<td>Harv .....<td r>50, 69, 155,
<td 2 r>171, 209, 248, 369, 401, 539
<td>Hassel ................<td r>74, 132
<td>Haubner, C. ..............<td r>465
<td>Haudet ..................<td r>436
<td 2>Hauldr. Se Holdr.
<td>Haverrot ................<td r>409
<td>Hawkins, J. ...............<td r>322
<td>Havreländer ..............<td r>431
<td>Havslök ..........<td r>55, 74, 132
<td>Hébert, Louis ............<td r>442
<td>Hedsällskap .....<td r>575, 579,661
<td>Hegereuter ..............<td r>274
<td>Hegwald  ................<td r>160
<td>Heiden, E. ...........<td r>457, 534
</table>

<table>
<td>Heine, F. ................<td r>541
<td>Hellman ..................<td r>472
<td>Hellriegel, H. ........<td r>455, 534
<td>Hellström, Paul ..........<td r>732
<td>Helmont, J. B. v. ........<td r>222
<td>Helweg, L. ..............<td r>676
<td>Hemman ............<td r>122, 189
<td>Hemmansklyvning ..<td r>347, 396, 737
<td>Hemstad, Homestead .......................<td r>809, 854
<td>Henneberg, W. ...<td r>465, 466, 534
<td>Henrik IV av Frankrike ..<td r>237
<td 2>Herba medica. Se Lucern.
<td>Herdeskola ..............<td r>416
<td>Herdwick-får ............<td r>332
<td>Hereford-boskap .....<td r>329, 330, 449,
<td 2 r>622, 827, 835, 842, 856
<td>Heresbach, C. ........<td r>272, 313
<td>Herlighed .....<td r>341-343, 349, 351
<td>Hernqvist, P. ........<td r>419, 729
<td>Herrera, G. A. ...........<td r>234
<td>Herrgårdsras ............<td r>772
<td>Hessisk fluga ............<td r>822
<td>Heuerling ................<td r>520
<td>Hide ...............<td r>162, 164
<td>Highland Society ....<td r>317, 606
<td>Hiltner, L. ........<td r>456, 534, 540
<td>Himmelskorn ........<td r>405, 759
<td>Hingstbesiktning .....<td r>257, 356,
<td 2 r>507, 547, 584, 621
<td>Hingstdepot ..............<td r>768
<td>Hingsthållning ....<td r>281, 356, 767
<td>Hintersassen ..............<td r>288
<td>Hipposförening ..........<td r>803
<td>Hjorthund ................<td r>10
<td>Hlaford ..................<td r>162
<td>Hoegh-Guldberg ..........<td r>346
<td>Hoegh, J. J. C. ..........<td r>347
<td>Hofman Bang, N. E. ...<td r>674, 676, 776
<td>Hofmarkgenossensehaft .....<td r>148
<td>Hoggs, R. ................<td r>617
<td>Hohberg, frih. v. ........<td r>272
<td>Holderness boskap ........<td r>329
<td>Holdr ................<td r>99, 184
<td>Holdsvognskyldighet ......<td r>351
<td>Holländeri ......<td r>282, 357, 414
<td>Holländsk boskap .....<td r>414, 588, 771, 804, 842
<td>Holländsk hönsras ........<td r>629
<td 2>Holmgårdsras. Se Kolmogory.
<td>Holmstomt ..............<td r>199
<td>Holstein-Friesian Cattle ...<td r>449, 835, 842
<td>Holsteinsk boskap ........<td r>771
<td>Holt, Benj. ..............<td r>820
<td>Holzding, Holzgraf ..<td r>126, 148
<td 2>Homestead. Se Hemstad.
<td>Hopemark ................<td r>131
<td>Horleman, Chr. ..........<td r>409
<td>Hornbostel, C. ............<td r>805
<td>Hornlös boskap ...<td r>6, 91, 95, 104
<td>Hornsby ..................<td r>614
<td>Hornspån ................<td r>403
<td>Hortensia ................<td r>255
<td>Hortus ..................<td r>142
<td>Hospites .....<td r>65, 114, 118, 137, 174
<td>Hospitium ................<td r>139
<td>Houdan-höns ............<td r>512
<td>Howard, J. ..............<td r>612
<td>Hovbeslag ................<td r>77
<td>Hoveri .....<td r>152, 163,
<td 2 r>185, 344, 351, 656
<td>v. Hruschka ..............<td r>551
<td>Huba, Hule ....<td r>121-124, 290
<td>Huber, Fr. ......<td r>260, 294, 570
<td>Humle .......<td r>21, 96, 132, 155, 173,
<td 2 r>179, 212, 279, 302, 323, 354, 407, 543, 584, 618, 765, 824
<td>Humlelucern ........<td r>253, 278
<td>Humusteori ........<td r>223, 453
<td>Hund .........<td r>9, 29, 38, 43,
<td 2 r>57, 60, 79, 83, 216
<td 2>Hundare. Se Härad.
<td>Hundehold ..............<td r>205
<td>Hundäxing ......<td r>302, 323, 676
<td>Hunter-häst ..............<td r>620
<td>Husbandland  ............<td r>164
<td>Husbondhold ............<td r>351
<td>Husfaderlitteratur ........<td r>272
<td>Hushållningssällskap ...<td r>384, 713, 718, 794
<td>Huskommunion ..<td r>129, 169, 175
<td>Husman .......<td r>118, 147, 164,
<td 2 r>346, 363, 520, 600, 696
<td>Hussey, Abed H. .........<td r>819
<td>Hussvin ................<td r>9, 84
<td>Hussäte ..................<td r>187
<td>Husurna ..........<td r>59, 60, 90
<td>Huzard ..................<td r>510
<td>Hvann ..................<td r>211
<td>Hyacint .......<td r>55, 75, 156, 302, 409
<td 2>Hypotekskredit. Se Kreditväsen.
<td>Hållskjuts ............<td r>351, 393
<td>Hårdvete ....<td r>12, 13, 41, 488, 542
<td>Hårleman, C. ............<td r>409
<td>Hæfsælder ................<td r>189
<td>Hägnadsskyldighet ...<td r>165, 201, 247,
<td 2 r>346, 386, 446, 696, 737
<td 2>Hälftenbruk. Se Delbruk.
<td>Härad ................<td r>88, 99
<td>Härbärge ........<td r>198, 398, 205
<td>Hästakorn ................<td r>210
<td 2>Hästbönor. Se Åkerbönor.
<td>Hästestadpengar ..........<td r>205
<td>Hästhacka .....<td r>300, 314, 320, 612
<td>Hästkastanje ............<td r>155
<td>Hästlopp ................<td r>205
<td 2>Hästläkare. Se Veterinär.
<td>Hästpremiering ....<td r>356, 770, 803
<td>Hästräfsa ......<td r>613, 753, 819
<td>Häusler ..................<td r>520
<td>Höfrö, finskt ............<td r>435
<td>Höfrö, svenskt ......<td r>407, 435
<td>Höfrö, Västgöta ..........<td r>435
<td>Hönshus  ................<td r>65
<td>Hönskolera ..............<td r>471
<td>Hörige ..................<td r>288
<td>Höskörd ................ <td r>154
<td>Hövärde ..................<td r>464
<td>Hövändare ..........<td r>614, 819
</table>
</chapter>

<chapter name="Sakreg. I.">
<table>
<td 2 c><h3>I.</h3>
<td 2 r>Sid.
<td>Iberer ....................<td r>92
<td>Ibn-al-Arwan ..............<td r>115
<td>Igelsjuka ............<td r>172, 326
<td>Immunitet ............<td r>106, 118
<td>Incestavel ................<td r>77
<td>Indentured ..............<td r>440
<td>Indfæstning ..........<td r>192, 194
<td>Indigo ......<td r>32, 112, 279, 444
<td>Individualpotens .........<td r>470
<td>Individurval ..............<td r>462
<td>Infantado ............<td r>235, 776
<td>Införsel .................. <td r>194
<td>Ing ......................<td r>163
<td>Ingefära ..................<td r>439
<td>Ingenhousz, J. ............<td r>223
<td>Ingenui .................. <td r>119
<td>Inhysesfolk .......... <td r>187, 521
<td 2>Inhägnad. Se Enclosure.
<td>Inkolat ..................<td r>268
<td>Inlagsfä ..................<td r>194
<td>Innesfolk  ................<td r>187
<td>Innæ  ....................<td r>204
<td>Inqvilini ........<td r>64, 187, 849
<td>Insocknehemman .....................................<td r>388
<td>Intuba ..................<td r>131
<td 2>Ipomoea. Se Batat.
<td>Irland ......<td r>170, 312, 321, 601
<td>Irlandsfår ................<td r>332
<td>Irpex ....................<td r>69
<td>Island ....................<td r>691
<td>Islandsfår ................<td r>777
<td>Ismetod ........<td r>711, 782, 805
<td>Isop ..............<td r>41, 212, 409
<td>Italien ......<td r>59, 107, 224, 474
</table>
</chapter>

<chapter name="Sakreg. J.">
<table>
<td 2 c><h3>J.</h3>
<td 2 r>Sid.
<td>Jacobi, S. L. ..............<td r>286
<td>Jakobsen, J. ..............<td r>354
<td>Janitor ..................<td r>66
<td>Japan ....................<td r>30
<td>Jarach ..................<td r>252
<td>Jenner, E. ..........<td r>260, 471
<td>Jensen, J. L. ............<td r>670
<td>Jensen, C. O. ........<td r>668, 670
<td>Jensen, Orla ............<td r>563
<td 2>Jersey-boskap. Se Kanalöar.
<td>Joch, Juchus ............<td r>122
<td>Johanneråg ..............<td r>405
<td>Johannisbröd .....<td r>74, 115, 235, 489
<td>Johannsen, W. ............<td r>463
<td>Johansson, C. A. ......................................<td r>782
<td>Jonsson, And. ............<td r>728
<td>Jordbruksstatik ..........<td r>457
<td>Jordbruksstatistik ...<td r>236, 492, 732, 798
<td 2>Jorddelning. Se Ägodelning.
<td>Jordebok .....<td r>121, 163,
<td 2 r>348, 391, 522, 733
<td>Jordeboksränta ......<td r>388, 391
<td>Jordetal ............<td r>122, 188
<td 2>Jordgubbar. Se Smultron.
<td>Jordhyvel ................<td r>321
</table>

<table>
<td 2>Jordkommunism. Se Kommunism.
<td 2>Jordlega. Se Arrende.
<td>Jordmandel ..............<td r>36
<td>Jordnatur ............<td r>245, 388
<td>Jordnöt .......<td r>18, 28, 32, 36, 
<td 2 r>234, 252, 488, 824, 839
<td 2>Jordregister. Se Kataster.
<td 2>Jordstyckning. Se Ägodelning.
<td>Jordsvämning .....<td r>60, 68, 111, 228, 475
<td>Jordtrötthet ..............<td r>67
<td>Jordympning ........<td r>456, 540
<td>Jordärtskocka .....<td r>20, 224, 409, 438
<td>Joseph II ....<td r>225, 267, 279, 280
<td>Judex ....................<td r>120
<td>Jugarii ..................<td r>66
<td>Jugerum ............<td r>62, 122
<td>Juhlin Dannfelt, C. ................................<td r>730
<td>Jurnalis ..................<td r>122
<td>Jussieu  ..................<td r>241
<td>Justi, J. H. G. v. ........<td r>332
<td>Jutsk häst ..........<td r>355, 680
<td>Jörgen, Prins ............<td r>354
</table>
</chapter>

<chapter name="Sakreg. K.">
<table>
<td 2 c><h3>K.</h3>
<td 2 r>Sid.
<td>Kaffe ........<td r>24, 839, 847, 852
<td>Kakiträd ................<td r>33
<td>Kakao ................<td r>24, 847
<td 2>Kalciumkarbid. Se Kalkkväve.
<td>Kaldéen ..................<td r>39
<td>Kalisalt ..................<td r>460
<td>Kalkkväve ................<td r>461
<td>Kalkning .........<td r>68, 87, 171,
<td 2 r>250, 565, 610, 749
<td>Kalkon .............<td r>11, 224, 283, 333, 418
<td>Kalm, P. ................<td r>429
<td>Kalvdiarré ..............<td r>472
<td>Kalvningsfeber ..........<td r>671
<td>Kamel .............<td r>29, 37, 42, 45, 49, 51
<td>Kameralistik ........<td r>221, 272
<td>Kammargods ............<td r>120
<td>Kamomill ................<td r>212
<td>Kanalö-boskap ..................<td r>6, 623, 624,
<td 2 r>682, 771, 827, 835, 856
<td>Kanel ....................<td r>49
<td>Kanelpäron ..............<td r>409
<td>Kanin ............<td r>10, 79, 259, 332, 418,
<td 2 r>511, 569, 591, 630, 687, 711, 850, 856
<td>Kantblädning ............<td r>555
<td>Kantäpple ................<td r>409
<td>Kapplöpning ............<td r>327
<td>Kaprifikation ........<td r>24, 45
<td>Kapris ..................<td r>75
<td>Kapsgarten ..............<td r>155
<td>Kapsäd ..................<td r>371
<td>Kapunering ..............<td r>80
<td>Karabagh-häst ............<td r>646
<td>Karakul-får ..............<td r>647
<td 2>Kardbenedikt. Se Kardtistel.
<td>Kardemumma ........<td r>41, 49
<td>Kardoner ......<td r>21, 55, 75, 131
<td>Kardtistel ........<td r>132,155,253,259
<td>Karolyi, Al. .............<td r>529
<td>Karthago .................<td r>46
<td>Kasbränning ........<td r>371, 405
<td>Kascinberedning ..........<td r>784
<td>Kashmirget .........<td r>9, 511 
<td>Kastanje ...........<td r>23, 28, 33, 55,
<td 2 r>74, 115, 132, 255, 409, 482, 566
<td>Kastrering ........<td r>78, 79, 133
<td>Katarina II .............<td r>338
<td>Kataster .............<td r>225, 269, 299, 496, 522
<td>Katisa, Katse ............<td r>218
<td>Kaulion ..................<td r>18
<td>Kedjeharv ................<td r>612
<td>Kejsarkrona ..............<td r>409
<td>Kellner, O. ......<td r>460, 467, 535
<td>Kelter ............<td r>85, 93, 169
<td>Keltiberer ................<td r>92
<td>Kemisk station .......<td r>493, 501, 670, 731
<td>Kent, W. ................<td r>324
<td>Kentucky Mue grass ......<td r>444
<td>Kerry-boskap ............<td r>624
<td>Khränovoi ................<td r>340
<td>Kikärt .............<td r>16, 36, 71,
<td 2 r>131, 229, 252, 488
<td>Kina ....................<td r>25
<td>Kinesiska svin ............<td r>232
<td>Kitasato, S. ..............<td r>471
<td>Kiuruvesiboskap ..........<td r>804
<td>Kjökkenmödding ......<td r>83, 97
<td>Kladrub ..................<td r>547
<td>Kleen, N. ................<td r>763
<td>Klenhus ..................<td r>200
<td>Klippare ............<td r>172, 411
<td>Klostergods ......<td r>121, 144, 161
<td>Klövertrötthet ............<td r>353
<td>Knaost ..................<td r>375
<td>Knight, A. ................<td r>462
<td>Knightley ...............<td r>621
<td>Knop, W. ................<td r>457
<td>Knylhafre ..........<td r>253, 323
<td 2>Knölsyska. Se Choro Ghi.
<td>Knölvial ..................<td r>36
<td>Koch, R. v. ..............<td r>472
<td>Kokkymelon ............<td r>22
<td>Koksaltgödsling ..........<td r>540
<td>Kolhydratenhet ..........<td r>466
<td>Kolik ....................<td r>326
<td>Kolmogory-ras .......<td r>338, 340, 436, 647
<td>Kolning ...........<td r>56, 81, 159, 284, 420
<td>Kolokvint ............<td r>41, 131
<td>Kolonisation .......<td r>128, 149, 174, 265, 337,
<td 2 r>347, 487, 519, 640, 735, 809, 839, 851, 853, 857
<td>Kolvhirs .............<td r>15, 28, 32,
<td 2 r>55, 71, 84, 87, 129
<td>Kommunism .............<td r>27, 48, 129, 139,
<td 2 r>141, 169, 175, 430, 518, 637, 652, 814
<td>Kompost .............<td r>67, 115, 318, 403, 610
<td>Konsolidation ............<td r>269
<td>Konstansteori ............<td r>470
<td>Konstgödsel .............<td r>318, 459, 540, 610, 748
<td>Konstgödselspridare ......<td r>539
<td>Konstsmör ..........<td r>513, 523
<td>Konsulent ............<td r>667, 700
<td>Kontrollförening .............<td r>590, 619, 662,
<td 2 r>699, 709, 776, 830, 833
<td>Konungsland ............<td r>161
<td 2>Kooperation. Se Föreningsväsen.
<td>Kopparget ..............<td r>8
<td>Kopparvitriol ............<td r>251
<td>Koppe, J. G. ........<td r>533, 541
<td>Koppelbruk .........<td r>130, 275, 353, 541
<td>Koppor ..................<td r>375
<td>Koppympning ............<td r>260
<td>Kor, eviga ................<td r>158
<td>Koriander .............<td r>21, 36, 41, 55, 
<td 2 r>75, 131, 212, 409
<td>Kork ............<td r>92, 485, 491
<td>Kornell ..................<td r>324
<td>Kornhus ..................<td r>385
<td>Korrelation ..............<td r>463
<td>Korsning ..............<td r>75, 470
<td>Korståg ..................<td r>134
<td>Korthavre ................<td r>15
<td>Korthorn .......<td r>5, 91, 329,
<td 2 r>449, 509, 682, 771, 835, 842, 856
<td>Korthuvad ..............<td r>6
<td>Kosack ..................<td r>337
<td>Kossovitsch ..............<td r>461
<td>Kossuth, L. ..............<td r>516
<td>Kossäten  ................<td r>520
<td>Kotenleute, Kotkarl .....<td r>149, 156, 187
<td>Kove ................<td r>201, 352
<td>Kovärde ..................<td r>185
<td>Kraemer, A. ..............<td r>561
<td>Kraemer, R. v ...........<td r>721
<td>Kraftfoder ................<td r>76
<td>Kraftmann, J. .............<td r>429
<td>Krambe ..................<td r>18
<td>Krapp ...........<td r>32, 155, 172,
<td 2 r>253, 279, 301, 407, 584, 762
<td>Krasse ........<td r>55, 75, 212, 409
<td>Krautgarten ..............<td r>155
<td>Kreatursfarsot .........<td r>142, 231, 260,
<td 2 r>280, 304, 326, 346, 357, 375, 379, 506,
<td 2 r>545, 564, 586, 619, 645, 671, 780
<td>Kreaturslöst jordbruk ......................<td r>361
<td>Kreditväsen .............<td r>64, 270, 334, 336, 477,
<td 2 r>487, 496, 497, 522, 525, 528, 561, 580, 608, 640,
<td 2 r> 651, 652, 663, 697, 722, 796, 814, 844-851
<td>Krikon ..............<td r>173, 409
<td>Krok, ägomått ............<td r>189
<td>Kromyon ................<td r>20
<td>Kronogods ..........<td r>120, 182
<td>Kronärtskocka ........<td r>21, 75
<td>Krusbär ......<td r>23, 255, 354, 409
<td>Krusbärsmjöldagg ........<td r>464
<td>Krushårigt svin ........<td r>9, 340
<td>Kubbvete .............<td r>12, 84, 103, 130, 405
<td>Kuhgilde ............<td r>271, 546
<td>Kulisshygge ..............<td r>285
<td>Kullig boskap ..........<td r>7, 37
<td>Kultivator ................<td r>752
<td>Kummin .............<td r>21, 41, 75,
<td 2 r>131, 212, 353, 407, 409
<td>Kurbits .............<td r>21, 32,
<td 2 r>75, 131, 409, 438
</table>

<table>
<td>Kurssmed ................<td r>376
<td>Kutai-Kutsami ............<td r>46
<td>Kvarka ..............<td r>375, 472
<td>Kvarn .......<td r>103, 153, 203, 283, 380
<td>Kvinnoförening ......<td r>524, 795
<td>Kvistharv ................<td r>432
<td>Kvitten ....<td r>28, 55, 74, 173, 409
<td>Kvävenäring, växtens .......................<td r>454
<td>Kühn, J. ............<td r>466, 534
<td>Kyloe-boskap ............<td r>624
<td>Kyndel ..............<td r>131, 212
<td>Kyrkogods ..........<td r>121, 183
<td>Kyrkostaten ..............<td r>225
<td>Kyrlag ..................<td r>189
<td>Kytta .........<td r>250, 275,
<td 2 r>339, 371, 430, 800
<td>Kål ...........<td r>18, 55, 75, 131, 142,
<td 2 r>153, 173, 211, 291, 320, 324, 372, 409, 434
<td>Kålrabi ..............<td r>256, 372
<td>Kålrot .........<td r>19, 71, 75,
<td 2 r>131, 252, 314, 409, 434, 616, 675
<td>Källarost ................<td r>375
<td>Käringgigel ..............<td r>676
<td>Kärrplog ....<td r>69, 129, 383, 401
<td>Königshufe  ..............<td r>151
<td>Körsbär .........<td r>22, 33, 55,
<td 2 r>60, 74, 132, 173, 255, 291, 302, 409
<td>Körvel ....<td r>55, 75, 131, 212, 409
<td 2>Kötter. Se Kotkarl.
<td>Köttextrakt ..........<td r>841, 845
</table>
</chapter>

<chapter name="Sakreg. L.">
<table>
<td 2 c><h3>L.</h3>
<td 2 r>Sid.
<td>Lackträd ................<td r>33
<td>La Cour, J. C. ............<td r>667
<td>Lacoppidan ..............<td r>671
<td 2>Ladugård. Se Fähus.
<td>Ladugårdsfrihet ..........<td r>388
<td>Laduråg ................<td r>405
<td 2>Laeti. Se Liti.
<td>Lafosse, Ph. E. ..........<td r>260
<td>Lagenaria ................<td r>32
<td>Lager ....................<td r>75
<td>Lagergren, Alfr. ..........<td r>780
<td>Lagerhus ....<td r>498, 528, 529, 640
<td>Laktator ................<td r>754
<td>Laktokrit ............<td r>688, 783
<td>Lama ................<td r>837, 847
<td>Lamballe ................<td r>257
<td>Lammas land ............<td r>165
<td>Landbo, -bonde .....<td r>119, 152, 166,
<td 2 r>185, 192, 341, 350, 362, 365
<td>Landboförening ......<td r>660, 679
<td>Landesordnung  ..........<td r>265
<td>Landesökonomiekollegium ..<td r>523
<td>Landga ..................<td r>10
<td>Landgilde ............<td r>192, 350
<td>Landhusholdnings Sellskab ..............<td r>347, 660
<td>Landlieferungsverband .......<td r>520
<td>Landnam ................<td r>213
<td>Landschaften ........<td r>270, 525
<td>Landskultur ....<td r>382, 384, 387
<td>Landskyld ......<td r>185, 192, 366
<td>Landsköp .............<td r>137, 291, 343, 379, 385
<td>Landsæti ................<td r>185
<td>Lane, J. ..................<td r>818
<td>Langen, J. G. v. ..........<td r>376
<td>Langshan-höns ..........<td r>780
<td>Langstroth, L. ............<td r>829
<td>Lantbruksadministration ..<td r>476, 491, 492,
<td 2 r>494, 523, 577, 816, 831
<td>Lantbruksakademi ......<td r>715
<td>Lantbruksfysik ..........<td r>457
<td>Lantbrukskammare .....<td r>493, 497, 523, 607
<td>Lantbrukskongress ..<td r>722, 815
<td>Lantbruksmöten .....<td r>524, 530, 564,
<td 2 r>606, 666, 701, 721, 797
<td>Lantbrukssällskap .....<td r>225, 226, 241, 292, 316,
<td 2 r>347, 450, 476, 491, 492, 497, 523—525,
<td 2 r>560, 578, 606, 640, 660, 698, 718, 794
<td>Lantbruksundervisning .......<td r>221, 272, 383, 479, 487,
<td 2 r>499, 530, 581, 641, 667, 699, 797, 816, 832, 851
<td 2>Lanthästavel. Se Hingsthållning.
<td>Lantmäteri ......<td r>60, 62, 397
<td>Lapplandslagstiftning ....<td r>388
<td>Larsmesspäron ..........<td r>409
<td>Larsmessråg ............<td r>405
<td 2>Lassen. Se Liti.
<td 2>Latifundier. Se Storgods.
<td>Latmansråg ..........<td r>405, 801
<td>Latrin ..........<td r>28, 249, 748
<td>Laupabol ................<td r>189
<td>Laur, E. ................<td r>560
<td>Lavergne, L. de ..........<td r>494
<td>Lawes, J. B. .......<td r>454, 459, 465, 605, 610
<td>Lavoisier ...............<td r>241
<td>Laxfiske ................<td r>218
<td 2>Lazzi. Se  Liti.
<td>Lecitin ..................<td r>469
<td>Le Couteur ..........<td r>462, 606
<td>Ledungslama ............<td r>204
<td>Lefeldt ..................<td r>553
<td>Leghorns höns ..........<td r>780
<td>Legohjon ................<td r>188
<td>Legostämma ..............<td r>193
<td>Leicester-får .........<td r>331, 510, 625,
<td 2 r>683, 777, 828, 835, 856
<td>Leilænding ...... <td r>185, 192, 362
<td>Lejongap ................<td r>75
<td>Lenderman ..............<td r>184
<td>Lenôtre, A. ..............<td r>254
<td>Leopold II av Toscana ...<td r>276
<td>Leopold, J. G. v. ....<td r>222, 273
<td>Le Peletier ..............<td r>257
<td>Le Pin ......<td r>257, 500, 507, 509
<td>Leucojum ................<td r>75
<td>Levene-häst ..............<td r>767
<td>Lewerén, J. W. ..........<td r>781
<td>Lezé ....................<td r>513
<td>Liberti ..................<td r>119
<td>Libsticka ......<td r>5, 131, 212, 409
<td>Lie ..................<td r>103, 435
<td>Liebig, J. v. .......<td r>454, 457,
<td 2 r>459, 465, 530, 534
<td>Liegel, G. ...............<td r>544
<td>Lilja ......<td r>55, 75, 132, 156, 409
<td>Limabönor ..............<td r>438
<td>Lince ....................<td r>171
<td>Lincolnfår ....<td r>331, 332, 625, 854
<td>Lincolnsvin ..............<td r>778
<td>Lind, G. ................<td r>765
<td>Lindgren, E. ....<td r>727, 730, 761
<td>Lindjordbruk ............<td r>404
<td>Lindley, J. ...............<td r>617
<td>Lindström, I. .........<td r>754, 783
<td>Linné, C. v. ......<td r>3S4, 407, 408
<td>Linnæus, Sam ............<td r>419
<td>Linpremiering ........<td r>106, 802
<td>Linser .........<td r>16, 36, 44, 71, 76,
<td 2 r>95, 129, 131, 234, 291, 301, 406, 488
<td>Lippiza ..................<td r>547
<td>Liti, Læti, Lazzi .....<td r>119, 120, 265
<td>Littauer ..................<td r>95
<td>Livegenskap .........<td r>140, 174, 242,
<td 2 r>263, 272, 288, 335, 344
<td>Livellariskt kontrakt ......<td r>108
<td>Ljungqvist, Sv. ..........<td r>402
<td>Ljungström, F. o. B. ....<td r>754
<td>Locatelli, G. ........<td r>234, 320
<td>Lochow, Fr. v. ..........<td r>541
<td 2>Locke, S. D.
<td>Loco-gräs ................<td r>812
<td>Lombard ................<td r>260
<td>Lombardiet ..............<td r>225
<td>Longmund-får ............<td r>626
<td>Longobarder ............<td r>108
<td>Loppört ..............<td r>132, 156
<td>Lordship ............<td r>162, 310
<td>Lotbruk ..................<td r>366
<td>Lotos ....................<td r>21
<td>Lotus ............<td r>32, 36, 676
<td>Lovisa Ulrika ............<td r>420
<td>Lucas, E. ................<td r>544
<td>Lucern .........<td r>21, 50, 55, 72, 76, 112,
<td 2 r>115, 230, 234, 253, 278, 323, 407, 435, 482, 504,
<td 2 r>542, 565, 617, 676, 763, 824, 840, 849, 853
<td>Luffa ....................<td r>32
<td>Lund, C. F. ..............<td r>426
<td>Lundberg, J. P. ..........<td r>354
<td>Lungsjuka ..............<td r>780
<td>Lupin .........<td r>17, 32, 54, 55,
<td 2 r>71, 76, 115, 212, 252, 481, 542
<td>Lupinella ................<td r>230
<td>Lycka ....................<td r>203
<td>Lynches ..................<td r>165
<td>Låglandsboskap, svensk .<td r>772
<td>Lågskogsbruk .....<td r>160, 261, 285
<td 2>Lånekassa. Se Sparkassa.
<td>Långhornboskap .....<td r>329, 449, 623
<td>Långvete ................<td r>405
<td>Länkharv ............<td r>369, 401
<td>Länsväsen .........<td r>26, 31, 34, 105, 118,
<td 2 r>137, 162, 170, 176, 184,238, 243, 245, 263, 287, 297
<td>Löfwenhielm, C. A. ......<td r>722
<td>Löfvenskjöld,  Ch. Em. ....<td r>745
<td>Lök ...........<td r>20, 41, 211,
<td 2 r>212, 235, 291, 302
</table>

<table>
<td>Lönn ....................<td r>255
<td>Löpabol .....................................................<td r>189
<td>Löpe ............<td r>79, 259, 417
<td>Löt ......................<td r>213
<td>Lövfoder .....<td r>76, 154, 374, 435
<td>Lövkoja ..........<td r>55, 75, 409
</table>
</chapter>

<chapter name="Sakreg. M.">
<table>
<td c><h3>M.</h3>
<td 2 r>Sid.
<td>Maclean, R. ..............<td r>395
<td>Madra ....................<td r>409
<td>Maereker, M. ....<td r>455, 460, 534
<td 2>Magasinsinrättningar. Se Kornhus, Lagerhus.
<td>Magnaneri ........<td r>260
<td>Mago ................<td r>46, 62
<td>Magyarer  ................<td r>173
<td>Maier, Maierhof, Mejer ...<td r>120, 121, 148
<td>Maire ....................<td r>138
<td>Majorat ..................<td r>334
<td>Majs ...........<td r>16, 32, 224, 229, 
<td 2 r>234, 251, 277, 438, 442, 480, 488, 504,
<td 2 r>542, 644, 824, 834, 840, 849
<td>Mal, Måle ................<td r>198
<td>Malajiska höns ..........<td r>629
<td>Mali ......................<td r>206
<td>Mallein ..................<td r>472
<td>Malsten ..................<td r>60
<td>Maltesiska svin ..........<td r>332
<td>Malva ....................<td r>132
<td>Malört ..................<td r>212
<td>Mamber-get ..............<td r>9
<td>Mancelle-boskap ..........<td r>509
<td 2>Mancipii. Se Träldom.
<td>Mandel .........<td r>24, 45, 55, 74,
<td 2 r>115, 132, 235, 255, 324, 409, 480
<td>Maneol ..................<td r>170
<td>Manfår ................<td r>8, 37
<td>Mangalieza-svin ..........<td r>550
<td>Mangold ..................<td r>409
<td>Mangård ................<td r>199
<td>Maniok ..................<td r>841
<td 2>Manning, Will.
<td>Manor ....................<td r>165
<td>Mansus ......<td r>120, 123, 124, 139
<td>Mantal ..................<td r>392
<td>Mantalsränta ............<td r>388
<td>Manusfirma ..............<td r>139
<td>Marcita ........<td r>111, 112, 482
<td>Mareschaleus ............<td r>157
<td 2>Margarin. Se Konstsmör.
<td>Marggraf, S. ............<td r>278
<td>Maria Theresia .....<td r>225, 267, 271, 279, 283
<td>Mark ................<td r>90, 126
<td>Markabol ................<td r>189
<td>Markegång ..............<td r>392
<td>Markgenossenschaft, Markgericht ...<td r>126, 148
<td>Markham, G. ........ <td r>313, 327
<td>Markland ................<td r>188
<td>Marsh, Ch. o. W. ........<td r>819
<td>Marshall, Will..........<td r>316
<td>Martiny, B. ..............<td r>552
<td>Maskinförening ......<td r>498, 529
<td>Massa ....................<td r>107
<td>Mastix  ..................<td r>49
<td>Mastland ................<td r>158
<td>Massurval ................<td r>462
<td 2>Mate. Se Paraguai-te.
<td 2>Matrikel. Se Fastighetstaxering.
<td>Mauchamp-får ............<td r>510
<td>Maximilian III Joseph ....<td r>271
<td>Mc Cormick ..............<td r>819
<td>Medelskogsbruk ...........<td r>157, 285
<td>Mediastini ................<td r>66
<td>Medicinalväxter ......<td r>75, 131, 153
<td>Medien ..................<td r>49
<td>Mège-Mouriez ............<td r>513
<td>Mehring, J. ..............<td r>551
<td>Meikle .............<td r>321, 614
<td 2>Mejeri. Se Mjölkhushållning.
<td>Mejeriförening .....<td r>478, 513, 552,
<td 2 r>561, 579, 608, 631, 649, 806, 814
<td>Mejram ..............<td r>75, 409
<td>Mela ....................<td r>22
<td>Meldercreutz, J. ..........<td r>387
<td>Mellangröda ......<td r>229, 275, 301, 342
<td>Melon ........<td r>21, 32, 36, 75,
<td 2 r>111, 136, 256, 324, 409, 488, 545
<td>Mendel, Gr. ..............<td r>463
<td>Mennander, C. F. ........<td r>429
<td>Mentzer ..............<td r>402, 405
<td>Mentzies, M. ............<td r>321
<td>Menyanthes ..............<td r>132
<td>Merino-får .......<td r>8, 78, 115, 
<td 2 r>232, 235, 282, 358, 416, 436, 449, 490,
<td 2 r>510, 548, 648, 709, 776, 828, 842, 856
<td>Merkantilism ............<td r>221
<td>Merlerault-häst ..........<td r>508
<td>Mezöhegyes ..............<td r>547
<td>Midsommarråg ......<td r>405, 801
<td>Millardet ................<td r>464
<td>Mineralteori ..............<td r>454
<td>Miniflidi ..................<td r>118
<td>Ministeriales .....<td r>120, 153, 167
<td>Minorka-höns .........<td r>629, 686,780
<td>Minsta mängdens lag ..<td r>454, 456
<td>Mir ............<td r>175, 336, 633
<td>Mirabeller ................<td r>409
<td>Mirakelvete ..............<td r>13
<td>Mirepoix-får ............<td r>258
<td>Mispel ..............<td r>132, 302
<td>Missost ..................<td r>375
<td>Mitscherlich, E. ....<td r>457, 534
<td>Mjältbrand ......<td r>471, 646, 780
<td>Mjöldagg ............<td r>506, 567
<td>Mjölkboskap, dansk röd ....<td r>681
<td>Mjölkhushållning .......<td r>112, 158, 214,
<td 2 r>259, 293, 330, 375, 415, 436, 484, 491,
<td 2 r>513, 551, 570, 687, 781, 830, 835, 856
<td>Mjölkkondensering ...<td r>571, 711, 784, 830
<td>Mjölkningsmaskin ........<td r>754
<td>Mjölksocker ..............<td r>294
<td>Mjölkört..................<td r>435
<td>Moha ....................<td r>644
<td>Mollet, A. ................<td r>409
<td>Moloss-hund  ......<td r>10, 57, 79
<td>Mons,  v. ................<td r>585
<td>Moore, Th. ..............<td r>308
<td>Morgen ..................<td r>122
<td>Morhirs ......<td r>15, 28, 32, 229
<td>Morisco ..................<td r>115
<td>Morot ......<td r>19, 32, 55, 74, 131,
<td 2 r>252, 301, 302, 322, 324, 372, 409, 585, 616, 760
<td>Mosaiksjuka ..............<td r>464
<td>Mosskoloni ..............<td r>149
<td>Mossodling .....<td r>14, 275, 431,
<td 2 r>536, 537, 746, 800
<td>Motorkultur ..............<td r>752
<td>Mufflon ................<td r>7, 78
<td>Mulder, G. J. ............<td r>465
<td>Muldjur .......<td r>5, 29, 42, 45,
<td 2 r>51, 56, 77, 257, 235, 449, 490
<td>Mullbär .......<td r>23, 28, 33, 36, 55, 74,
<td 2 r>115, 132, 142, 170, 260, 383, 420
<td>Mullplog ................<td r>432
<td>Mullskopa ................<td r>300
<td>Mullvadsdikning ..........<td r>609
<td>Mul- och klövsjuka ......<td r>646
<td>Munktell .........<td r>750, 753
<td>Muntz ....................<td r>455
<td 2>Mustang.
<td>Müller, Alex. ............<td r>730
<td>Müller, Dan. ............<td r>764
<td>Mynta ........<td r>41, 75, 131, 212, 409
<td>Myrten ..................<td r>75
<td>Myxa ....................<td r>22
<td>Målla ............<td r>75, 131, 212
<td 2>Månadsmat.
<td>Månadsros ..............<td r>29
<td 2>Människogödsel. Se Latrin.
<td>Märgling .....<td r>54, 68, 87, 93, 130, 142,
<td 2 r>171, 250, 277, 314, 318, 403, 610, 656, 673, 749
<td>Märkerding ..............<td r>126
<td>Möller-Holst, E. ....<td r>670, 672
<td>Mönstergård ........<td r>362, 379
<td>Mörkeberg, P. A. ........<td r>684
</table>
</chapter>

<chapter name="Sakreg. N.">
<table>
<td c><h3>N.</h3>
<td 2 r>Sid.
<td>Nabateer ................<td r>16
<td>Nadiel ..................<td r>633
<td>Nagarranset ..............<td r>445
<td>Nandou ..................<td r>843
<td>Napus ................<td r>18, 131
<td>Narciss .............. <td r>55, 409
<td>Nardus .................. <td r>49
<td>Nathorst, J. Th. .....<td r>718, 725, 771, 776
<td>Nathorst, A. ..............<td r>762
<td>Nathorst, Hj. ....<td r>726, 747, 749
<td>Nathold ..................<td r>205
<td>Nathusius, H. ............<td r>470
<td>Naturrätt ............<td r>220, 239
<td>Neapel ..................<td r>224
<td>Neapolitanska svin ...................................<td r>332
<td>Necker ..............<td r>239, 242
</table>


<table>
<td>Nederländerna ......<td r>293, 573
<td>Negerhirs ............<td r>15, 71
<td>Negretti-får ...........<td r>235, 282, 484, 549, 856
<td>Nejlika ..........<td r>55, 156, 409
<td>Nelumbium ..............<td r>36
<td>Nemus ..................<td r>143
<td>Nettoenergi ..............<td r>468
<td>Neuland ............<td r>128, 140
<td>New-England ............<td r>141
<td>New Foundland-hund ....<td r>10
<td>New Kent-får ............<td r>510
<td>New Zeeland ............<td r>857
<td>Nicot ....................<td r>224
<td>Nielsen, L. C. ......<td r>688, 782
<td>Nielsen, P. ......<td r>669, 676, 763
<td 2>Nigella. Se Svartkummin.
<td>Nilget ....................<td r>9
<td>Nilsson-Ehle, H. ....<td r>757, 758
<td>Nilsson, N. Hj. ......<td r>757, 763
<td>Nitragin ............<td r>456, 540
<td>Nobbe, Fr. ...<td r>456, 534, 536, 540
<td>Nonnen, Edw. ......<td r>725, 771
<td>Nordamerika ........<td r>437, 809
<td>Norden, J. ..............<td r>313
<td>Nordsvensk häst ........<td r>769
<td>Norfolk-boskap ......<td r>329, 623
<td>Norfolk-får ..............<td r>332
<td>Norfolk-häst ..............<td r>620
<td>Norfolk-omlopp ..<td r>250, 314, 615
<td>Norge ......<td r>96,  180, 360, 692
<td>Noring, Al. ..............<td r>779
<td>Norling, Sv. Ad. ..........<td r>729
<td>Normandiskt får ........<td r>258
<td>Normandisk häst .........<td r>257, 508
<td>Norrköpings besluts gods .................<td r>381
<td>Norrlands lagstiftning .........<td r>739
<td>Norsk boskap ............<td r>709
<td>Norsk häst ..........<td r>707, 769
<td 2>Novale. Se Neuland.
<td>Nutt, Th. ................<td r>781
<td>Nybygge, Nyodling .....<td r>126,128, 133, 139, 149,
<td 2 r>179, 181, 198, 347, 365, 382, 386, 428, 701, 734, 834
<td>Nystuga ..................<td r>201
<td>Näringsförhållande ......<td r>465
<td>Nödfoder ................<td r>410
<td>Nötboskapspremiering .......<td r>774, 804
</table>
</chapter>

<chapter name="Sakreg. O.">
<table>
<td 2 c><h3>O.</h3>
<td 2 r>Sid.
<td>Obbarius, C. L. ..........<td r>787
<td>Obermärker ..............<td r>148
<td>Occa ....................<td r>69
<td>Ocimum ..................<td r>72
<td>Odal, Odel, Allod ....<td r>190, 365, 694
<td 2>Odlingsrätt. Se Nyodling.
<td>Odlingslån ......<td r>735, 736, 793
<td>Odnordvorz ..............<td r>339
<td>Ogräsrensning ........<td r>69, 70
<td 2>Oidium. Se Mjöldagg.
<td>Ok ............<td r>69
<td>Okulering .............<td r>74, 255, 324, 354, 410
<td>Oldenburgsk häst .......<td r>547, 769
<td>Oliv .......<td r>23, 36, 42, 50, 55, 60,
<td 2 r>74, 87, 92, 115, 230, 235, 252, 439, 482, 489, 506, 845, 847
<td>Oliver-plog ..............<td r>818
<td>Oljekakor ................<td r>325
<td>Oljerättika .........<td r>229, 301
<td>Ollonbete ....<td r>134, 158, 197, 216
<td>Olsen, J. (Sopp) ........<td r>711
<td>Olyra ............<td r>12, 36, 55
<td>Omfärd ..................<td r>191
<td 2>Onera. Se Skatteväsen.
<td>Opievallmo ...........<td r>32
<td>Optimates ................<td r>118
<td>Orange .............<td r>23, 24, 28, 32, 36, 110,
<td 2 r>111, 115, 255, 439, 482, 489, 812, 825, 847
<td>Orientalisk häst ..........<td r>327
<td>Orlow-travare ............<td r>340
<td>Ornum ..................<td r>198
<td>Orpington-höns ......<td r>686, 780
<td>Ost-Asien ................<td r>25
<td>Ostertag, R. ..............<td r>472
<td>Ostindien ................<td r>47
<td>Ostpreussisk häst ....<td r>546, 769
<td>Ottenby ..............<td r>412, 767
<td>Overdrev ................<td r>196
<td>Overtaae ................<td r>370
<td>Oxe, Peder ..............<td r>354
<td>Oxforddownfår .................................<td r>626, 683, 709, 777
<td>Oxgang ..................<td r>165
<td>Oxland ..................<td r>165
</table>
</chapter>

<chapter name="Sakreg. P.">
<table>
<td 2 c><h3>P.</h3>
<td 2 r>Sid.
<td>Pabst, H. W. ............<td r>533
<td>Pachtgut ................<td r>152
<td>Paduanska höns ..........<td r>629
<td>Pala ....................<td r>70
<td>Palestina ................<td r>43
<td>Palifridi ..................<td r>214
<td>Palissy de Chapellet-Biron .................<td r>222, 237, 254
<td>Palladius ................<td r>62
<td>Palmer ..............<td r>28, 45
<td>Palsternacka .........<td r>20, 55, 75,
<td 2 r>131, 212, 252, 302, 324
<td>Pampasgräs .........<td r>840
<td>Panax ....................<td r>32
<td>Papyrus ..................<td r>36
<td>Paradisäpple .........<td r>22, 255
<td>Paraguai-te ..........<td r>839, 851
<td>Parcours ................<td r>246
<td>Pariahund ..........<td r>10
<td>Pariserpudrett ............<td r>748
<td>Parisersmör ..............<td r>806
<td 2>Parkanläggning. Se Trädgårdsstil.
<td>Parker, Josia ............<td r>609
<td>Parmentier, A. A. ........<td r>252
<td>Parmesanost ............<td r>484
<td>Parmän ..................<td r>324
<td>Pasnagium ..............<td r>144
<td>Pasteur, L. ......<td r>455, 471, 512
<td>Pasteurisering ............<td r>688
<td>Paslinum ................<td r>69
<td>Patriotiska sällskapet ....<td r>383
<td>Paulsen, W. ..............<td r>541
<td>Péage ....................<td r>137
<td 2>Pebrina. Se Fläcksjuka.
<td>Pedigreeurval ............<td r>462
<td>Pellervo ..................<td r>795
<td>Pembrokeshire-boskap .....<td r>329, 624, 771, 804
<td>Pensée ..................<td r>156
<td>Pepparrot ....<td r>19, 136, 212, 409
<td>Peppar, spansk ..........<td r>438
<td>Percheron-häst .......<td r>508, 568,
<td 2 r>647, 768, 826, 835
<td>Percy, Sam ..............<td r>830
<td 2>Peronospora. Se Vinmögel.
<td>Persien ..................<td r>49
<td>Persika ...........<td r>24, 28, 50, 74, 92, 111,
<td 2 r>115, 132, 173, 302, 324, 409, 443, 812, 825, 834
<td>Persilja .........<td r>21, 55, 75,
<td 2 r>130, 212, 409
<td>Peru ....................<td r>845
<td>Petasites ................<td r>212
<td>Peter den store ....<td r>334-340
<td>Petermann, A. ........<td r>460, 583
<td>Petersen, Asmus ..........<td r>673
<td>Pfeil, F. W. L. ..........<td r>555
<td 2>Phylloxera. Se Vinlus.
<td>Phytophtora ..............<td r>464
<td>Picardie-får ..............<td r>258
<td>Pictura ..................<td r>156
<td>Piemont ..................<td r>225
<td>Pihl, A. ..................<td r>765
<td>Pilodling ........<td r>82, 142, 261
<td>Pimpernell ..........<td r>253, 409
<td>Pinnsladd ...........<td r>402
<td>Pinzgau-häst ........<td r>547, 769
<td>Pion ....................<td r>29
<td>Pippin ..............<td r>324, 409
<td>Pirie ....................<td r>612
<td>Pistacia ..............<td r>45, 50
<td>Planteavlslaboratorium ..<td r>669
<td>Plat, Hugh. ..<td r>222, 313, 318, 322
<td>Plattärt ...........<td r>71, 252, 438, 481, 488
<td>Plaumoratum ............<td r>69
<td>Plinius ..................<td r>62
<td>Plogland ..............<td r>62, 122
<td>Plommon .......<td r>22, 45, 55, 74, 92, 132,
<td 2 r>173, 255, 279, 291, 302, 324, 409, 438, 825, 834
<td>Plymhavre ......<td r>15, 277, 654
<td>Plymouth Rock-höns .......<td r>686, 780, 829
<td>Plöjningstävlan ......<td r>721, 750
<td>Pogost ..................<td r>175
<td>Poiré ....................<td r>255
<td>Poland-China-svin .....<td r>450, 778, 827, 835
<td>Polder ..................<td r>301
<td>Poleja ....................<td r>409
<td>Polhem, Chr. ............<td r>402
<td>Politor ..................<td r>66
<td>Polska höns ..............<td r>629
<td>Polskt vete ....<td r>12, 251,
<td 2 r>234, 277, 339, 488
<td>Pomerans ............<td r>112, 255
<td>Pomerium ................<td r>142
<td>Pompadour ....<td r>257, 258, 507
<td>Poppel ..........<td r>82, 261, 850
<td>Poppius, G. ..........<td r>718, 776
<td>Porculatio ................<td r>79
<td>Porthan, H. G. ..........<td r>429
<td>Portlak ..........<td r>55, 212, 409
</table>

<table>
<td>Portugal ................<td r>486
<td>Portugisiska svin ........<td r>332
<td>Post, H. v. ................<td r>731
<td>Potatiskräfta ............<td r>464
<td>Potatissjuka ........<td r>464, 761
<td>Potatisupptagningsmaskin ....................<td r>614
<td>Pottaskebränning ........<td r>284
<td>Poudrette ............<td r>128, 249
<td>Prairievarg ..............<td r>10
<td>Precarium ..........<td r>121, 139
<td 2>Pressfoder. Se Ensilage.
<td>Pressler, M. R. ......<td r>555, 689
<td>Prianischnikow ..........<td r>461
<td>Prim ....................<td r>375
<td>Probstejerråg ....<td r>353, 758, 801
<td>Procurator ..............<td r>66
<td>Proletära ................<td r>63
<td>Proprietær ..............<td r>362
<td>Prosch, F. V. ........<td r>471, 678
<td>Protein ..................<td r>465
<td>Præpositus ..............<td r>167
<td>Prætorium ..............<td r>65
<td 2>Puckeloxe. Se Zebu.
<td>Pudel ....................<td r>10
<td>Pudrett .............. <td r>28, 249
<td>Pultost ..................<td r>375
<td>Pumpa ..........<td r>131, 324, 438
<td>Purjo ...........<td r>20, 36, 55,
<td 2 r>74, 131, 156, 212
<td>Purrhavre ..............<td r>15
<td>Pykälämaa, Pyhälikka ...<td r>430
<td 2>Pyreneiska halvön. Se Spanien.
<td>Påfågel .........<td r>10, 46, 58, 80,
<td 2 r>134, 216, 259, 283, 418
<td>Påfågelskorn ............<td r>14
<td>Pålbyggnad ........<td r>59, 83, 97
<td>Pälsdjursuppfödning ......<td r>835
<td>Pärlhyacint ..............<td r>156
<td>Pärlhöns ............<td r>283, 779
<td>Päron .........<td r>22, 28, 32, 45, 55, 74,
<td 2 r>132, 173, 255, 279, 291, 302, 324, 409, 482
<td>Pörte ................<td r>179, 435
</table>
</chapter>

<chapter name="Sakreg. Q.">
<table>
<td 2 c><h3>Q.</h3>
<td 2 r>Sid.
<td>Quesnay, Fr. ............<td r>221
<td>Quinoa ..................<td r>847
<td>Quint ....................<td r>246
<td>Quintiny ..................<td r>255
<td>Quit-rent ............<td r>166, 440
<td>Qweensland .............................................................<td r>856
</table>
</chapter>

<chapter name="Sakreg. R.">
<table>
<td 2 c><h3>R.</h3>
<td 2 r>Sid.
<td>Rabarber ................<td r>55
<td>Radiator ................<td r>783
<td>Radsådd ........<td r>115, 314,  322
<td>Rafanos ..................<td r>18
<td>Raiffeissen, F. W. ........<td r>526
<td>Rajgräs .........<td r>253, 314, 323, 616, 676
<td>Raleigh, W. ...........<td r>20, 322
<td>Rambouillet .........<td r>242, 258,
<td 2 r>510, 549, 842, 856
<td>Ramie ....................<td r>32
<td>Ranches, Range ....<td r>439, 446, 811, 835
<td>Ransome, R. ........<td r>319, 611
<td>Rantzau, H. ...............<td r>344
<td>Rapacia ..................<td r>18
<td>Raps .......<td r>19, 28, 32, 131, 155,
<td 2 r>252, 279, 301, 323, 353, 504, 543, 584, 762
<td>Rapys ....................<td r>18
<td>Rasch ....................<td r>713
<td>Rastrum ..................<td r>69
<td>Rautenberg ..............<td r>457
<td>Ré, F. ....................<td r>227
<td>Reaktion, jords ..<td r>456, 673, 749
<td>Reddeja ............<td r>390, 415
<td>Redosven ................<td r>188
<td 2>Redskapsförening. Se Maskinförening.
<td>Redskapsprovning .....<td r>494, 499, 501,
<td 2 r>536, 611, 670, 751
<td>Reduktion, av jordegods ...................<td r>381
<td>Reeve ....................<td r>167
<td>Reichardt, Chr. ..........<td r>273
<td>Reine  Claude plommon ..<td r>402
<td>Reinius, R. M. ............<td r>800
<td>Rekognitionsavgift ........<td r>382
<td>Rekstheger ..............<td r>99
<td>Rémy ....................<td r>514
<td>Ren ..................<td r>215, 388
<td>Renfana ..................<td r>131
<td>Renlosta ..................<td r>676
<td>Rentengut ..........<td r>152, 519
<td>Rentenbank ..........<td r>519, 523
<td>Repning ..................<td r>196
<td>Reseda ..................<td r>155
<td>Reservskjuts ............<td r>393
<td>Retablissementsgelder ....<td r>523
<td>Retenu ..................<td r>246
<td>Retrait ..................<td r>246
<td>Rewentlow, Chr. D. ..<td r>344, 359
<td>Rewentlow, J. L. ........<td r>344
<td>Rhode Island höns ..<td r>686, 829
<td>Ria ......................<td r>433
<td>Richelieu ................<td r>237
<td>Richter, W. ..............<td r>541
<td>Ridge, Rig ..........<td r>165, 169
<td>Rig-Veda ................<td r>47
<td>Riksjägmästare ..........<td r>420
<td>Rindell, A. ..............<td r>800
<td>Ringblomma ..............<td r>409
<td>Ringelmann, M. ..........<td r>501
<td>Ringvält ............<td r>321, 631
<td>Rinnare ..................<td r>214
<td>Ris .........<td r>16, 28, 31, 41, 44, 46,
<td 2 r>49, 50, 55, 111, 115, 229, 234, 444, 481, 823, 845
<td>Risbyg ....................<td r>371
<td>Risharv ..................<td r>432
<td>Risingh, J. ...............<td r>384
<td>Rist ................<td r>401, 412
<td>Ristsladd ................<td r>432
<td>Robigalia ................<td r>61
<td>Romagnola-boskap .......<td r>483
<td>Romanovskaja-boskap .<td r>648
<td>Romboidalharv ..<td r>321, 612, 752
<td>Roquefortost ............<td r>513
<td>Ros .........<td r>28, 35, 75,
<td 2 r>132, 156, 409, 654
<td>Roscommon-får ..........<td r>627
<td>Rosenberg-Lipinsky ......<td r>455
<td>Rosenblad, Math. ........<td r>386
<td>Rosenböna ........<td r>17, 32, 438
<td>Rosengren, L. F. ........<td r>784
<td>Rosenkål ................<td r>409
<td>Rosensten, A. ...........<td r>424
<td>Rosmarin ................<td r>131
<td>Rostsvamp .........<td r>45, 61, 70,
<td 2 r>442, 464, 670, 855
<td>Rotabaggar ..............<td r>19
<td 2>Rothamsted. Se Lawes, J. B.
<td>Rotherham-plog ..........<td r>319
<td>Rotråg ..............<td r>405, 433
<td>Rots ............<td r>356, 646, 780
<td>Rovfrösåningsmaskin ....<td r>320
<td>Rozier, Fr. ..............<td r>241
<td>Rozières ..................<td r>257
<td>Roxendorff, C. G. ........<td r>412
<td>Rubner, M. ..........<td r>467, 535
<td>Ruchadlo ............<td r>276, 539
<td>Rudenschöld, U. ........<td r>424
<td>Ruel, J. ..................<td r>259
<td>Ruelle, G. F. ............<td r>223
<td>Ruini, C. ..................<td r>227
<td>Rullharv ........<td r>248, 300, 752
<td>Rumänien ................<td r>650
<td>Rumpskatt ..............<td r>203
<td>Rundale ..................<td r>169
<td>Run-rig ..................<td r>169
<td>Russel, J. ................<td r>605
<td>Russtjänst ............<td r>185, 392
<td>Rustici ..............<td r>109, 114
<td>Rutabaga ................<td r>19
<td>Rübs ................<td r>19, 279
<td>Ryggåsstuga ........<td r>200, 352
<td>Ryssland ....<td r>94, 175, 333,632
<td>Rågvärde ................<td r>399
<td>Rå och rör ..........<td r>195, 388
<td>Rålamb, Å. Cl:son ...<td r>384, 402, 403, 405
<td>Rädisa ....<td r>19, 28, 131, 324, 403
<td 2>Ränta. Se Skatteväsen.
<td 2>Räntegods. Se Rentengut.
<td>Rättare ..................<td r>390
<td>Rättika .........<td r>19, 32, 36, 41,
<td 2 r>55, 75, 91, 131, 156, 409
<td>Rödbeta ..................<td r>55
<td>Rödbrokig svensk boskap ..<td r>773
<td>Rödklöver .......<td r>21, 112, 230, 253, 278,
<td 2 r>302, 323, 407, 434, 443, 482, 504, 542, 616, 644, 676, 705
<td>Rödkullig norsk boskap ..<td r>709
<td>Rödkullig svensk boskap ..<td r>774
<td>Rödlök .........<td r>20, 28, 36, 55, 72,
<td 2 r>74, 87, 95, 131, 142, 156, 173, 212
<td>Rödsot ............<td r>375, 646
<td>Rök (ägomått) ..........<td r>189
<td>Rökskatt ................<td r>203
<td>Rökstuga .........<td r>129, 140, 169,
<td 2 r>179, 201, 352, 368, 435
<td>Rökugn ..............<td r>200, 368
<td>Rönn ....................<td r>132
</table>
</chapter>

<chapter name="Sakreg. S.">
<table>
<td 2 c><h3>S.</h3>
<td 2 r>Sid.
<td>Sacho ....................<td r>339
<td>Sachsenspiegel  ..........<td r>147
<td>Safflor ......<td r>32, 36,  155, 279
<td>Saffran .............<td r>36, 41, 55, 61,
<td 2 r>75, 115, 155, 172, 253, 279, 323
<td>Sagebrush ................<td r>811
<td>Saggina ..................<td r>229
<td 2>Saint foin. Se Esparsett.
<td>Sala, Salica, Salland ..<td r>120, 129
<td>Salander, E. .......<td r>384, 402, 403, 410
<td>Salenms, E. G. N. ........<td r>783
<td>Salfeld ..............<td r>456, 540
<td>Salicetum ................<td r>142
<td>Saliones ..................<td r>165
<td>Sallad .............<td r>55, 75, 131,
<td 2 r>212, 256, 302, 324, 409
<td>Salmon, Rob. ............<td r>614
<td>Salpeter ..................<td r>318
<td>Saltus ....................<td r>143
<td>Salvia ......<td r>131, 156, 212, 409
<td>Sambruk ............ <td r>108, 109
<td>Samfällighet .........<td r>109, 114, 124,
<td 2 r>148, 246, 289, 366, 516
<td>S:t Bernhardshund ......<td r>10
<td>Sand, G. ..................<td r>670
<td>Sandungen ..............<td r>713
<td>Sarculum ................<td r>69
<td>Sartura ..................<td r>129
<td>Sationes ..................<td r>124
<td>Saussure, Th. de ....<td r>223, 241
<td>Savojen .............<td r>225
<td>Savojkål ............ <td r>302, 409
<td>Schakal ..................<td r>10
<td>Schalottenlök .. <td r>20, 55, 74, 131
<td>Schatzmann, R. ......<td r>566, 571
<td>Schiffli, J. R. ............<td r>292
<td>Schillingsgut ............<td r>151
<td>Schlagwirtschaft ..........<td r>275
<td>Schlösing, J. J. ...........<td r>455
<td>Schmidt, J. ..............<td r>671
<td>Schröter, C. ..............<td r>563
<td>Schuberth v. d. Kleefelde, J. E. .....<td r>273, 278
<td>Schuldheiss ......<td r>108, 118, 153
<td>Schultz, A. Lupitz ..<td r>455, 540
<td>Schultze, E. ..............<td r>466
<td>Schultze, Fr. Delitsch ...<td r>526
<td>Schultze, Fr. G. ..........<td r>530
<td>Schuposen ................<td r>290
<td>Schübeler, F. C. ....<td r>705, 756
<td>Schübler, G. ..............<td r>457
<td>Schwabenspiegel ..........<td r>147
<td>Schweiz ............<td r>287, 557
<td>Schwerz, J. N. ...........<td r>532
<td>Schäferi ....<td r>358, 383, 416, 777
<td>Schöffen ............<td r>118, 151
<td>Screuna ..................<td r>129
<td>Segelcke, Th. ........<td r>668, 687
<td>Sehested, Hann ..........<td r>342
<td>Seigneur ................<td r>106
<td>Sel ......................<td r>198
<td>Seland ..................<td r>189
<td>Selleri .........<td r>21, 55, 75, 131, 409
<td>Selskab f. Norges Vel .......<td r>698
<td>Senap .........<td r>75, 130,
<td 2 r>173, 212, 301, 409
<td>Sénébier ............<td r>223, 241
<td>Seneschal ................<td r>166
<td>Sengsvin ................<td r>778
<td>Senior ....................<td r>106
<td>Senne ................<td r>158, 290
<td>Senråg ..................<td r>405
<td>Separation ..............<td r>269
<td 2>Separator. Se Centrifug.
<td>Serbien ..................<td r>652
<td>Serres, Ol. de ..<td r>237, 254, 260
<td>Serumterapi ........ <td r>472, 646
<td 2>Servi. Se Träldom.
<td>Servitut ............<td r>485, 517
<td>Sesam .........<td r>18, 28, 32,
<td 2 r>41, 44, 49, 71
<td>Settegast, H. ............<td r>470
<td>Seyung ..................<td r>293
<td>Shaw, J. .................<td r>631
<td>Shetland-får ..............<td r>331
<td>Shire-häst ......<td r>568, 621, 835
<td>Shirreff, P. ..........<td r>462, 757
<td>Shiriff, Sam. D. ..<td r>615, 674, 758
<td>Shropshire-får .......<td r>331, 626,
<td 2 r>777, 805, 828, 835
<td>Siamesiska svin ..........<td r>332
<td>Sibirien ..........<td r>337, 639, 649
<td>Sicilien ..........<td r>107, 110, 224
<td>Sicksackharv ........<td r>612, 752
<td>Silicula ..................<td r>72
<td>Siligo ..................<td r>13, 71
<td>Siliqua ..................<td r>72
<td>Silkesodling .........<td r>11, 26, 30, 111, 113,
<td 2 r>143, 232, 260, 283, 333, 340, 419, 444,
<td 2 r>482, 491, 512, 551, 785, 824
<td>Silomagasin .........<td r>45, 66, 80,
<td 2 r>86, 115, 250, 810
<td>Simmenthaler-boskap ....<td r>409
<td>Sinclair, J. ...............<td r>317
<td>Själahus ..................<td r>205
<td>Sjätting ..................<td r>392
<td>Skabb ................<td r>172, 326
<td>Skandinavien ........<td r>96, 180
<td>Skarifikator ........<td  r>321, 612
<td>Skatteväsen ...........<td r>348, 391, 522, 658, 697
<td>Skav ............<td r>213, 374, 411
<td>Skeppslag ................<td r>203
<td>Skeppsvist ................<td r>204
<td 2>Skifte. Se Ägoskifte.
<td>Skipsreidur ..............<td r>203
<td>Skipæn ..................<td r>203
<td>Skjutsskyldighet ......<td r>351, 361, 373
<td>Skogsbete ........<td r>81, 159, 284
<td>Skogslagstiftning .....<td r>359, 376, 421,
<td 2 r>485, 513, 554, 572, 786—788, 807
<td>Skogsodling .......<td r>160, 285, 358, 513, 831
<td>Skogsordning ........<td r>284, 295
<td>Skogsregale ........<td r>378, 381
<td>Skogsruss ................<td r>769
<td>Skogssvin ................<td r>358
<td>Skogstorp ................<td r>734
<td>Skogsundervisning .......<td r>359, 513, 556,
<td 2 r>562, 594, 700, 787, 798, 831, 836
<td>Skottland ......<td r>169, 321, 600
<td>Skottskogsbruk ..<td r>129, 147, 157
<td>Skruvget..............<td r>9, 43
<td>Skvadronshingst ....<td r>412, 767
<td>Skyddsympning ..........<td r>471
<td>Skyldveizla ..............<td r>193
<td>Skylning ................<td r>433
<td>Skyter ................<td r>49, 94
<td>Skämma ..................<td r>200
<td>Skära ......<td r>35, 70, 85, 98, 102
<td>Skördemaskin .....<td r>613, 674, 753, 819
<td>Skördevagn ..........<td r>87, 112
<td>Skötning ................<td r>191
<td>Sladd ...........<td r>48, 69, 300, 401, 432, 752
<td>Slagg, basisk ............<td r>460
<td>Slakteriförening ..........<td r>665
<td 2>Slaveri. Se Träldom.
<td>Sleksot ..................<td r>213
<td>Slåttermaskin ........<td r>753, 819
<td>Släktgods ................<td r>309
<td>Släktskapsavel ............<td r>77
<td>Small, J ..............<td r>319, 751
<td>Smart, W. ................<td r>612
<td>Smith, Adam ............<td r>451
<td>Smith, J. ............<td r>609, 612
<td>Smithfield club ......<td r>317, 607
<td>Smultron ....<td r>23, 173, 224, 409
<td>Småjordbruk .....<td r>245, 299, 309,
<td 2 r>495, 521, 598, 600, 660, 740, 852
<td 2>Smäre. Se Lucern, Humlelucern.
<td>Smörfärg ............<td r>294, 662
<td>Smörnotering ........<td r>689, 785
<td>Smörprovning ........<td r>784, 807
<td>Snödroppar ..............<td r>156
<td>Sockerbeta ...........<td r>19, 243, 278, 481, 488,
<td 2 r>504, 543, 584, 616, 644, 675, 760, 802, 824, 834
<td>Sockerhirs ............ <td r>15, 28
<td>Sockerrot ........<td r>28, 75, 409
<td>Sockerrör .......<td r>17, 28, 32, 49, 111, 
<td 2 r>112, 115, 444, 485, 839, 845, 852, 855
<td>Sockerärt ................<td r>409
<td>Socman ..................<td r>166
<td>Soja  ..............<td r>17, 28, 33
<td>Solros ................<td r>339, 824
<td>Solskifte ..................<td r>197
<td>Sommarstallfodring .........<td r>142, 280, 325,
<td 2 r>357, 545, 559, 610
<td>Sonischalk ................<td r>133
<td>Sopgödsel ................<td r>318
<td>Sorgho, Sorghum ........<td r>15
<td>Sotsvamp ............<td r>251, 405
<td>Southdown-får .......<td r>332, 510, 626,
<td 2 r>683, 709, 777, 805, 828
<td>Soxhlet, Fr. ..............<td r>465
<td>Spadharv ................<td r>752
<td>Spanien ....<td r>92, 114, 233, 486
<td>Spannmålspolitik  .....<td r>171, 236, 239,
<td 2 r>242, 297, 306, 348, 385, 494, 596
<td>Spansk peppar ......<td r>235, 488
<td>Sparkassa ................<td r>526
<td>Sparris ...........<td r>75, 115, 
<td 2 r>256, 302, 354, 409
<td>Spelt .........<td r>12, 13, 44, 50, 84, 87,
<td 2 r>130, 155, 229, 251, 291, 301, 405, 434, 542, 565, 584
</table>

<table>
<td>Spenat .... <td r>21, 41, 115, 302, 409
<td>Spetshund ........<td r>9, 39, 57
<td>Spikklubba .............. <td r>212
<td>Spiskummin .. <td r>21, 55, 75, 212
<td 2>Spjalt. Se Himmelskorn.
<td>Spjäll ....................<td r>203
<td>Spondylium ..............<td r>21
<td>Sprengel, K. ..............<td r>453
<td>Spärgel .....<td r>253, 278,
<td 2 r>301, 302, 322, 675
<td>Squash ..................<td r>438
<td>Squire ....................<td r>310
<td>Stabbur ..................<td r>200
<td>Stafylinos ................<td r>19
<td>Stambok ....<td r>568, 679, 682,
<td 2 r>685, 707, 770, 775, 778, 803, 833
<td>Stamholländeri ..........<td r>771
<td>Stamschäferi ............<td r>777
<td>Stamp ..............<td r>433, 436
<td>Stangenholzbetrieb ......<td r>285
<td>Starosta ..................<td r>336
<td>Stassfurtsalt ..............<td r>460
<td>Statute of apprentieces ....<td r>311
<td>Statute of labourers ..<td r>168, 311
<td>Stavnsbaand ............<td r>344
<td>Stebler, F. J. ........<td r>563, 763
<td>Stedsmaal .......<td r>192
<td>Stein, H. F. C. ..........<td r>267
<td>Stephani, C. ..........<td r>237, 272
<td>Stephens, G. ....<td r>728, 746, 747
<td>Steppboskap ..........<td r>7, 647
<td>Sterling, M. ..............<td r>321
<td>Sters ....................<td r>199
<td>Stillingfleet ..............<td r>314
<td>Stinted ..................<td r>165
<td>Stjernsvärd, C. G. ........<td r>750
<td>Stjärnkorn .....<td r>14, 60, 87, 209, 405
<td>Stockplog  ................<td r>432
<td 2>Stodh, Stodgång. Se Stuteri.
<td>Stohmann, Fr. ....<td r>465, 466, 534
<td>Stoordning ..............<td r>412
<td>Storbritannien ........<td r>305, 595
<td>Storch, V ...........<td r>668, 688
<td>Storgods .....<td r>63, 64, 265,
<td 2 r>268, 476, 600, 839, 845, 848
<td>Stormhatt ................<td r>409
<td>Storris ..................<td r>199
<td>Storskifte ............<td r>394, 428
<td>Stott ....................<td r>172
<td>Strelitzer-får ........<td r>416, 777
<td>Stridshöns, Game fowl ....<td r>629
<td>Strippor ................<td r>855
<td>Strobilanthes ............<td r>32
<td>Struensee ............<td r>344, 345
<td>Struts ..........<td r>829, 843, 856
<td>Ström, I. af ..........<td r>728, 787
<td>Strömsholms-ras ....<td r>414, 770, 804
<td>Strömsholms stuteri ....<td r>412, 767
<td>Strögods ................<td r>361
<td>Ströängar ................<td r>734
<td>Stubberättighetshemman .....<td r>389
<td>Stuhlung ................<td r>293
<td>Stuteri .....<td r>132, 237, 281, 303, 327,
<td 2 r>355, 373, 412, 483, 507, 546, 547, 568, 587, 646, 679, 767
<td>Stutzer ..............<td r>455, 466
<td>Styltingsrast ..............<td r>199
<td>Stångplog  ................<td r>401
<td>Städja ....................<td r>192
<td 2>Stängsel. Se Hägnadsskyldighet.
<td>Stärkelseberedning ..<td r>283, 543
<td>Stärkelsevärde ............<td r>467
<td>Stævne ..................<td r>195
<td>Stöckhardt, Ad. ......<td r>454, 534
<td>Stöpning av säd ..<td r>70, 115, 251
<td>Subsoilpacker ............<td r>822
<td>Suffolk-boskap ......<td r>329, 623
<td>Suffolk punch ....<td r>327, 328, 620, 642
<td>Suffolk-svin ..............<td r>628
<td>Sumerer ................<td r>39
<td>Superfosfat ......<td r>459, 610, 703
<td>Sussex-boskap ......<td r>329, 623
<td>Sussex-svin ..............<td r>628
<td>Sutton, J. ..........<td r>606, 616
<td>Svalin, W. ................<td r>753
<td>Svaljord ..................<td r>403
<td>Swammerdam, J. ........<td r>304
<td>Svanor ..........<td r>133, 177, 259
<td>Svartkummin ....<td r>75, 131, 229
<td>Svartrot ..............<td r>256, 302
<td>Swartz, J. G. ............<td r>782
<td>Svavelsyrad ammoniak ....................<td r>459
<td>Svedjebruk .......<td r>89, 95, 129, 142,
<td 2 r>149, 160, 176, 179, 207, 339, 370, 386,
<td 2 r>404, 421, 422, 427, 429, 576, 643, 799
<td>Sverdrup, J. ........<td r>699, 702
<td>Sverige ......<td r>96, 180, 377, 714
<td>Svingellosta ..............<td r>644
<td>Svinpest ........<td r>684, 685, 779
<td>Svinpotatis ..............<td r>322
<td>Svinpremiering ..........<td r>778
<td>Svinråg ..................<td r>405
<td>Svinsjuka ......<td r>472, 685, 779
<td>Sviskon ..................<td r>409
<td>Syra ....................<td r>409
<td>Syrien ....................<td r>43
<td>Szechenyi, S. ............<td r>516
<td>Sågning, Sågverk ....<td r>361, 376, 422
<td>Såningsmaskin .....<td r>40, 229, 234, 250,
<td 2 r>320, 402, 539, 613, 674, 753, 819
<td>Sædeland ................<td r>189
<td>Sädesfläkt ................<td r>321
<td>Sädesrensningsmaskin ...<td r>614, 754
<td>Sädessorterare ..........<td r>754
<td>Sädesvallbruk .......<td r>129, 154, 207, 339,
<td 2 r>370, 404, 584, 615, 643, 672, 755, 801
<td>Sämjedelning  ............<td r>736
<td>Sämjestadgehemmau ......<td r>389
<td>Säter ................<td r>198, 374
<td>Säteri ..........<td r>343, 361, 388
<td>Sättungland ..............<td r>189
<td>Sävenbom  ................<td r>132
<td>Söderbaum, H. G. ........<td r>461
<td 2>Sötpotatis.
</table>
</chapter>

<chapter name="Sakreg. T.">
<table>
<td 2 c><h3>T.</h3>
<td 2 r>Sid.
<td>Tabun ....................<td r>646
<td>Tacitus ..................<td r>88
<td>Tacke, B. ................<td r>536
<td>Taffelgods ................<td r>120
<td>Taikwa-reform ..........<td r>30
<td>Tailli ....................<td r>193
<td>Takgödsel ................<td r>433
<td>Talgträd ................<td r>33
<td>Tallriksharv ........ <td r>752, 819
<td>Tamarind ................<td r>49
<td>Tamworth-svin .........<td r>628, 710, 778, 828, 835
<td>Tarello, C. ................<td r>227
<td>Tarro ....................<td r>31
<td>Tasajo ..................<td r>841
<td 2>Tassplog. Se Fotplog.
<td>Tate ......................<td r>170
<td>Tautr-får ............<td r>375, 709
<td 2>Tavern. Se Gästgiveri.
<td>Tax ..................<td r>10, 39
<td>Te ................<td r>24, 28, 33
<td>Teeswater-boskap ........<td r>329
<td>Teeswater-får ............<td r>332
<td>Tegblandning ............<td r>124
<td>Telemarksboskap ........<td r>708
<td>Tengström, J. .............<td r>429
<td>Terebint ..................<td r>49
<td>Te-ros ....................<td r>29
<td>Terpen ..................<td r>84
<td>Terramare ..............<td r>59
<td>Terrarium ................<td r>139
<td>Tesine-får ................<td r>232
<td>Tessier ..............<td r>251, 510
<td>Teulion ..................<td r>19
<td>Texasboskap ..............<td r>449
<td>Thaer, A. .........<td r>223, 273, 457, 464, 532
<td 2>Thanes, Thegns. Se Tignarmän.
<td>Theodorik den store ......................<td r>107
<td>Theows ..................<td r>166
<td>Therms ..................<td r>468
<td>Thermænius ..........<td r>750, 753
<td>Thieldones ..............<td r>92
<td>Thomasfosfat ............<td r>460
<td>Thompson, H. S. ........<td r>457
<td>Thorebyg ................<td r>371
<td>Thunberg, D. ............<td r>402
<td>Thunginus ................<td r>118
<td>Thünen, J. H. v. ....<td r>453, 533
<td>Tibet-get ................<td r>9
<td>Tibet-varg ................<td r>10
<td>Tiefstall ..................<td r>540
<td>Tignarmän ..............<td r>162
<td>Timjam .......... <td r>41, 372, 409
<td>Timotej .......<td r>323, 404, 434,
<td 2 r>443, 617, 644, 705
<td>Tionde ....<td r>206, 350, 391, 596
<td>Tiphe ....................<td r>12
<td>Tiselius, G. ..............<td r>763
<td>Tjockvete .........<td r>12, 13, 36, 41, 84
<td>Tjurbesiktning ..<td r>280, 548, 589
<td>Tjurförening ........<td r>775, 804
<td>Tjäldra ..................<td r>195
<td>Tjänare ......<td r>187, 363, 382, 390
<td>Tjärbränning .......<td r>81, 420, 422, 424, 807
<td>Tobak .............<td r>21, 28, 32, 224, 243, 252, 
<td 2 r>278, 301, 383, 407, 434, 443, 481, 488, 
<td 2 r>504, 543, 584, 644, 762, 824, 839, 845
</table>



<table>
<td>Tofshöns ................<td r>629
<td>Tomat ................<td r>224, 489
<td>Tomtring ............<td r>59, 83
<td>Torp .....<td r>166, 188, 198, 600, 741
<td>Torvboskap ............<td r>6, 84
<td>Torvfår ................<td r>7, 84
<td>Torvget ................<td r>8, 84
<td>Torvhund ..............<td r>9, 84
<td>Torvströ ..................<td r>748
<td>Torvsvin ..........<td r>9, 60, 84
<td>Torvtägt ..................<td r>197
<td>Toulouse-gås ............<td r>630
<td>Townland ................<td r>170
<td>Townshend, Ch. ..........<td r>314
<td>Trakehnen ..........<td r>281, 546
<td>Traktblädning ........<td r>285, 554
<td>Trävare, amerik. ........<td r>487
<td>Travare, Orlow- ..........<td r>646
<td>Treskiftesbruk ...<td r>130, 142, 154, 168, 207,
<td 2 r>250, 274, 291, 300, 339, 352, 403, 502, 541, 643, 654, 801
<td>Trew ................<td r>170, 322
<td>Triewald, M. ........<td r>409, 419
<td>Triewen, L. ..............<td r>402
<td>Trift ....................<td r>158
<td>Trozelius, C. B. ....<td r>402, 424
<td>Trädesbill, Trädesstock ....<td r>401
<td>Trädgårdsböna ....<td r>16, 32, 115,
<td 2 r>131, 224, 252, 256, 438, 481, 488
<td>Trädgårdsstil ....<td r>27, 36, 41, 51, 56, 73, 
<td 2 r>112, 230, 254, 280, 302, 324, 354, 408
<td>Trädgårdssällskap ....<td r>505,
<td 2 r>607, 677, 705, 764, 802
<td>Trädgårdsundervisning .....................<td r>256, 505, 545, 567,
<td 2 r>581, 618, 677, 700, 764, 798, 803
<td>Trädskola ......<td r>254, 354, 544
<td>Träldom .......<td r>30, 34, 40, 44, 53,
<td 2 r>66, 89, 99, 109, 114, 119, 130, 141,
<td 2 r>147, 162, 164, 166, 176, 188, 442
<td>Trösksläde, -vagn ....<td r>41, 402
<td>Tröskverk ......<td r>321, 402, 753
<td>Tuberkulin, tuberkulos .......<td r>472, 646, 772, 780
<td>Tull, Jethro ...<td r>222, 313, 320, 321
<td>Tulpan ..................<td r>409
<td>Tulpanträd ..............<td r>255
<td>Tun ......................<td r>162
<td>Tunnland ................<td r>188
<td>Tuppkam ................<td r>75
<td>Turgot ..............<td r>239, 241
<td>Turina-ras ................<td r>490
<td>Turturduva ........<td r>11, 46, 134
<td>Tusensköna ..............<td r>156
<td>Tusser, Th. ..............<td r>313
<td>Tuvkniv, -plog ............<td r>401
<td>Tuvråg ..........<td r>404, 405, 433
<td>Tvåkornvete ....<td r>12, 36, 41, 44,
<td 2 r>54, 71, 84, 229, 542
<td>Tvåskiftesbruk ...<td r>44, 130, 168,
<td 2 r>207, 250, 300, 403, 502, 654, 801
<td>Tyddyn ..................<td r>169
<td>Tyska orden ..............<td r>150
<td>Tyskland ........<td r>145, 262, 515
<td>Tå, Tä .................<td r>195
<td>Tång ......<td r>249, 318, 370, 374
<td>Täckdikning ....<td r>68, 169, 370, 432,
<td 2 r>493, 502, 538, 609, 673, 702, 746
<td>Tägtejordsskötsel ....<td r>384, 404
<td>Törnharv ............<td r>69, 353
</table>
</chapter>

<chapter name="Sakreg. U.">
<table>
<td 2 c><h3>U.</h3>
<td 2 r>Sid.
<td>Ukedagsgods ............<td r>361
<td>Ukraina-boskap ...............................<td r>647
<td>Ulldiskont ..........<td r>417, 776
<td>Ullpremiering ............<td r>416
<td>Ungern .....<td r>173, 263, 266, 268, 515
<td>Urbarium ....<td r>122, 268, 293, 566
<td>Urfjäll ..................<td r>198
<td>Uroxe ................<td r>6, 84
<td>Uruguai ..................<td r>843
<td>Utställning ...... <td r>479, 499, 530
<td>Utsädesväxling .....<td r>171, 250, 322, 433, 434
</table>
</chapter>

<chapter name="Sakreg. V.">
<table>
<td 2 c><h3>V.</h3>
<td 2 r>Sid.
<td>Vaccin ..................<td r>471
<td>Wagner, Chr. ............<td r>555
<td>Wagner, P. ......<td r>455, 458, 460, 534
<td>Wagner, W. ..............<td r>763
<td>Wahlberg, P. F. ..........<td r>762
<td>Valachiska får ............<td r>648
<td>Valbyg ..............<td r>103, 371
<td>Waldgraf ................<td r>148
<td>Valgia ....................<td r>10
<td>Vallerius, J. G. ......<td r>222, 384
<td>Vallmo ...<td r>28, 32, 55, 60, 72, 84,
<td 2 r>87, 131, 155, 212, 252, 279, 301, 504, 581, 762
<td 2>Wallmo, U.
<td>Vallodling ...<td r>72, 230, 253, 302, 314,
<td 2 r>323, 434, 565, 585, 616, 676, 704, 762, 802
<td>Valnöt ...<td r>23, 28, 50,
<td 2 r>55, 74, 92, 132
<td>Vandringsarbetare ........<td r>521
<td>Vandringslärare ...<td r>479, 500, 531, 581
<td>Vanhävd ................<td r>739
<td>Ward, Marshall ..........<td r>455
<td>Varg ..................<td r>10, 217
<td>Varghund ................<td r>10
<td>Varmvattenstöpning ......<td r>251
<td>Warrants ................<td r>498
<td>Warren County svin ......<td r>450
<td>Varro ....................<td r>62
<td>Vasall .................... <td r>105
<td>Vassleost ............<td r>158, 569
<td>Vattenklöver ............<td r>132
<td>Vattcnkrasse ............<td r>131
<td>Vattenmelon ....<td r>21, 32, 36,
<td 2 r>75, 111, 443, 489, 545
<td>Vattenrätt ................<td r>202
<td>Vattsot ..................<td r>375
<td>Vaxträd ..................<td r>851
<td>Vall ............<td r>155, 253, 407
<td>Way, Th. ................<td r>457
<td>Webb, J. ................<td r>626
<td>Weckherlin, A. v. ........<td r>464
<td>Vedsætning ..............<td r>194
<td>Veenodling ..............<td r>575
<td>Wehrli, J.  J. ........<td r>531, 562
<td>Vejde ....<td r>130, 155, 172,
<td 2 r>243, 279, 323, 407
<td>Weibull, W. ........ <td r>757, 761
<td>Weigmann, H. ..........<td r>553
<td>Weiler ..............<td r>149, 289
<td>Weistümer ..............<td r>147
<td>Welinder, B. ............<td r>756
<td>Wendt ..................<td r>790
<td>Venetien ............. <td r>107, 226
<td>Ventilvattning ............<td r>673
<td>Werestschagin, N. ..<td r>641, 648, 806
<td>Vergilius ................<td r>62
<td>Vertikaldränering ....<td r>318, 746
<td>Vestbeck, Z. .......... <td r>402, 403
<td>Westermann, Th. ........<td r>669
<td>West-Highland-boskap ......<td r>624
<td>Weston, Rich. ........<td r>313, 322
<td 2>Veterinär. Se Djurläkekonst.
<td>Vetje ....................<td r>175
<td>Viberg, C. M. ............<td r>752
<td>Vicinrätt ................<td r>127
<td>Vicus ....................<td r>108
<td>Wildmann ................<td r>333
<td>Vildsvin ..................<td r>9
<td>Wilfarth, H. ....<td r>455, 534, 540
<td>Wilhelm af Oranien ......<td r>306
<td>Villa ..............<td r>65, 73, 120
<td>Villanus, Villein ..<td r>166, 170, 307
<td>Ville, G. ........<td r>455, 494, 501
<td>Villication ............<td r>120, 153
<td>Vilmorin, R. V. L. ..<td r>256, 504
<td>Vilmorin, L.  L. de ..<td r>462, 757
<td>Vinbär ..........<td r>23,  354, 409
<td>Vinlus  ........<td r>464, 482,
<td 2 r>489, 506, 544, 567
<td>Vinmögel ............<td r>464, 506
<td>Winogradsky ............<td r>455
<td>Vinruta ......<td r>75, 130, 156, 409
<td>Vinthund  ......<td r>10, 38, 43, 57
<td>Viol ..................<td r>55, 75
<td>Vipphirs ....<td r>15, 32, 60,
<td 2 r>71, 84, 87, 129
<td>Vircarium ................<td r>142
<td>Virdning ................<td r>194
<td>Virginien ................<td r>440
<td>Viridarium ..............<td r>142
<td>Vitaminer ................<td r>470
<td>Vitklöver .......<td r>21, 112, 229,
<td 2 r>253, 301, 323, 407
<td>Vitlök ......<td r>20, 28, 36, 55,
<td 2 r>74, 87, 95, 130, 142, 173, 212
<td>Vitsenap ................<td r>301
<td>Voigt ....................<td r>274
<td>Voigtländer-boskap ...........................<td r>771, 804
<td>Voit, C. ..............<td r>465, 534
<td>Vojvod-häst ..............<td r>412
<td>Wolff, E. v. ....<td r>454, 466, 534
<td>Volkart, A. ..............<td r>563
<td>Wollny, E. v. ........<td r>458, 534
<td>Volost ....................<td r>175
<td>Worlidge ................<td r>333
</table>


<table>
<td>Vorned ........<td r>187, 343, 351
<td>Vothman, P. ..............<td r>354
<td>Wrangel, C. G. ..........<td r>769
<td>Vrassky, V. P. ................................................<td r>649
<td>Wulffen, C. v. ....<td r>457, 542, 553
<td>Wyandotte-höns ...<td r>686, 780, 829
<td>Väghållning ....<td r>205, 242, 351
<td>Vält ...<td r>153, 321, 353,
<td 2 r>370, 432, 613, 752
<td>Vängåva ................<td r>192
<td>Värdshus ................<td r>205
<td>Västgoter ................<td r>114
<td>Växelbruk ...<td r>62, 250, 274,
<td 2 r>321, 353, 370, 432, 613
<td>Växelplog ................<td r>539
<td>Växtförädling ...<td r>462, 541, 606,
<td 2 r>756, 800, 824, 833
<td>Völcker, A. ..............<td r>605
</table>
</chapter>

<chapter name="Sakreg. Y.">
<table>
<td 2 c><h3>Y.</h3>
<td 2 r>Sid.
<td>Yams ..............<td r>28, 32, 323
<td>Yardland ................<td r>165
<td>Yeonian ............<td r>310, 597
<td>Ympning ...<td r>22, 74, 211,
<td 2 r>255, 324, 410, 471, 646
<td>Yngelröta ................<td r>512
<td>Yorkshire-boskap ...........................................<td r>329
<td>Yorkshire-får ............<td r>331
<td>Yorkshire-häst ......<td r>327, 620
<td>Yorkshire-svin ...<td r>550, 628, 684,
<td 2 r>710, 778, 828, 835
<td>Young, Arthur ......<td r>227, 315
<td>Yucca ....................<td r>845
</table>
</chapter>

<chapter name="Sakreg. Z.">
<table>
<td 2 c><h3>Z.</h3>
<td 2 r>Sid.
<td>Zackel-får ................<td r>549
<td>Zebu ...<td r>7, 29, 37, 42, 57, 77
<td>Zeidlrevier ..............<td r>159
<td>Zeitpachtgut .............. <td r>152
<td>Zelg ......................<td r>124
<td>Zeocriton ................<td r>14
<td>Zibetkatt ................<td r>216
<td 2>Zieger. Se Vassleost.
<td>Zinsgut ..................<td r>152
<td 2>Zosche. Se Gaffelplog.
<td>Zschokke, H. ............<td r>295
<td>Zuntz, N. ............ <td r>467, 535
<td>Zusammenlegung ....................................<td r>269
</table>
</chapter>

<chapter name="Sakreg. Å.">
<table>
<td 2 c><h3>Å.</h3>
<td 2 r>Sid.
<td>Åbrodd ..................<td r>130
<td>Åkerlagar ................<td r>63
<td>Ålandsrot ................<td r>409
<td>Ålfiske ................<td r>2, 218
<td>Ållonbete  .........................................................<td r>358
<td>Ångplog ............<td r>503, 540
<td>Åsädesrätt ......<td r>191, 366, 094
</table>
</chapter>

<chapter name="sakreg. Ä.">
<table>
<td 2 c><h3>Ä.</h3>
<td 2 r>Sid.
<td>Äckor, Aegter ............<td r>351
<td>Äggförsäljningsförening ..............................<td r>666, 681, 694
<td>Äggplanta  ................<td r>32
<td>Ägodelning ...<td r>271, 346, 367,
<td 2 r>521, 576, 659, 696, 737
<td>Ägogradering ......<td r>26, 62, 125
<td>Ägoskifte ...<td r>26, 127, 197, 269,
<td 2 r>271, 307, 345, 366, 393, 495, 516,
<td 2 r>558, 575, 596, 635, 695, 715, 736
<td>Ägostyckning ............<td r>738
<td>Ängsgröe ........<td r>72, 323, 444
<td 2>Ängskampe. Se Timotej.
<td>Ängskavle ......<td r>323, 435, 802
<td>Ärjkrok ..................<td r>401
<td>Ärttörne ..................<td r>250
<td>Ättegäld ..................<td r>203
</table>
</chapter>

<chapter name="Sakreg. Ö.">
<table>
<td 2 c><h3>Ö.</h3>
<td 2 r>Sid.
<td>Ölbrygd ..................<td r>283
<td>Öresland ................ <td r>188
<td>Örnsköld, P. A. ..........<td r>406
<td>Örs ......................<td r>214
<td>Örsted, A. S. ............<td r>670
<td>Östeuropa ............<td r>94, 173
<td>Östgoter ..................<td r>107
<td>Östromerska riket ....................................................<td r>113
<td>Österrike ............<td r>262, 515
</table>

*

</chapter>





<chapter name="Rättelser">
<h2>RÄTTELSER

att införa före bokens användning.</h2><footnote>Korrekturläsaren: Alla Rättelser har införts på respektive plats i Boken förutom den på sid 747.</footnote>

<table>
<td c>Sid.<td r>64<td c>rad<td r>9<td 2>nedifrån: emfytensis rättas till emfyteusis.
<td c>„<td r>137<td c>„<td 3>20 och 21 uppifrån byta plats.
<td c>„<td r>175<td c>„<td r>14<td 2>uppifrån hänvisas till sid. 151.

<td c>„<td r>300<td c>„<td r>21<td 2>nedifrån: torvplog rättas till tassplog.
<td c>„<td r>330<td c>„<td r>3<td 2>uppifrån: 2,000 rättas till 20,000.
<td c>„<td r>331<td c>„<td r>19<td c>nedifrån:<td>1800- rättas till 1700-.
<td c>„<td r>355<td c>„<td r>15<td c>„<td>ston rättas till stod.
<td c>„<td r>388<td c>„<td r>16<td c>„<td>frigärder  rättas  till  frihet  från  gärder.
<td c>„<td r>414<td c>„<td r>6<td c>„<td>1870- rättas till 1700-.
<td c>„<td r>423<td c>„<td r>22<td c>„<td>tillägges: Sockenallmänningar fingo med K. Bfdes tillstånd delas.
<td c>„<td r>436<td c>„<td r>2<td c>„<td>hänvisas till sid. 424.
<td c>„<td r>460<td c>„<td r>10<td c>„<td>belgiern A. Petermann rättas till Holdefleiss.
<td c>„<td r>501<td c>„<td r>6<td c>uppifrån:<td>1884 rättas till 1848.
<td c>„<td r>582<td c>„<td r>12<td c>„<td>Haag rättas till Huy.
<td c>„<td r>585<td c>„<td r>17<td c>nedifrån:<td>Trädgårdsskötsel rättas till Trädskoleskötsel.
<td c>„<td r>605<td c>„<td r>7<td c>„<td>gödsling rättas till kreatursgödning.
<td c>„<td r>609<td c>„<td r>16<td c>uppifrån:<td>Parker rättas till Parkes.
<td c>„<td r>617<td c>„<td r>6<td c>„<td>ärter rättas till örter.
<td c>„<td r>652<td c>„<td r>20<td c>„<td>mindre rättas till större.
<td c>„<td c>„<td c>„<td r>21<td c>„<td>eller rättas till och mindre vid.
<td c>„<td r>658<td c>„<td c>5<td c>nedifrån:<td>t:or  rättas  till   tld.
<td c>„<td r>719<td c>„<td r>6<td c>„<td>1823 rättas till 1923.
<td c>„<td r>731<td c>„<td r>7<td c>„<td>inrättat rättas till inrättats av.
<td c>„<td r>747<td c>„<td r>8<td c>uppifrån:<td>febr. rättas till juni.
<td c>„<td r>823<td c>„<td r>3<td c>„<td>marbete rättas till mararbete.<footnote>Korrekturläsaren: felaktigt angiven rad 13 skall vara rad 3.</footnote>
</table>
</chapter>


