VÄGLEDARE

FÖR TURISTER

PÅ

KINDA KANAL

AF

CERVUS.

*

Linköpings Lith. Anstalt 1888.
VÄGLEDARE

FÖR TURISTER

PÅ

KINDA KANAL

AF

CERVUS.

*

Linköpings Lith. Anstalt 1888.

<b>Gunstige läsare!</b>

Låtom oss tillsammans göra en färd på den natursköna
vattenväg, som leder från Linköpingsslätten uppför
Stångåns dalar genom skogomkransade, klara sjöar,
nära på intill Smålandsgränsen.

Vi gå då ned till Linköpings hamn och ombord
på den prydliga ångbåten Brokind kl. 7 en härlig
sommarmorgon.

Kapten Cederkrona har gifvit den sista signalen i
ångpipan. Timslaget ljuder från domkyrkans götiska
torn. Loss! Sakta framåt!

Vi glida förbi tullhuset, under jernvägsbron,
genom Stångebro, der landsvägen leder till Norrköping,
och äro inom en kort stund i de första, djupa
slussarne vid Tannefors.

Här lyftas vi under ungefär 25 minuter upp ofvan
vattenfallen och skåda hela den vackra staden
under oss.

Linköping förtjenar väl en vida omständligare
beskrifning än hvad utrymmet här medgifver, men vi
kunna ej lemna denna 700-åriga stad utan att något
återupplifva minnet om dess märkliga forntid, dess
vexlande öden och dess nutida framåtskridande.

Att platsen redan af urinnevånarne varit omtyckt är
nog troligt. Vattenfallet med sitt
laxfiske, Roxen med sitt insjöfiske, den omgifvande
släta marken som erbjöd vackra svedjeland och den
mängd af stenåldersredskap som här upphittats,
gifva all sannolikhet för uråldrigt bebyggande. Men
invandringen hit af en ny folkrace skedde troligen
från Vestergötland öfver Vettern, hvarföre
Skeningeslätten antagligen blef tidigare bebygd
med fasta boplatser än Östergötlands mellersta och
östliga slättbygd.

Det dröjde ett par sekel innan Ansgarie lära här
hade någon framgång. Linköpings förste biskop
Herbertus lefde i slutet af tiohundratalet. Hans
efterträdare Gislo grundlade domkyrkan i medlet af
elfvahundratalet under konung Sverker I:s tid. År
1219 kröntes här Johan I, Sverkers son och år 1251
kröntes här konung Waldemar, Birger Jarls äldste son,
af biskop Laurentius. Jarlens yngste son den ädle
hertig Bengt var här biskop 5 år och dog 1291.

Här var det som biskop Kettil inför högaltaret påtog
sig full rustning och aflade ed att befria erkebiskop
Jöns ur danska fångenskapen (år 1464).

Biskop Henrik bygde Linköpings slott. Den beryktade
Johannes Brask, borgmästareson från staden, vigdes här
1513 till biskop och påbörjade delvis anläggandet
af Göta kanal, nemligen mellan Söderköping och
Roxen, således 300 år före detta stora arbetes
återupptagande. Denne okuflige katolik kunde ej böja
sig för den nya läran. Han plundrade domkyrkan och
stiftets kloster på dess rika dyrbarheter och rymde
ur riket.

Här i domkyrkan var det som Johan III åtföljd af
kardinalen Possevin uppmanade biskop Martinus Olai
att antaga den nya messboken
(lithurgien) eller afstå från sitt embete. Martinus
stod fast vid sin tro och nedlade sin biskopsskrud
inför konungen. Såsom en ärad kyrkoherde i Nyköping
under hertig Karl afled han 1585.

Då konung Kristian II återreste hem efter
"Stockholms blodbad", anlände han juldagarne 1520
till Linköping. En allmän fruktan rådde. Men af de
afrättningar som han lät utföra på färden, förekommo
i Linköping inga andra än att två af hans egna tjenare
blefvo hängda.

Ett gladare besök var då Gustaf Eriksson
(Vase) drog på befriaretåg. Biskop Brask ansåg
klokast att uppvakta honom med ett följe i hans
hufvudqvarter Skärkinds prestgård och ledsaga honom
till staden, der han å slottet gästade honom på det
präktigaste. Derunder utfärdade Gustaf kallelsen till
den märkliga riksdagen i Wadstena, der han valdes
till riksföreståndare.

Året 1537 höll konung Gustaf riksdag i Linköping,
och var då åtföljd af en rätt betydlig krigshär. Adeln
måste återgifva förläningar, rusttjensten bestämdes,
krigsgärd till en flotta beslutades.

Fem år derefter var här åter riksdag, med anledning af
de blodige Dackefejderna. Ett års stillestånd ingicks,
ehuru Dackes folk blifvit slagna dels vid Haddorp,
en mil från staden, dels på Hålaveden.

Ytterligare hölls här herredag 1544, dervid bestämdes
om den första stående här i landet (6000 man). Vid
samma tillfälle begrofs i domkyrkan konungens och
drottning Margaretas nyfödde son.
Det vigtiga slaget vid Stångebro är för alla den mest
bekanta tilldragelsen i Linköpings historia. Vår
katolske konung Sigismund hade ankommit från sitt
moderland Polen till sitt fädernesland Sverige för
att tukta sin farbroder hertig Karl.

Konungen, som var vid Stegeborg ansatt af hertigen,
drog med sitt folk i tysthet derifrån till Linköping
natten till d. 21 Sept. (1598) och besatte broarne
öfver Stångån. Hertigen med sitt folk tågade dit
efter och underhandlingarne återtogos, utan att fred
kunde stiftas.

Bittida om morgonen d. 25 Sept. gåfvos genom biskopen
Peter Benedictus och borgmästaren Per Eriksson,
hvilka voro hertigens sak tillgifna, öfverenskomna
signaler med kyrkklockorna. Hertigen anryckte,
vägledd i dimman af bonden Jola i Wångeby. De kungliga
trupperna blefvo, efter vexlande stridslycka, drifna
åter öfver ån in i staden med stor mansspillan. Med
de eröfrade polska fältstyckena besköts derefter
staden. Då sände konungen en småländsk adelsman Arvid
Svan att underhandla. Hertigen red ned till ån; men
då han samtalade med Arvid, hade en lifländare Henrik
Nykirk på eget bevåg lagt sig i försåt och sköt på
hertigen med en reffelbössa, dock harnesket räddade
honom. Det beramades ett personligt möte på slätten
mellan broarne. Efter ett kort, vänskapligt samtal
redo konungen och hertigen bredvid hvarandra upp till
slottet. Det blef ett stort jubel i staden. Hertigen
bemöttes på det förbindligaste af konungen och af sin
kusin prinsessan Anna. Efter festmåltiden red hertig
Karl åter till sina trupper. De höga anförvandterna
sågo hvarandra
aldrig mera, ty Sigismund, som förbundit sig att
fara till Stockholm och egna sig åt riksstyrelsen,
begaf sig i stället öfver Kalmar åter till Polen.

Ett blodigt efterspel skulle emellertid
försiggå. Konungen hade utlemnat 5 af riksråden,
dock mot försäkran att de skulle på riksmöte
ransakas. De fördes fängslade till Nyköping. I
Febr. 1600 sammanträdde ständerna i Linköping till
det sista möte der blifvit hållet, men af den största
vigt. Sigismund afsattes. Hans halfbror Johan åtnöjde
sig att blifva hertig af Östergötland och Karl skulle
blifva Sveriges konung, derest ej Sigismunds son
Uladislaus inom 5 månader infann sig.

Ransakningen mot rådsherrarne företogs. 156 personer
sutto i domstolen. Endast genom hertigens personliga
närvaro och hotfulla ytranden blefvo dessa ädlingar,
som hållit sin trohetsed till sin laglige konung,
omsider dömda till döden; men många af domarne
vädjade till hertigens nåd. Han var dock obeveklig
och har derigenom suddlat sitt minne med en förfärlig
blodskuld.

Den 20 Mars 1600 afrättades på Jerntorget, der
ännu en krets af röda stenar betecknar platsen,
Gustaf Banér, Erik Sparre, Sten Banér, Ture Bjelke
och Bengt Falk. Först på afrättsplatsen benådades
åtta andra dödsdömda ädlingar, sedan de måst åse de
andras halshuggning.

  ----

Vändom våra tankar från denna ohyggliga tilldragelse,
från dessa upprörda tider och låtom oss glädjas åt
att Linköping, efter många olyckor, stora eldsvådor,
pest och nöd, i nutidens fredliga
utveckling kommit till den vackra gestalt det för
närvarande redan har.

Alla beqvämligheter, de sista årtiondens uppfinningar,
eger det. Jernväg, gaslysning, vattenledning,
telegraf, telefon, angenäma förlustelseställen
(Trädgårdsföreningen och Vernerska trädgården).

Den härliga domkyrkan har fått sig ett värdigt
torn. Det dyrbara biblioteket är ordnadt och dess
intressanta porträttsamling restaurerad. Östergötlands
museum har redan en betydlig samling af etnografiska
och andra föremål. Residenset (Linköpings slott)
har omsider fått ett värdigare yttre. Nya gator
med tidsenliga smakfulla byggnader uppstå år efter
år. Allt går raskt och lifskraftigt framåt.

Hur underligt att tänka på stadens utseende för tre
århundraden sedan. Gamla domkyrkan bränd och skadad,
men med en mängd åldriga dyrbarheter hopade inom sina
dunkla glasmålade fönster. Slottet och de två klostren
samt Helgeandshuset (herberge för kringfärdande
munkar) voro måhända för öfrigt de enda stenhusen, ty
de fem kapellen och alla enskilda hus voro troligen
stocktimrade, merendels med torftak på näfver eller
med grofva spåntak och liggande utmed krokiga, blott
här och der stenlagda gator omkring domkyrkogårdens
ringmur. Östra sidan ned vid ån var då ett kärr.

<i>Tannefors.</i> Här, der Stångån sedan urtiden brusat utför
klippan, men sedan säkerligen mer än 1000 år fått
tjenstgöra som qvarndragare, här har senare tiders
jettekrafter urhålkat graniten till beqväma slussar,
hvars hvitskummande vattenfall, då de påsläppas,
gifva en ståtlig 
anblick. Sju mjölqvarnar, tricotfabrik med omkring
60 arbetare, 2 sågverk, 1 benstamp, 1 vaddfabrik,
1 snusqvarn äro här i verksamhet. Linköpings
vattenledning har här pumpmaskin och
filtreningsbassiner, derifrån vattnet uppressas till
reservoaren, belägen nära kyrkogården.

Af gamla handlingar vet man, att det mäktiga
riksdrotset Bo Jonsson (Grip), år 1384 här köpte en
qvarn af Harald Bagge. År 1651 donerades en del af
hemmanet till skrifvaren Anders Olofson, men såväl
denna jord som de till kammarrådet Ehrensköld och
kyrkoherden Simonius donerade qvarnarne indrogos vid
reduktionen, hvaremot biskop Ennanders två qvarnar
fingo bibehållas. Linköpings hospital eger ännu sedan
forna tider en af qvarnarne.

Det första pappersbruk i landet anlades här 1523 af
biskop Brask.

Detta forna pappersbruk, jemte en qvarn, eges af
domkyrkan, som fick en del deraf 1634 af ståthållaren
Erik Ulfsparre.

Strax norr om byn går stora landsvägen till Åtvid
och Vestervik.

Sedan vi nu kommit upp i den lugna ån, som utgör
gränsen mellan Bankekinds härad, på venstra sidan,
och Hanekinds härad på den högra, hafva vi inom kort
åter en sluss.

<i>Hackefors.</i> Två mjölqvarnar äro här sedan
gammalt. Hemmanet har tre egare. 1603 donerades
Hackefors till kammarrådet Ture Jakobssons döttrar,
men återtogs 1683.

Midt för denna sluss på högra sidan ligger helt nära,
ehuru för närvarande föga synligt till följd af
skogen, sätesgården <i>Ekholmen</i>, hette fordom Qvinneby,
är med underlydande 4 1/4
mantal och tillhör f. n. fröken Agnes Löwenhjelm,
som ärft densamma efter sin fader, generallöjtnanten
grefve Karl Gust. L. Föregående egare hafva
varit: på 1600-talet häradshöfdingen Erik Slatte,
derefter hans dotterson kapten Knut Drake (afliden
der 1699); 1700 frih. Germund Cederhjelm; 1726
assessor Johan Liljenadler, hans enka Anna Margareta
Cederhjelm, omgift med kammarherren Karl Rutger
von Braunjohan, 1750 deras son generalmajoren
Germ. Karl v. B. (död 1805); 1807 köptes egendomen
af öfverstelöjtn. Jak. Lagercrantz och 1825 af
frih. Johan Karl Adelsvärd till Adelsnäs; 1850 af
protokollsekreteraren, sedermera departementschefen
Erik Ljungstedt, som 1856 sålde egendomen för 250,000
kronor till nuvarande egarinnans fader. Hr Arvid
Rizell är f. n. arrendator. Arealen 253 h:ar, hvaraf
åker 145.

Boningshus med flyglar äro bygda i början af detta
århundrade och ej af stora proportioner.

Strax ofvan hafva vi åter en sluss, <i>Hjulsbro</i>, der
väg leder öfver från Hanekinds härad till Linghems
station. Och derefter på venstra stranden

<i>Landeryd kyrka.</i> I handlingar från 1312 kallas
församlingen Lannærö.

Vid reformationstiden blef L. prebende åt
rektor i katedralskolan; men 1597--1657 åter eget
pastorat. Derefter prebende åt lektor i Linköping
och räknas till 3:e klassen.

Kyrkan blef ombygd 1753 och betydligt repararad
1872. Altartaflan, en kristusbild, målad af professor
Winge sistnämnde år, är skänkt af år 1876 aflidne
öfversten C. H. Mörner på Harfvestad.
Predikstolen med bilder, skurna i trä år 1676, förärad
af kapten K. Drake på Ekholmen, den har till fotstöd
en gammal dopfunt af sten. En dopfunt af koppar finnes
samt en tafla framställande huru Enkans i Nain son
återuppväcktes. Många gamla märkliga inventarier, som
äldre beskrifningar omtala, äro tyvärr borta. Dock
finnes lyckligtvis en runsten förvarad, sittande i
kyrktornets södra yttermur. Dess inskrift lyder:

	<i>Wikir reste stenen efter sin broder Dialfe,
        kämpen, då han var med Gauti.</i> 

Största ringklockan, omgjuten senast 1871, har malm från 1508 
års klocka. Af gamla bibehållna grafstenar finnas äfven pastor
Joen Benedicti, 1640, och kyrkoherden Joh. Wagners 1658.

Ej långt från kyrkan på samma strand ligger det
vackra <i>Slattefors</i>, af hvilket härvarande sluss har
sitt namn. Det är en egendom, som med underlydande
utgör 7,5 mantal med qvarn och såg och sedan 1825
tillhör Sturefors fideikomiss, i utbyte mot egendomen
Förråd. Forne egare hafva varit före 1570 Nils
Slatte, såsom säteri, 1586 hans brorson Klas Slatte,
som förverkade sina gods emedan han vistades hos
konung Sigismund i Polen. 1619 fick häradshöfd. Erik
Slatte stadfäste på dessa gods. Sedermera blef
amiralen Joh. Bär, gift med hans sondotter, ensam
egare af Slattefors och fick bibehålla det vid
reduktionen mot lösen. Egdes sedermera af hans måg
generaladjutanten Karl Magn. v. Gerdten, död 1718,
sonen löjtn. Jean Maur. v. G. Derefter, genom köp,
bergsfogden Henr. Stockenström. Johan Stockenström sålde 
till sin svåger majoren Gust. Söderholm, som var egare 1818.
På Slattefors egor utmed åstranden ligger den vackra
villan Åhagen, på de senare åren uppbygd af enkefru
C. Odencrantz, f. Stenhammar, och som nu eges af
f. kaptenen A. L. Sehman. Åhagen är en utjord af
42 h:ar.

På höger hand, alldeles intill åkanten uppstiger
det lodräta Ufberget. Det är väl ej så storartadt
hvarken i höjd eller utsträckning, men synnerligen
måleriskt och derjemte intressant, emedan det är
ett s. k. "borgberg", d. v. s. det är försedt med
lemningar af forntida bullerstensvallar, 3 à 4 meter
breda. Sådana lösa stenvallar utan murning finnas
på många ställen i landet och äro alltid anlagda på
mera otillgängliga berg, der genom sammanhopande af
stenhögar vid de få uppgångspassen kunde bildas en
temligen lätt försvarad plats. Här i orten tros de
merendels vara från Dackefejdens tid; men detta är
oriktigt. På den tiden funnos goda yxor och det var
vida lättare att hugga s. k. "bråtar", d. v. s. fälla
träd till barrikader, som voro svåra att storma och
som alldeles afstängde ryttare.

Bergborgarne äro otvifvelaktigt från gråaste forntid,
då kastvapen voro bullerstenar och äfven qvinnorna
och barnen kunde nedslunga stenar på de stormande,
hvilka äfven hindrades af stenvallarne och af det
trånga utrymmet att uppstiga. Att den kringliggande
skogen hölls afbränd var naturligt, dels för att
ha fri utsigt, dels för att ej bli utrökta genom
anlagd skogsbrand.

På nyssnämda klippa, der numera ej ufven törs lägga
sitt rede, sedan ångbåtarne pusta förbi, dit glada
passagerare skicka obekymrade
blickar hafva kanske dödsföraktande vildar under
krigstjut krossadt hvarandras raggiga skallar och
segrarne vräkt liken utför bråddjupet ned i ån.

Ofvanpå berget ligger ett ovanligt välformadt
stenblock, 1 m. bredt och högt, nära 2 m. långt. På
öfre sidan äro 6 i rad, med en ränna förenade,
skålformiga fördjupningar af 7 centimeters djup
och nära samma tvärmått. Det är en s. k. "elfsten",
d. v. s. en helig sten, hvarå i hedendomen blotades
(offrades).

<i>Sjön Erlången</i> ligger nu för oss i vackert perspektiv
med en skogsklädd ö i midten. Vi äro redan 190 fot
öfver hafvet och ungefär 80 fot öfver Linköpings
hamnvatten.

I fonden, sjöns sydöstra ända, se vi

<i>Grebo kyrka,</> men komma ej inom dess sockengräns,
utan äro sedan en stund i Wist församling.

På 1300-talet kallades kyrkan Grepabo och är sedan
300 år förenad med kapellförsamlingen Wärna. Nuvarande
kyrkan är från 1773 och eger ej mycket af gammalt,
utom predikstolen, som skänktes 1744 af enkegrefvinnan
Kristina Piper f. Törnflycht, samt en gammal, tysk
altartafla. Nya altartaflan är målad och skänkt af
Joh. Stålbom, en församlingsbo, som varit boende å
Orräng under titel af "contrefeymålare".

Men uppmärhsamheten drages snart från den aflägsna
kyrkan till det på högra stranden liggande slottet. 

<i>Sturefors.</i> År 1333 nämnes stället under namn af
Kabbafors, med anledning af en tvist om strömmen
härstädes mellan en kanik och Askaby kloster. På 1400-talet 
kallas det Forsa. Bjelkefamiljen anses af gammalt ha 
innehaft gården. Riksrådet Ture Nilsson Bjelke, -- som
så frimodigt gick mot döden på Linköpings torg 1600
och hvars dyrbara grafkor i Linköpings domkyrka nu
är restaureradt, -- är den förste med säkerhet kände
egaren. Han var gift med Margareta Sture, död 17 år
efteråt, och uppförde här det trevåningars slott, som
är, såväl som det nuvarande, af bildadt i det bekanta
planschverket Suecia af grefve Dahlberg. Efter henne
förändrades namnet från Turefors till Sturefors. Så
öfvergick godset till deras måg riksdrotset
frih. Gabriel Oxenstjerna (d. 1640), gift med Märta
Bjelke (d. 1620), och derefter till deras söner
riksrådet Gustaf O. (d. 1648) och landshöfd. Ture
O. (d. 1669), båda upphöjda till grefvar 1651,
den förre således efter sin död. Den senares enka
Beata Lejonhufvud dog 1692 och godset, då blott 4,5
mantal, öfvergick till hennes måagar kammarherren
Karl Pedersson Natt och Dag samt generalen
frih. Bernhard v. Liewen. Den senare sålde Sturefors
till kongl. rådet och öfverstemarskalken grefve
Karl Piper (d. 1716). Hans enka Kristina Törnflycht
var det som 1747 stiftade fideikommisset för sin
dotterson dåvarande kammarherren, sedermera riksrådet
Nils Adam Bjelke, som tillträdde det 1747. Derefter
har son efter far varit innehafvare, nemligen 1792
kornetten grefve Ture B., 1833 kammarherren grefve
Nils B. (gift med frih. Ebba Sture, den sista af denna
ätt), 1845 nuvarande innehafvaren f. ryttmästaren
Ture B., född 1829, gift med grefvinnan (af fransk
ätt) Pauline d’Otrante, f. 1839. Deras äldsta son är
underlöjtn. grefve Nils B., f. 1862.

Fideikommisset utgör tillsammans 49 mantal 
inom 9 socknar. Slottet uppfördt 1704 efter 
ritning af grefve N. Tessin, är, med sina flyglar,
sin nakna borggård, sina många hvitmenade grofva
staketpelare, alldeles i den tidens smak, som för
nutiden ej är särdeles tilltalande. En dyrbar stenmur,
på senare åren uppförd till skoning mot sjöstranden,
passar väl ihop med den öfriga gedigna enkelheten. Der
finnes omkring 50 boningsrum, hvaribland flera
af märkvärdighet, isynnerhet en praktsal, och en
högst kostbar samling af familjeklenoder, såsom
oljefärgsporträtt, vapen, kuriosa, antiqviteter,
bibliotek, m. m., hvilka samlingar på senaste
åren blifvit betydligt tillökade. Bland annat
förvaras der en rar pokal, gjord af ett strutsägg,
med rik infattning, som tillhört drottning Gunilla
(Bjelke), Johan III:s andra gemål, försedd med hennes
namn och vapen, samt en ännu präktigare vinkanna af
perlemosnäcka, med synnerligen smakfull ornering i
förgyldt silfver, besatt med ädla stenar.

Omgifvande trädgårdar och park upptaga 25 h:ar. Det på
parkkullen stående templet är 1776 uppfördt till minne
af fideikomisstiftarinnan, hvars porträttmedaljong och
en marmortafla med latinsk inskrift der äro uppsatta.

Såsom af kartan synes vända vi nu -- efter att ha
genomgått Sturefors föga djupa sluss -- mot vester,
nästan i motsatt riktning mot vår föregående led,
tills vi snart passera Vist prestgård invid åstranden
och strax derofvan belägna <i>Vist kyrka.</i>

Här anses att ett gudshus stått redan för sju sekler
sedan, men den nuvarande kyrkan är uppbygd 1745. På
1300-talet var namnet Husaby-Vist, äfven Vistbo,
men redan 1391 återfinnes
dess nuvarande namn i gamla dokument och kyrkoherdar
nämnas 100 år derförut. Kyrkans yttre, isynnerhet
trätornet, gör ej godt intryck. Dess zinktak är på
senaste åren pålagdt och harmonierar ej heller med
det öfriga.

Egarne af Sturefors, Säby och Stafsäter tillsätta
presterna i tur. Dessa gods hafva också bekostat såväl
kyrkan som de flesta af dess gamla inventarier. Att
märka är predikstolen af kalksten med figurer af hvit
marmor, förfärdigad inom socken af Birger Eriksson i
Bäck och skänkt af Frih. Krist. Sofia Natt och Dag
f. Stenbock. Takhvalfvet är af trä med allehanda
målningar. Altertaflan från år 1748, men med allt
detta öfverensstämmer illa det moderna altaret i
hvitt och guld.

Tre murade grafvar finnas för de tre godsen. En
grafsten med en riddare och fru i relief är öfver Nils
Nilsson till Säby d. 1613 och hans hustru. Men en
dylik sten ligger förstörd utanför kordörren. Förr
fans äfven en grafsten öfver Öfversten Anders
Styfvert till Säby men den borttogs från koret och
dit lades i stället 1760 en annan öfver lagman Daniel
Sparrskiöld och hans fru Sofia Spens. Ett gammalt
altarskåp med snidade bilder, en kristusbild,
tio oljefärgstaflor öfver bibliska ämnen, två
prestporträtt, åtskilliga snidade adliga vapensköldar
som burits vid begrafningsprossessioner och derefter
i kyrkan upphängst.

En nära femhundraårig kalk med latinsk inskrift
förtjenar att väl bevaras "för tjufvahand och eld
och brand".

Ån kröker nu åter mot söder och har rika 
vassbänkar, ett kärt tillhåll för gräsänderna.
Till höger på en ekkulle ligger det lilla välbygda
hemmanet Skog, under Bjerka-Säby.

Vi se framför oss en betydlig höjd och dermed de
djupa Hamra och Hofvetorps slussar.

Det dröjer en full timma innan båten hinner pressas
upp de öfver 50 foten genom den kanal som här går mera
rakt till sjön Stora Rängen under det att Stångån i
flera krokar kommer från venstra sidan.

Den som vill härunder göra en promenad å den
af åldriga träd garnerade vägen som kommer från
Linköping, kan vid Hofvetorp, en utgård under
Bjerka-Säby, se en utmärkt ladugård med en hjord af
äkta, mörkbruna Anglerkor, svällande af vällefnad,
äfvensom ett nyuppfördt sädesmagasin, enligt nutidens
metod, och mycket annat utvisande ett väl ordnadt
landtbruk. Man hinner godt att likväl på bänkarne vid
öfversta slussen hvila sig under det ångbåten tvingar
sig dit upp.

Skulle resande här vara på nedgående till Linköping
och tiden brådskar, kan i den närliggande gården
Wessentorp erhållas skjuts, hvarigenom minst 2 timmar
inbesparas. På samma sätt kan man naturligtvis,
genom att först kl. 9 resa landsvägen från staden,
godt hinna att här gå om bord på ångbåten.

I närheten ligger Cedersberg der 1782 anlades
glasbruk som dock 1846 nedlades. I närheten deraf är
en holme i ån kallad Bosholme, der sägnen förmäler att
riksdrotset haft sin bostad och ett stycke derifrån en
stor sten der han skulle ha hållit sina landstämmor.
Enär nu ångbåten med blott sakta fart får genomgå den
öfver 2 kilometer långa enformiga kanalen torde vara
tillfälle att läsa


<b>Några uppgifter om Kinda kanal.</b>

Denna farled om 75 kilometers längd från sjön
Roxen till sjön Åsundens sydligaste spets vid Horn
är egentligen, sedan vi nu hunnit till sjön Stora
Rängen, icke annat än öppna sjöar, mellan hvilka de
korta bitarne af den sammanbindande Stångån blifvit
upprensade. Endast vid Brokind förekommer en föga
djup sluss och vid Rimforsa en kort genomskärning så
att strömmen ledits i annan fåra.

Redan 1801 bildades ett bolag för "kanal mellan
Åbyviken och Labbenäs", enligt inbjudan af
landshöfd. gr. Cronhielm, biskop Lindblom m. fl. men,
ehuru tryckt kanaltaxa af 1806 finnes, synes detta
företag ej kommit till stånd, troligen af bristande
aktieteckning, ehuru hela kostnaden, med 2 slussar,
vid Brokind och Qvilla, ej var beräknad till mera än
9540 riksdaler (banco ?) eller 14300 kr.

Först år 1855--60 börjades <i>Kinda farled</i> genom att sänka
samtliga sjöarne, hvarigenom betydlig landvinning
och torrläggning till beräknad areal af 2600 h:ar
skedde. Kostnaden härför uppgick till ungefär en
half million kr., hvaraf statslån till 390000 kr.,
och amorteringen häraf har ända till senaste åren
tungt drabbat många hemman, som således temligen dyrt
fått betala den vunna förbättringen. Sjöarne beforos
derefter af åtskilliga farkoster, hvaribland ångbåten
"General Boy" var enda passagerarebåt,
utan restauration och långsamt släpande efter sig en
pråm för fraktgods. Den gick upp till Stora Rängens
nordligaste spets vid Labbenäs der en omnibus förde
passagerarne till staden. Det var emellertid ett nytt
sätt att färdas. Kindaboarna togo med sig matsäck
och det var ofta ganska muntert och familjert om
bord. Men det var naturligt att ortens skogsprodukter
m. m. måste få direkt vattenväg till Göta kanal om
de skulle kunna med någon fördel afsättas och derför
bildades <i>Kinda Kanalbolag</i> 1865 och blef kanalen mellan
Rängen och Roxen färdig efter 6 år.

Utom den förut varande slussen vid Brokind, gjordes 14
slussar, samt en fast och 14 rörliga broar. Fartygen
få ej öfverstiga 83 fot i längd, 15,5 fot i bredd
och 5 fot i djupgående.

Till kostnaden har staten lemnat lån och

bidrag med. ...................   900,000 kr.
Göta kanal med ................   100,000 "
Linköpings stad med ...........   100,000 "
Östergötlands landsting med ...    60,000 "
                                ____________
eller tillsammans ............. 1,160,000 kr.

Trafiken började 1871, och efter anläggning af flera
betydliga sågverk utmed sjöarne, tilltog rörelsen
så, att 1884 passerade 541 lastade och 730 olastade
ångare, 233 seglande fartyg och 963 dels lastade
dels tomma pråmar. Inkomsterna gingo till nära 29,000
kr. för året.

Å dessa tysta skogssjöar, der förut endast fiskrarnes
små "ökar" och söndagarnes "kyrkbåtar" krusat ytan,
der blef ett pustande och hvisslande och ångande
både natt och dag, så länge isen ej hindrade. Stora
timmermassor forslades, först helt kort sedan allt
längre i dyrbara, millånga flottleder, samlades i
vikarne och släpades
sedan till de oafbrutet arbetande ångsågarne. 
Skogsspekulationen var i sina glansdagar
och ständigt hörde man talas om uppgjorda köp, alltid
till föga båtnad för de oerfarna skogsegarne. 

Denna oerhörda afverkning har gjort, att nu efter 
knappa 20 år nästan all timmerskog i Kinda härad 
är afverkad, att sågverken måst upphöra och att 
kanalbolaget får mycket reduserade inkomster.

-

Ändtligen kommenderas "full fart!" vi äro ute på
sjön Öfra Rängen och passera ett par vackra öar der
häradsgränsen stryker öfver. Vi äro inne i Kinda
härad, som fordom kallades <i>Kinden</i> och hörde till
Småland.

Till höger se vi taket af <i>Stafsäters säteri</i>. Ingen
skada att mera ej synes, ty det är en gammal,
förfallen, rödfärgad träbyggnad med högt, brutet tak,
sådana säteriernas karaktershus vanligen bygdes i
förra århundradet. Egendomen utgör 4 mantal och är
sistlidne år köpt till Bjerka-Säby godset.

År 1332 sålde Ingeborg Dansdottef Staffsætra
till Guttorm Turesson. På 1600-talet tillhörde det
Stuartar, riksskattmästaren Bonde och sedermera
gr. Jak. Spens, på 1700-talet lagman Sparrskiöld,
hans dotterdotter Hedv. Mar. Taube, som 1765 gifte
sig med landshöfd. Frih. F. U. Hamilton. Vidare
sonen kammarherren F. E. Hamilton (död här 1837)
samt derefter hans måg Generallöjtn. J. F. Boij, Chef
för 2:a Lifgrenadier-Reg:t. Hans son kammarherren
J. F. Boij och derefter 1860 handl. Fr. Tornborg, som kom
på obestånd, hvarpå kammarh. Boij ånyo blef egare
intill 1886 då det förenades med Bjerka-Säby-godset.

Sedan udden å venster hand passerats ses det ståtliga
<i>Bjerka-Säby</i> vid sjöns östra stand, men de höga
parkträden bortskymma en stor del af slottsbyggnaden,
som vänder vestra gafveln mot sjön.

Ända till senaste åren har detta gods hetat Säby,
men då en af hemmanen heter Bjerka har det nuvarande
namnet af egaren antagits, då så många andra egendomar
inom länet heta Säby.

På 1300-talet var riksdrotset Grip egare. År
1501 riksrådet Joh. Månsson Natt och Dag
(d. 1520). Derefter sonen riksrådet Måns Johansson
(d. 1555). 1551 sonen Nils Månsson, 1579 hans fru
Karin Gyllenstierna, 1683 deras son hofmästaren Nils
Nilsson (död här 1613) som i sitt andra gifte äktade
Erik XIV dotter Sigrid. Vidare sonen Kanslirådet Per
Nilsson Natt och Dag (d. 1634) och sonen kammarherren
Karl. Derefter hans måg lagmannen frih. Erik
Germ. Cederhielm (d. 1743) gift med Katrina, Ebba
Natt och Dag (d. 1746), kom så genom köp till hennes
svärfader presidenten frih. Germ. C. (d. 1741)
och innehades af hans enka grefvinnan Anna Maria
Lewenhaupt (d. 1766). Såsom morgongåfvagods
till sonsonen presidenten Germ. Karl C. (d. 1789)
och slutligen af dennes ende son exellensen grefve
Germ. Ludv. C. som dog ogift 1841 och slutade sin
ätt. Hans kusin öfverstekammarjunkaren gr. Evert
Fred. v. Saltza ärfde då godset. Efter det han aflidit
1859 såldes det till kammarherren Sigge Sparre, hvilken 
1867 försålde till öfverhofstallmästaren frih. Ferd.
Braunerhielm och konsuln i Gröteborg Oskar
Ekman. Efter den förres död inköpte den sistnämnde
1872 hela godset.

Den temligen oansenliga tvåvåningsbyggnad som
ligger med långsidan åt stranden är gamla slottet,
bygdt af sten. Öfver portalen är Natt och Dags samt
Stenbocks vapen, huggna i sten. Öfver en inre dörr
står i marmor byggnadsåret 1632. En vacker spisel med
inristade tänkespråk i marmor finnes bibehållen. En
afritning af densamma är att se i Östergötlands
museum. Byggnaden användes nu till mejeri m. m.

Nya slottet är bygdt på 1790-talet i italiensk
stil. Med vidhängande flyglar har det en längd af 234
fot och bredd af 62 fot. I första våningen är en rund
salong af 32 fots höjd till det i domen anbringade
runda fönstret. Sedan 1878 är kyrksal inredd i östra
flygeln och gudstjenst förrättas der hvarannan söndag
af socknens prester.

I den vackra parken är ett dyrbart monument,
förfärdigadt i Italien. På en meterhög granitsockel är
en 2 meters marmorstod och derpå en svart marmorurna
med flamma. Å ena sidan står en latinsk inskrift,
tolkande att G. L Cederhielm reste vården för ett
kärt minne. Å andra sidan är en qvinnofigur och å
tredje sidan <sp>Slev fata</sp> (O, öde!)

Det är all sannolighet att grefve C. här minnesvårdat
en för honom dyrbar afliden, hvars bortgång kom honom
att såsom ogift genomgå sitt långa lif.

Ur denna framstående ädlings lefnad som 
bygt en värdig bostad på sin fädernegård och
der länge lefvat i minnet af ett lysande lif, torde
det intressera att höra några drag.

Redan vid 18 års ålder var han såsom lifdrabant
följaktig Gustaf III på resor. Derefter gjorde han
vidlyftiga resor kring Europa. Var tillsammans med
hertig Fredrik Adolf i Rom och Neapel. Tjenstgjorde
i Franska och Spanska arméen ett par år. Vid 25
års ålder öfverste för ett regemente. Återkom
1781. Var i konungens svit vid dennes besök i
Paris 1784, och fästades sedan vid det lysande
hoflifvet i Stockholm. Vid 30 år var han major
vid Lätta Dragonerna och förde sedan regementet
såsom befälhafvare under finska fälttåget 1789. Vid
konungens revolution s. å. ingaf han, såsom många
andra af riddarhuset, sin afskedsansökan och lefde
såsom privat man, hvarunder han åter företog utländska
resor, och afböjde de erbjudanden af hoftjenster,
som efter Gustaf III död erbjöds honom.

Men med Kronprinsen Carl Johans ankomst öppnades
för honom en så lysande bana att han ej kunde
motstå. Redan vid första uppvaktningen, då kronprinsen
passerade Linköping, fattade denne ett sådant
tycke för den fint bildade ädlingen att han 1812
förordnade honom till guvernör för sin då 13-årige
son (Oskar I) hvarmed han fortfor i 3 år till Carl
Johans synnerliga belåtenhet. Han blef också 1811
Öfverstekammarjunkare och Nordsjernekommendör,
1814 "En af rikets Herrar" och vid kröningen 1818
Serafimerriddare samt slutligen 1822 upphöjd till
grefve. Han drog sig tillbaka till sitt vackra Säby,
var ibland uppe i hufvudstaden, dock icke på de sista
10 åren af hans långa lefnad. Men
der fördes ett om ej skrytsamt dock nobelt lif. Både
konungen Karl Johan och kronprins Oskar voro der
flera gånger och på senare tid äfven Drottning
Desideria. Han var konstvän och hade åtskilliga
konstföremål hemförda från sina resor, han var
kunskapsrik och samlade ett bibliotek på 13000
volymer, som först på senare åren skingrats i
Stockholm. Sin manuskriptsamling räddade han dock
genom testamente till Upsala bibliotek. År 1841
slutade den gamle vördade exellensen sitt minnesrika
lif, 86 år gammal. Kanske ännu på senaste dagar lade
han blommor vid minnesvården i parken och sände tankar
till sina många fröjder och sin stora hjertesorg.

Tiderna vexla. Dit förr riksdrotset Bo Jonsson
red åtföljd af väpnare och svenner, dit 1600-talets
adeliga fruar och jungfrur färdades i tunga karosser,
dit Carl Johan gungade fram i "berlinare", dit fara
vi nu med ångbåt kanske för att aflemna vid bryggan
en hög fosfat-säckar.

Slottet står numera obebodt, om ej tillfälliga
sommargäster der logera. Förvaltaren Direktör Ivar
Insulander bor i en af gamla flyglarna. Jordbruk,
kreatursskötsel, mejeri, allt drifves efter nutidens
bästa metoder. Ladugården af tegel torde vara den
ståtligaste dylika byggnad i Östergötland. Länets
landtbruksskola är sedan 1880 här förlagd. Till
slottet finnes äfven en djurgård med omkring 40
dofhjortar. Hela godset, sedan förutnämnda Stafsäter
nu äfven är tillagdt, utgör 25 mantal med en areal
af 4776 kar hvaraf 965 h:ar åker.

Vi passera nu den temligen stora Unön och hafva på
venster hand Vårdnäs vid stranden vackert belägna
prestgård. Strax derofvan ligger
<i>Vårdnäs kyrka,</i> som nämnes redan 1320 under namn af
Vardhanes. Kyrkan är uppförd af gråsten 1796 och har,
bland annat, altartafla, målad 1803 af Per Hörberg,
framställande "Kristi förklaring".

Å stora gången ligger en stenhäll med en vapensköld,
hvarå är ett svin. Kring kanten står följande vers:

<i>Corporis hic meta för snart pst q etam hic animam 
letam certa maria petam.</i>

(Det är: Här är kroppens ände, för snart härefter
önskar jag ett gladt själslif och begifver mig på
det trygga haf.)

I vapenhusets vägg är en inmurad minnessten med en
rimmad personalia på 38 rader öfver fru Margareta
Banér, född Grip, död på Brokind 1586. Grefliga
ätten Falkenberg af Bålby har ett vackert och väl
underhållet grafkapell å kyrkogården.

Nu svänger farleden rakt i vester för att kringgå
det stora näs, å hvilket vi se till venster på en
temligen kal backe

<i>Westerby säteri.</i> Gården är känd sedan 1383, då
Nils Skata sålde den till Bo Jonsson (Grip). 1683
egdes den af riksrådet frih. Gust. Kurck, 1700
af öfverstelöjtn. v. Beijer, gift med grefvinnan
A. Maria Dahlberg. 1726, deras måg lagman Joh. Franc,
som sålde egendomen till frih. V. H. Stackelberg,
sedermera generalmajor, hvilken bortbytte densamma
till gen.-major gr. Adam Horn, hvarefter den genom
köp förenades med Säby bortåt ett sekel, men af dess
egare gr. Saltza försåldes 1861 till kammarherren
gr. H. G. Falkenberg på Brokind, hvilken lät uppföra
nuvarande karaktershuset, med ovanligt stora och
beqväma rum. Hans son f. löjtnanten gr. Henrik
Falkenberg gift med Elisabeth 
Cronstedt (finska ätten) är sedan 1873 egare och har
uppfört nya ladugårdsbyggnader, tidsenligt mejeri och
mycket förbättrat egendomen. Godset utgör 12 mantal
med en areal af 1675 h:ar, af hvilka 413 h:ar åker.

Vi passera nu en bro, der vägen mellan Wist och
Wårdnäs socknar går öfver ån och svänga sedan åter
mot söder genom sjön <i>Lilla Rängen</i>, hvarpå vi äro
snart framme vid

<i>Brokind</i>, der sista slussen, föga djup, förekommer.

Denna plats torde i så fall vare den märkligaste under
vår färd som, enligt häfdaforskaren Olof v. Dalins
iitsago, här hafva bott "gamle östgöta-jarlar allt
intill Toril och Tatil, östgötakonungar, som lefde i
10:de århundrat och voro stamfäder för konung Sverker
och hans ätt".

Namnet Brokind (Broo i kinden) begagnades först
på 1600-talet. Förut hette det blott Broo. Det
öfvergick till Folkungaätten och såldes 1379 till
den allt slukande Bo Jonsson för 200 lödiga mark
silfver. Men detta skedde förmodligen med tvång. Han
ville lägga det till sina invidliggande gårdar
Säby och Vesterby. Egarinnan, Helga Anundadotter,
var omgift med Ivar Konungxmark och hon klagar i
ett bref af 1398: "det mig var afhändt Broo, och det
gjorde Ivar Konungxmark, som min husbonde var, för
den skull, det han ville det unna hvarken mig eller
mina arfvingar, och det gjorde jag med stor nöd, och
jag var slagen och trugad och illa handlat dertill,
med nöd och ej med lust och honom trängde der hvarken
fängelse eller fattigdom eller något det honom måtte
skada i någrahanda måtto, och han tog mitt insegel
och satte 
derför, utan min tack och utan min vilja, det gjorde
han med rätto wälde" etc.

Bo Jonsson blef konung Albrekts "välduga embetsman"
1369 och 1375, <i>drots</i>, det var det samma som
vicekonung. Derförut var han lagman, bland annat
äfven i Östergötland, och, utom alla sakören, äfvensom
genom indragning af de anklagades egendom hopade han
oerhörda besittningar, förutom alla förläningar för
penningeförsträckningar till konungen. Carl Nilsson
(Färla) lät han döda inför högaltaret i Gråmunkarnes
klosterkyrka, der han sökt skydd. Det är ej kändt
för hvilken anklagelse, men kändt är att han tog för
sin egen räkning alla den dödades gods i Södermanland
och tvang hans syster och svåger att i ett köpebref
afsäga sig all deras arfsrätt till godsen och att
aldrig göra sak af mordgerningen, mot det att de,
"af hans godviljas skull" erhöllo 200 marker, hälften
i svenska pengar och hälften i kläde, och framdeles
ett halft stycke brunt kläde och 4 timber gråskinn.

Ännu förvaras vid Brokind köpebref af 1383 och 1386,
deruti drotsen bortbyter Broo till riddaren Johan
Molteke och hans hustru Katarina Glysingsdotter och
sedan återköpte det för 3000 mark.

I början af 1400:talet egdes Broo af "riddaren till
Kristi graf", danska riksrådet Ficke Bülow, genom
hvars dotter Ermegards gifte med riksrådet Måns
Bengtsson Natt och Dag gården öfvergick till denna
ätt. Nämnde riksråd (Engelbrekts baneman) innehade
egendomen 1460. Derefter hans son riksrådet Johan
Månsson (d. 1620), som äfven var en dråpare. Vidare
Måns Johansson (d. 1555), hvilken var "lagman öfver
allt Östergötland och Småland". Derefter till 1567 var
Erik Månsson egare. Genom hans enka, hofmästarinnan,
friherrinnan Margareta Grip, innehade dennes andre
man, Sten Banér (halshuggen i Linköping 1600), denna
egendom till hennes död 1586. Derefter voro af ätten
Natt och Dag, son efter far, egare, intill 1670,
då en farbror till den siste tillbytte sig Brokind
för Bjursund i Småland.

Efter asessor Gustaf Natt och Dags död 1694
uppstod arfstvist, som slutade så, att hans måg,
v. presidenten Henrik Georg Falkenberg 1706 erhöll
fasta å godset.

Vid hans död 1709 tillöste sig en dotter Anna
Maria det hela. Hon var gift med fältmarskalken
gr. Axel Sparre (d. 1728), och stiftade år 1732 
10 3/4 mantal till fideikomiss samt afled 1744. Hennes
broder öfversten Henrik Falkenberg och 3 systrar
utvidgade då fideikommisset till förmån för brorsonen,
sedermera riksrådet grefve Melker F. (d. 1795),
hvilken ytterligare tillade 12.5 hemman. Efter honom
har fideikommisset innehafts af, son efter fader,
öfverstekammarjunkaren gr. Henrik F. (d. 1837),
kammarherren gr. Henrik Georg F. (d. 1873) och
f. n. af f. kaptenen, gr. Melker F., kammarherre,
f. 1841, gift med Marie-Louise Blomstedt (adliga
ätten N:o 1736). Deras äldste son, gr. Henrik F.,
är född 1874.

Godset, som från 1600-talet utgjorde 55 mantal, består
nu af 23 mantal med en areal ät 3250 h:ar, (åker 600)
och har af nuvarande innehafvaren blifvit med stora
kostnader förbättradt i många afseenden. Alla hemmanen
äro 
uttarrenderade, hufvudgården först sistlidne år till hr
A. C. Sundstedt. Stor qvarn, sågverk och tröskverk
drifvas af strömmen, tegelbruk, mejeri, ålfiske finnas
samt ett prydligt skolhus och postexpedition.

Till följd af det omgifvande vattnet och att stora
landsvägen från Linköping till Kisa här går tätt
förbi, är trädgård och park temligen inskränkta,
men väl ordnade.

Hufvudbyggnaden, af sten med 2 flyglar, är uppförd
1727--31 i 3 våningar och likasom alla öfriga
hus, äfvenledes af sten, enligt den tidens smak,
hvitmenade, hvilket ger ett kallt intryck. Öfver stora
ingångsporten är falkenbergska och sparreska vapnen
samt årtalet 1727. Den flagga, som vid herrskapets
hemmavaro är hissad å taket, är falkenbergska vapnets
färger (röda och hvita rutor), hvilket torde för
mången behöfva förklaring. På senare åren har äfven
byggnadens inre gjorts tidsenligare. Porträttsamlingen
är restaurerad. Biblioteket, 4000 band samt en rik
manuskriptsamling, är ordnadt och inrymmes i en större
sal uti öfversta våningen der taket är spändt med en
kolossal oljemålning på duk föreställande slaget vid
Lützen 1632 och som skall ha setat i ett tornrum på
förra slottet, hvilket afbrann 1726. En afbildning
deraf finnes i "Dahlbergs Suecia". Det hade ett rundt
och ett fyrkantigt torn, det förra med en manshög
kopparflagga med årtalen 1250, 1270 i munkstil.

Bland folksägner kunna vi anföra att en här
boende Barbro Grip var omenskligt sträng mot sina
underhafvande, så att de som felade blefvo insatta i
"Kistan", en arrest, hvarefter Kisthagen ännu har
namn, att der svälta.
Hon fick sedan ej ro i sin graf uti Linköpings
domkyrka, utan flyttades till "Wardnäs, och slutligen,
för att fa slut på hennes spökeri, nedgräfd i en
mosse och en påle slagen genom kistan ned i dyn. Hon
kallades sedan "Pålfrun". Äfven omtalas att då den
fruktade drotsen brukade komma roende hit från Säby
och Vesterby, gick han i land på en holme, sedan
kallad Bosholmen, och åt matsäck.

Vi lemna denna urgamla sätesgård och glida in i
den stora, af vackra löfklädda öar afbrutna sjön
Jernlunden. Vi äro nu nära 300 fot öfver Östersjön
och komma ej högre upp på denna farled. Vi se blott
utgårdar under fideikommisset och kunna derföre
passa på att äta middag, som i vanliga fall vid denna
tid brukar vara serverad. Rätteligen skulle klockan
vara blott 12,30, men sällan inträffar att ej något
opåräknadt uppehåll inträffat.

-

Det första vi nu ha att bemärka är på venster hand
det å en hög udde vackert belägna <i>Hamra</i>, 2,5 mantal
säteri, som sedan 1869 eges af ledamoten i 2:a
kammaren för Kinda och Ydre, Axel E. Petersson och
hans fru Karolina Sofia Janzon.

Föregående egaren, kronolänsman C. W. Sandström
ombygde den förfallna gården till man- och ladugård.

Äldsta egare till Hambra voro af ätten Drake till Torp
och Hambra. På 1700-talet öfvergick gården genom gifte
till öfversten Arendt Johansson von Müllern och hans
son, kanslisten Karl v. M. Derefter genom slägtskap
till löjtn. Karl Johan Stuart (d. 1784) och derefter
till hans enda barn, gift med löjtn. Karl Ad. von.
Rohr, hvilkens qvarlefvande barn, fanjunkaren Karl
Gust. von Rohr, dog här 1863 och fröken Christina
Magdalena v. R., den sista af denna gamla ätt, afled
1882, 83 år gammal.

Strax härofvan ligger hemmanet Grofede, i hvars vackra
ekäng är en mängd resta stenar, af hvilka flera ännu
äro upprättstående, och då vi hinna längre fram
synes redan på långt håll å en hög åkerkulle nära
hemmanet Hackel tre stora resta stenblock. Fem andra
äro kullfallna eller lutande och bilda med dem en
rund krets.

Vid den höga fasta bro, under hvilken vi passera,
är en bit kanal gräfd, så att strömmen, som förr
forsade ned mellan klipporna något mera i vester,
nu är der uttorkad. Här låg, enligt Messenius,
ett fäste kalladt Forsholmen, som af konung Albrecht
pantsattes till Bo Jonsson. Vi äro framme vid <i>Rimforsa
station</i>, med handelsbod, mejeri, stort sädesmagasin
m. m. Gästgifvaregården, på senare åren reparerad och
ombygd, har trefliga gästrum och synnerligen godt
kosthåll. Härifrån är 1,8 mil till Kisa och lika
långt till Målbäcks gästgifvaregård samt dubbelt så
långt till Linköping. Vägen delar sig här dessutom
såväl uppåt Nykils som till Tjärstads m. fl. socknar.

En "fjerdingsväg" vester från gästgifvaregården
ligger ett litet hemman om blott 70h:ar i djupa
skogsbygden vid en bäck. Det heter Eriksholm efter den
förtjenstfulle geografen assessor Erik Tuneld. Han
ärfde gården efter sin svärmoder, prostinnan
A. M. Engelcrona, och då han ej vann någon befordran
i riksarkivet, der han var extra ordinarie kanslist,
utan blott hofauditöra, sedermera hofrättsassessors
titel, egnade han sig åt detta lilla oländiga ställes
förbättrande. En af hans vänner skref härom:

<tab<År  1746 Var här rätt styggt.

<tab>"   1747 Ett hus först bygdt

<tab>"   1748 Gräft och plöjt.

<tab>"   1751 På Mugghult röjdt

<tab>"   1752 Väg, bro och dam

<tab>"   1753 Ny herrgårdsstam.

<tab>"   1754 Trädgårds skick.

<tab>Då Eriksholm sin Madur fick 
<tab>Sen herrgård, gärden, ängar, fält 
<tab>Till landtbruksskotsel odladt stäldt

Tuneld skref sin geografi öfver Sverige 1741,
Folkungaättens upphof (54) samt Engelbrekts
historia. Han afled här 1788, 79 år gammal, då
gården kom till hans måg, fabrikören Mörklander i
Norrköping. Sedermera, efter flera mellanhänder, blef
nu aflidne notarien O. W. Molin egare 1851, och har
här anlagdt en spiksmedja och ånyo förbättrat gården,
hvarefter han sålde stället för några år sedan.

I en stor sten invid ladugården är s. k. "vargfjät",
d. v. s. egendomliga, af naturen bildade
fördjupningar.

Strax söder om gästgifvaregården å en sandås är ett
betydligt antal af grafkullar från jernåldern. Genom
landsvägens framdragande och genom ett stort grustag,
samt genom odling och uppbyggandet af backstugor
äro många grafvar förstörda, men ännu qvarfinnas
åtskilliga orubbade. 1887 blef med vederbörligt
tillstånd två grafkullar undersökta. De innehöllo,
såsom vanligast är, brända ben och lerkrukor samt
några af elden ej alldeles förstörda föremål, ibland
hvilka en intressant sak, nemligen ett forntyskt mynt,
begagnadt som hängsmycke, och
som visade att högarne äro omkring tusen år
gamla. Fynden äro i statens fornsamlingar. Vid
kullarnes återställande i sin förutvarande form,
uppsattes å den ena den toppsten, som der låg
kullfallen. Man kan med kikare se den från ångbåten,
den står nära vid den stuga, som ligger nordligast å
åsen. Här vid forsen och de vidlyftiga sjöarne har
varit en god plats för en hednaby och hvarje sådan
by hade sin grafplats.

Då vi nu äro inne på den stora och sista <i>sjön Åsunden</i>,
hafva vi till venster den högt och vackert belägna
gamla sätesgården

<i>Skedevid</i>. Redan 1279 nämnes <sp>Skyedwy i Kind</sp> såsom
förpantadt af Magn. Gerason till Strengnäs-biskopen
Anund. År 1345 testamenterade östgöta-lagmannen Knut
Jonsson gården till ett prebenda vid Linköpings
domkyrka och 1390 afyttrades den af kantorn i
Linköping Niklas Ulfson till riddaren Thyrkel
Haraldsson. Omkring 1600 var marskalken Kristofer von
Schneiding gårdens egare. Hans söner landshöfd. Karl,
ståthållaren Holger och riksrådet Filip v. S. skrefvo
sig till Skedevid. 1636 var Holger v. S. enka,
Kerstin Natt och Dag, egarinna, då godset var 26
mantal. Sedermera genom köp Gripenwald och frih
Lindehielm. 1686 assessorn Gideon Rålamb. Vidare af
kongl. rådet gr. Jak. Spens (d. 1721), hans enka
Beata Bonde (d. 1732). Derefter mågen, riksrådet
gr. Ant. Wrangel (d. 1763). Sedan af riksrådet
gr. M. Falkenberg, hvars son sålde den 1810 till
ryttmästaren Klas Engelcrantz och af honom till
prosten J. G. Wänman, men återköptes. 1820 köpte
frih. Aug. v. Friesendorff, som sålde till


V. Hartman, hvarefter A. Dahlstedt och J. A. Lodén
en kort tid innehade egendomen, men försålde den år
1853 till fältkamreraren S. J. Bergman. Har sedan egts
af mågen, kapten D. W. Pontin och för närvarande af
hans enka, fru Adéle P. Deras enda barn, herr Esbjörn
Pontin, gift med Sigrid Wetterström, förvaltar godset,
som består af 10 mantal.

Den stora, gedigna, slottslika byggnaden är uppförd
1769--81 af sten i tre våningar med utspringande
flyglar och högt, brutet tak. Den omgifvande parken
med åldriga träd och den härliga utsigten öfver
sjöarne gör Skedevid till det vackrast belägna ställe
under resan.

Förutom tegelbruk är här en stor nyuppförd ladugård.

Ett smalt sund går här till den på andra sidan
parken liggande sjön Ämmern, vid hvilken ligga
det betydliga godset <i>Söderö</i>, 11 3/8 mantal,
tillhörigt löjtn. frih. Beck-Friis och hans fru
Anna Adelsvärd, samt <i>Hamra</i> egendom, tillhörig
aflidne majoren J. H. Segerstéens enka, f. frih:a
Uggla och deras son. Vidare <i>Opphem</i>, tillhörigt
afl. löjtn. G. A. Ehrenborgs sterbhus.

<i>Tjärstad kyrka.</i> Denna socken, på 1300-talet kallad
<sp>Tyræstadha</sp>, är sedan gammalt annex till 
Kettilstad.

Kyrkan är bygd 1778, enligt en stentafla öfver
ingången, såsom vanligt är å kyrkor, och murad
af gråsten. Altartaflan är skänkt af excellensen
gr. M. Falkenberg. Af gamla inventarier finnas
hufvudbaner öfver öfverstelöjtn. Fr. Lejonburgh
och v. Schneidingska vapnet. Å stora ringklockan är
följande inskrift:

"År 1817 omgjöts denna klocka af Lars Öhman
i Norrköping på bekostnad af herr assistenten
Joh. Pet. Sundsten, hvilken, född af fattiga föräldrar
i denna socken, af erkänsla för den allsmäktiges
skyddande nåd öfver sig under 12 års vistande i China,
gjorde denna ädelmodiga uppoffring till väckelse af
Herrans lof."

I trakten ha många grafkullar blifvit rubbade genom
odling, dervid äfven obrända lik lära påträffats.

Den en knapp halfmil söder ut belägna Hägerstad kyrka,
ehuru mera osynlig från farleden, förtjenar omnämnas,
emedan i dess närhet qvarstår den gamla kyrkan
temligen oförändrad och erbjuder en intressant bild af
de snart försvinnande små landtkyrkornas utseende. Hon
är utan torn, uppförd af bullersten, blott 72 fot
lång och 26 å 32 fot bred. I taket äro 60 bibliska
och allegoriska målningar med omskrifter. För öfrigt
är att se 3 snidade bildertaflor och en gammal med
heliga bilder sirad predikstol (fr. 1681), en dopfunt
af sten samt ytterdörr med vackert ornamenterade
jernbeslag o. s. v. Tyvärr finnas väl icke inom socken
de som vilja bekosta bättring af det bristfälliga
spåntaket, hvarföre det snart torde instörta.

<i>Lerje sten.</i> Strax ofvan hemmanet Kårtorp på vestra
sjöstranden är landsvägen sedan omkring 30 år omlagd
närmare gården. Den gamla vägen går ännu såsom en
grön gata genom den grytiga skogsmarken. På höjden
af backen ligga i vägkanten midt emot hvarandra två
gigantiska stenblock, hvaraf det ena hotande hänger
orubbadt sedan årtusenden på en berghäll, men såsom
vore det färdigt att rasa ned. Detta pass har sedan
gammalt haft namn af <i>Helvetes port</i>. Strax söder derom,
ej långt från vägkanten, står
- 36 -

"Lerje-sten", ett sällsynt vackert stenblock, blott
0,5 m. tjockt och l m. bredt vid marken men fullt
3 meter högt och af den egendomliga form att den
afsmalnande bredden sammandrager sig till en hals,
hvarpå den åter vidgar sig till ett nästan rundt
hufvud. Folksägner bibehåller tron att en "kung"
der blifvit dräpt. Omöjligt är väl ej att det är en
sådan minnessten, men det är kanske troligare att den
vid vägens brytande påträffades och för sin ovanligt
vackra form upprestes. I så fall är det en verklig
"bauta- eller bötasten"; ty dermed menades egentligen
minnesstenar vid väganläggning, icke andra resta
grafstenar och dylika. I forntiden då ridvägarne ej
hindrades så mycket af berg och sten som af sänka kärr
och mossar, ansågs det som ett synnerligt berömligt
företag att lägga s. k. kafvelbroar deröfver och
ännu mera att bygga pålbro öfver de vattendrag,
der vadställena voro obeqväma. Till minne af
sådana för den tidens verktyg storartade företag,
restes bötastenar och många runstenar förtälja
om dylik fredlig bragd. Måhända var Lerje en sådan
vågbrytare. En grafsten kan det ej vara emedan marken
der är ett stengryt.

Ett godt stycke längre upp i skogen är en ännu
märkligare naturföreteelse, neml. en jettegryta,
som med den lilla öppningen af 1,7 meter har ett
lodrätt djup af ej mindre än 4 meter. Man kan knappt
föreställa sig huru den sten, som af den oerhörda
vattenhvirfveln under rullstensnoden borrades ned i
berget, kunnat vara af så ytterst hård art att han ej
var uppsliten innan han nådde ett sådant djup. Denna
sällsynta jettegryta har också blifvit råmärke mel-
- 37 -

lan 3 socknar Tjärstad, Kettilstad och Vestra
Eneby och har säkerligen också begagnats som helig
offerkälla.

Framför oss se vi nu ett smalt pass inklämdt mellan
höga skogsberg. Det är Ulfvesund der en folksägen
berättar att en drottning Ylfva efter en seger tvungit
sina fångar att simma öfver. Vägen från Kisa går här
medelst färja öfver till s. k. Norra Kinda. Färja
och färjkarlsstuga underhålles af häradet.

Ej långt derifrån ligger f. d. kronofogdebostället
Drättinge, som arrenderas af kronofogden O. Åberg
och der han på senare åren anlagt en vacker park.

Åsundens stränder antaga nu en allt mera storslagen
natur. Isynnerhet äro skogsbergen på högra sidan
väldiga. Under dem vid stranden ligger vackert
beläget Mjölkvik, som äfven var bland Bo Jonssons
otaliga hemman. Under detta århundrade har det
varit i Westerlingska slägten, såldes 1872 till ett
sågverksbolag för 64000 kr. och eges nu af Ingeniören
J. O. Söderberg. Arealen är 265 h:ar deraf 21 h:ar
åker.

Vi äro nu Straxt framme vid Hofby Brygga, uppkalladt
efter den egendom som ligger dold af träet och uthus
ofvan viken och tillhör afl. fältläkaren O. Egerströms
sterbhusdelegare samt arrenderas af hr K. Andersen
från Danmark. Den gamla oansenliga säteribyggnaden
der kan ej bebos. Egendomen om 4 mantal har en areal
af 407 h:ar, deraf 75 åker. Ladugård och mejeri äro
på senare åren nybygda.

År 1279 såldes Hoby af Birjer Filipson till
lagmannen i Östergötland Bengt Folkunge. Sedermera har
gården haft många egare. 1825 var prosten G. Engdahl
och hans fru C. M. Vik-
- 38 -

blad egare och hade de så liten försyn för fornminnen
att Kinda härads enda runsten, som stod å Bykudden ned
vid stranden, släthöggs och uppsattes i gårdsparken
försedd med initialerna af deras namn under en
stor kunglig krona. Sådan står den der ännu. Deras
dotterson E. Lindgren, sedermera egare, fullföljde
förstörelsen af de många resta stenar som funnos å
samma udde genom att använda dem vid byggande af
en ångsåg, som uppbrann, och en tegellada. Intet
finnes nu qvar af dessa dyrbara, väl tusenåriga
minnesmärken. En senare fornsak har der ock gått
förlorad. Sägner förmälde att Nils Dacke vid tiden
för striden här (hvarom mera längre fram) bott
i en stuga som ännu finnes qvar vid gårdsplanen,
och att egaren af Hofby derför låtit måla af honom
ur minnet å en vägg. Dessa väggbräder erhöll den
för fornforskning lifligt intresserade artisten
Mandelgren; men då de skulle uppsändas till Stockholm
voro de ej bättre förvarade än att de i Linköping af
okunniga personer förstördes. Bilden är dock genom
Mandelgrens afteckning bevarad och finnes återgifven
i julkalendern Nornan för 1875.

Framnäs heter den vackra på en ekkulle belägna gård,
som synes helt nära Hofby brygga och är för omkring
30 år sedan bebygd af kapten G. Törnbohm. 1864 såldes
den till källarmästaren K. Eeijner i Stockholm, 1869
till K. v. Wernstedt (numera kapten) och eges sedan
1874 af kapten E. Ridderborg. Egendomen 1 1/4 mantal
har en areal af 250 h:ar och deraf äro 40 h:ar åker.

Hoberg det höga skogbeklädda berg som ligger invid
Hofby är ett s. k. "borgberg" (se Ufberget sid. 12).
- 39 -

Den väl bekanta gamla sagan om "Hobergsgubben" är
förlagd såväl hit som till Hoburg på Gotland. Den
vanligaste sägnen är, att en fattig bonde, som
skulle reda till barnsöl, var alldeles utan medel
dertill, men hans sluge dräng tröstade honom med att
om det i Hoberget boende rika trollet blefve bjuden
skulle det nog gifva hederlig faddergåfva. Drängen
tog en säck med sig och gick oförskräckt att
bulta på bergsporten. Han blef insläppt och
framförde bjudningen; men Hobergsgubben frågade om
medfaddrarna, ooh då han hörde att det skulle bli
"Trumslagaren" (Tor), som var alla jettars fasa, och
Sankte Per med flera helgon, som han ej kunde tåla,
så betackade han sig, men ville dock gifva hederlig
faddergåfva. De gingo in i skattkammaren och gubben
öste en skopa silfverpengar i drängens säck. "Har
du sett någon gifva mer?" frågade gubben. Ja, sade
drängen. "Ingalunda vill jag vara den sämsta", sade
gubben och öste åter en skopa. Åter frågade han om
drängen sett någon gifva mer och fick samma svar,
hvarpå följde en ny skopa, tills drängen kände att
han ej orkade bära mera, utan knogade mödosamt hem
och medförde den helsningen till bonden att af
penningarne skulle bli ingen välsignelse om han ej
ock vore arbetssam.

En annan sägen är att han lefde i fred med de
kristne äfven sedan Kisa första gudshus byg-des,
men då äfven Eneby kyrkklocka började ringa, helt
nära berget, vantrifdes han så att han flyttade
med sina skatter ut på en hafsö, sedan han först en
natt vräkt ned kyrkklockan i Åsunden, der man sedan
förgäfves sökt att draga upp henne, oaktadt 12 par
oxar varit förspända.
- 40 -

Denna senare folksaga, striden mellan kristendomen
och hedendomen, förekommer i snarlik form uti många
landskap.

En annan sägen är om jetteqvinnan Ena, som bodde
inom stenborgen på Hoberg, och efter hvilken Eneby
socken fått sitt namn. Hon förtörnades öfver att
hon ej blef medbjuden på ett bröllop i Killinge
(nu Killingevid). Då brudhofvet kom i Långe-lid
(uppom Framnäs) tog hon ett klippblock i sin
hårstrykel (hårband) och slungade efter de ridande,
men strykem sprang, så att stenen istället föll ned
vid Näs. Om man ser på denna vackert belägna, men nu
illa bebygda gård, strax söder om Hofbyviken, synes
der ett ofantligt ensamt liggande stenblock. En så
ovanlig naturföreteelse på den i öfrigt släta kullen,
skulle, det kan man lätt förstå, gifva anledning till
en folksaga.

Bakom altaret i Eneby kyrka förvarades förr ett stort
ben, som ansågs ha tillhört denna jettinna och hvaraf
skafdes för sjukdomar o. dyl. Vid kyrkans ombyggnad
skall dåvararande prosten Juringius låtit nedgräfva
benet för att förekomma denna vantro.

Näs afsöndrades från Hofby 1764 och var i omkring 70
år i Enanderska slägten, har sedermera varit bondgård.

Då vi nu från Hofby brygga fortsätta färden,*) ha
vi på höger sida flera af dessa vackra holmar som
efter sjöarnes sänkning hafva å landvinningen fått
det yppigaste uppslag af al- och björkskog. Efter
passerandet af det smala sundet äro vi invid det
prydliga hemmanet Runefall, som redan länge
synts. Det är för om-

*)   såvida  ej turen tages till Kisa, hvarvid
ledsagande lemnas se sid. 51.

kring 20 år sedan bebygdt af byggmästaren G. Landström
och utgör 1/4 mantal frälse. Forna egare hafva varit:
för 100 år sedan A. D. Enander, derefter kapten
Grevahn, fru M. Laggström, m. fl.

På den breda udde som synes strax söder om Runefall
och tillhör den bondgård, Nedra Killingevid,
hvilken ligger derofvanför, har en af de märkligare
träffningarne under <i>Dackefejden</i> försiggått.

Den vilde partigängaren Nils Dacke fortsatte det redan
af bonden Jon Andersson 1537 påbörjade ohyggliga
bondeupproret i Småland. Efter att ha dräpt en
konungens fogde af hämdlystnad blef han 1542 
partigängare och hade en synnerlig förmåga att 
uppvigla och leda de upproriska bondhoparne. Konungens 
trupper hade omvexlande lycka i striderna. De 
oupphörliga fejderna gjorde konung Gustaf de största 
bekymmer, ty de lejda knektarne kostade mycket pengar 
och åtskilliga ännu till sinnet katolska landtprester
höllo med bönderna. Slutligen företogs 1643 ett
allvarsammare fälttåg mot de upproriske. Hufvudhären
under Lars Siggeson och Johan Turesson tågade från
Vadstena in i Kinda, (hvilket, såsom vi påminna
oss, då hörde till Småland) men blott tre socknar
underkastade sig. Bönderna höggo bråtar öfver
vägarne, upprefvo broar och oroade dagligen med
bakhåll och öfverfall, utan att erbjuda öppen
strid. Då trupperna kommo in i Asbolands härad,
hade Dacke med sin hufvudstyrka förskansat sig så
fast att öfversterna ej vågade angripa, utan tågade
in åt Östra härad. Dacke bröt då upp och tågade hit
till Eneby, der han intog en förskansad ställning å
näset vid Killingevid för att öfverfalla trupperna
vid återtåget. De båda fältöfverstarna skyndade då
efter och ämnade öfverraska bondehären. Det var derför
förbjudet att lossa något skott i otid; men ett par
vårdslösa knektar bröto detta förbud så att Dacke var
beredd. Anfallet började genast. Dalkarlarne från ena
sidan och hakeskyttarne (de som hade eldgevär) från
den andra. Manspillan blef stor bland bönderna, men
de höllo sig envist, tills dess deras anförare ej mera
syntes till, då de skingrades till skogarne. Händelsen
var den, att en hakekula genomborrade Dackes båda
lår. Två närstående bönder, Peder Djup och Sven i
Flaka, buro honom genast ned till stranden och rodde
honom öfver sjön samt forslade honom vidare till
Flaka gård i Södra Wi socken.

Segern var väl vunnen och omkring ett halft tusen
af bondehären hade stupat; men Dackes sår var ej
svårare än att han på sommaren åter uppträdde och
förmådde samla skaror omkring sig. Bönderna började
dock tröttna på detta mödosamma röfvarlif. Jakob
Bagge förföljde Dacke långt ned i Småland och många
hans anhängare öfvergingo till de kungliga. Slutligen
upphanns han af några knektar och af forna medhållare
under anförande af Ragvald Pederson (Fargalt)
på skogen mellan Lödie och Långemåla hemman. En
armborstpil träffade den flyende i ryggen. Han dödades
och liket fördes till Kalmar att steglas.

-

Må tankarne få återgå från dessa vilda tider af mord,
rån och oförrätt, till den dag som i
dag är, då, mellan fredliga idoga gårdar, vi ånga
hän öfver den vackra Åsunden.

Turen går nu vanligen rakt österut in åt den långa
<i>Björkforsviken</i>. Vi se till venster <i>Utdala</i> med en
medelstor byggning, uppförd för omkring 20 år sedan
af häradshöfd. D. Pontin, som här afled 1879,
hvarefter egendomen köptes af kammarjunkaren
O. Pauli. Den utgör 3,5 mantal, men var på
1600-talet ett gods på 24 mantal och tillhörde
assessorn Per Mattsson Stiernfelt. Derefter hans
måg, landshöfd. Arendt Möller (d. här 1692) hans
son Adam M. (d. här 1738), försåldes derpå till
enkefru Armskiöld, f. Ulf. 1760 voro enkefru Duse,
född Rääf, och hr Ad. Joh. Rääf egare. Derefter den
senares son, lagman L. H. Rääf. Vidare genom köp
hofqvartermästaren, med. d:r J. A. Hvitfelt, hvars
måg, öfverstlöjtn. frih. K. A. Raab inlöste hela
egendomen. Derefter hans enka, omgift med majoren
A. Gr. Holst, hvilka 1825 försålde egendomen till
prosten D. Pontin och hans hustru M. C. Hedelius.

Norr om gården ligger sjön <i>Nimmern</i> med en märkvärdig
flottholme, som efter långa mellantider visar sig
ofvan vattenytan och som för hvarje gång har försetts
med en minnessten. 1709, 1749 och en gång under detta
århundrade har holmen kunnat beträdas, men är eljest
under 8 à 10 meters vatten.

Längre in i norra viken, sedan vi passerat det höga
Torreberg, se vi 

<i>Oppeby kyrka</i> utmed stranden. På 1400-talet kallad
<i>Uppabo</i>, är socken nu annex till Hägerstad. Nuvarande
kyrkan är bygd 1760 af sten med en tornspira af
trä. Altartaflan är
skänkt af Carl XIII, predikstolen af kommendörkapten
v. Breitholz på Stjernevik. Lilla klockan har ej varit
omgjuten sedan 1669 och har en latinsk inskrift. Ätten
Pauli har här grafkor utmed kyrkan.

Derinvid ligger det vackra <i>Stjernvik</i>, hvarom köpebref
från 1370 förmäler att det, under namn af Uppeby,
såldes af Bo Jonsson till Torkel Haraldson, köptes
1529 af assessor Stjernfelt. År 1683 var öfversten
G. Koskull egare. Derefter sonen löjtn. And. K. 1760,
hans måg kommendörkapten Breitholz (d. 1783),
sonen kornetten B., som 1815 sålde den till kapten
K. O. v. Gerten, hvilken 1819 försålde egendomen till
ryttmästaren frih. Sv. Joh. Duvall. Ärfdes 1820 af
hans måg kapten A. G. Pauli, 1862 dennes son kapten
Gust. E. Pauli (d. 1868), och eges nu af hans broder
kammarjunkaren OÖ. Pauli. Godset är 6 1/4 mantal med
en areal af 1680 h:ar och arrenderas jemte Utdala
af hr C. Nelzén, som i det rymliga karaktershusets
stora rum, hvilka synas vara tapetserade vid början af
århundradet, har samlat åtskilliga gammaldags möbler
m. m.

Längre fram ha vi <i>Frösvik</i>, 2 m. frälse säteri,
som tillhört förnämliga familjer, men nu eges af 8
bönder. Arealen är 1300 h:ar.

Slutligen, i ändan af viken se vi såsom en liten
köping. Det är <i>Björkfors</i>.

Ännu 1866 var här blott en vattenqvarn på Knäppsviks
egor vid det vattenfall, som afleder den högt liggande
sjön Björkarn; men då bildades ett af jernhandlanden
M. Hydén i Linköping och förvaltaren N. Lund (båda nu
aflidna) ett sågverksbolag, i hvilka flera betydande
personer togo aktier. Inom kort anlades här,
såsom synes, ett högst dyrbart, kanske allt för
dyrbart ångsågverk, som under de goda tiderna, då
skogarna voro billiga men virket dyrt, torde ha fått
god utdelning, men som på senare åren lärer gått
sämre. Nu sedan ortens timmertillgångar äro nästan
uttömda skall sågverksrörelsen komma att upphöra,
men hvartill den storartade anläggningen sedermera
skall kunna användas är ej kändt. På stället finnes
en utmärkt vattenqvarn, handelsbod, postexpedition
(kallad Oppeby) och nära intill folkskola.

På vikens södra strand ligger f. d. militiebostället
Hagla, der på en åker finnas 10 resta stenar i
en krets.

Den betydliga sjön <i>Björkarn</i>, som ligger 12 m. högre
än Åsunden är en vild och af höga, skogsklädda berg
innesluten sjö. Vid dess sydöstra ända är

<i>Drabo helsobrunn.</i> Denna märkliga helsokälla har
en framstående rang. I afseende å vattnets renhet
öfverträffas hon endast af Karlstad och Porla och eger
en ganska betydlig grad af jernhalt. Källvattnet är
af 6 à 7 grader Celsius och omkring 1500 kannors
ymnighet i dygnet. Efter dess uppmärksammande
1871 bildades ett "bolag för att der inrätta en
kurort. Brunnssalong, badrum, några små villor
m. m. anlades och årligen har der varit ett antal
brunnsgäster, mest af medelklassen, hvilka till en
del bott i intilliggande Drabo by. Åtskilliga äfven
långväga sjuklingar ha här om somrarne tillbragt några
veckor i tillbakadragen, helsosam frid. Läkarevården
har vanligen skötts af provinsialläkaren i Kisa,
som minst en dag i veckan der
uppehållit sig. En liten ångslup förmedlar
persontrafiken med Björkfors.

Från Drabo är ej långt till <i>Tyllinge</i>, ett betydligt
gods, tillhörigt friherrinnan M. Rosenmüller
f. Duvall, och fortsätter man häradsvägen, är till
Öfverums bruk och jernvägsstation förbi Dalhems
gästgifveri tillsammans något öfver 2 mil.

Vi återfärdas ur Björkforsviken och vändande mot
sydost ha vi intet bemärkansvärdt, mer än de vackra,
här och der bebygda öarne och stränderna, förr än
vi komma till <i>Gumhems Jetteudde</i>, hvarest finnes en
bland de vackraste stensättningar i Östergötland. På
en åker invid den höga sandstranden stå de
s. k. "Slottsstenarne", 9 större och mindre resta
stenar i en cirkel och nära invid, på sjelfva udden,
är en s. k. skeppssättning, 21 resta stenar i form af
ett skepp, hvaribland de i den mot vester vända skarpa
fören äro särdeles vackra. Yttersta stenen i spetsen
är framspringande ned till, hvaraf man kan förmoda
att vikingadrakarne hade en sådan form, s. k. "bagge",
för att kraftigare kunna ränna på en fiendtlig drake
och likväl skydda sin galjonsbild, drakhufvudet.

Flera af skeppssättningens stenar synas dock vara
bortförda och en grop i midten visar att grafven
är på senaste tiden undersökt. En större ek står nu
inom sättningen.

Invid äro flera grafhögar, deraf en ännu har qvar
5 kantstenar. Högarne äro dock urgräfda eller
skadade genom odling. Att här varit en vigtig plats
i forntiden är således en gifven sak. Åtskilliga
fornsaker, såsom perlor af glas och
lera m. m., ha här funnits i åkern äfven på senare
åren.

Derefter ha vi på högra stranden Horns
kyrkoherdeboställe <i>Ekeby</i> och i fonden af viken
<i>Hycklinge kyrka</i>, nybygd 1778. Altartaflan, ett
af Per Hörbergs bästa arbeten, är en skänk af
frih. Svante Duvall och kapten Axel Gyllenhammar
och föreställer Kristi födelse. En af bifigurerna är
Hörbergs sjelfporträtt. En rar grafsten, som enligt
inskrift, är från 1333 öfver Botolphus Joons son,
ligger i korsgången och borde bättre bevaras från att
förtrampas. Vapensköldar för Silfverlod och Eketrä,
äro i kyrkan upphängda. Hycklinge är annex till Horn.

Vid ångbåtsbryggan har i många år varit ett betydligt
ångsågverk, tillhörigt grosshandl. Mattsson m. fl. i
Göteborg.

Ett par kilometer från kyrkan ligger s. k. "Jettemon"
på Österby egor, ett slätt åkerfält med en mängd
vackra, resta stenar ännu qvarstående. Förr lärer
deras antal varit betydligt större.

Vid återvändandet ur Hycklingeviken komma vi in i
Åsundens sydligaste smala spets. I en mindre vik
till venster se vi <i>Hornsberg herrgård</i>, bebygd för
25 år sedan, med ett prydligt karaktershus, af
dess egare, kammarjunkaren Otto Pauli. Egendomen
egdes på 1600-talet af kornetten Sven Eketrä,
samt under namnet Lilla Horn af fru Mari
Garfve; 1686 voro Kristina Gyllenstierna och 1700
grefvinnan M. C. Gyllenstierna egarinnor. Sedermera
landshöfd. frih. N. Gripenhielms enka. frih. Maria
E. Bonde (d. 1736). Derefter var hennes son,
ryttmästaren frih. Nils G (d. 1759) egare. En senare
egare
v. Gardemein, sålde 1760 till Karl Stråle, som sålde
till ryttmästaren frih. Sven Joh. Duvall. Vid hans död
tillföll egendomen hans måg, kapten Ax. Georg Pauli,
och sedan 1862 dennes son nuvarande egaren.

Enär kammarjunkare Pauli sedermera ärfde äfven sina
två ogifta bröder, samt derefter inköpt egendomarne
Utdala, Flytthem m. m., är han för närvarande bland
länets största och derjemte solidaste jordegare,
utgörande hans gods 22 mantal med en areal af 7200
hektar.

Den gamla adliga ätten Pauli (N:o 96) synes komma att
å mansidan utslockna, ty ofvannämde Otto P., f. 1830,
är ogift och hans syssling, amanuensen i Stockholm,
Gustaf P. är utan manliga afkomlingar.

Den sista smala viken liknar mera en ström. Till
höger på stranden ligger den gamla sätesgården
Åby, som af Lasse Olofsson till Ramstad såldes
den 5 okt. 1698 till hofmästaren Kristoffer
v. Scheiding. Hans son guvernören och ståthållaren
Otto v. S. (d. 1651), var derefter egare af Åby jemte
38 underlydande hemman. Derefter voro följande egare:
sonen öfverstelöjtn. Otto v. S., dennes måg kapten
H. L. Drake af Hagelsrum, dennes son och sonsöner, de
senares svåger, adjutanten Ax. Kr. v. Gardemein, som
1760 sålde egandomen till brukspatron Per Helvegh,
hans enka innehade Åby i 30 år till 1814. Vid hennes
död blef magen, majoren And. Bleckert Flodman och
1831 dennes måg kaptenen J. P. Westerling egare. Efter
hans död såldes egendomen till Edsvalla bruksbolag,
som här i flera år hade en betydlig sågverksrörelse,
men slutligen kom på obestånd, hvarefter 
gården 1 1/2 m. Åby, med en areal af 316 h:ar, inköptes
af hr J. G. Gustafsson. Den gamla säteribyggnaden
är temligen förfallen. En flygelbyggnad, uppbygd af
kapten Westerling, utgör egentligen boningshuset.

På egorna sydvest från gården ligger ett märkvärdigt
klippblock, kalladt "Runkesten", beräknadt att
väga omkring 1/4 million kilogram och af naturen så
underbart afvägdt, att det kunde med temlig lätthet
vaggas ännu för få år sedan. Genom våldsamhet eller
genom nötning är dock denna jemnvigt nu förlorad.

Vid Åby finnes en guldring, som medföljt gården från
egare till egare under halfannat århundrade och som
bevarar minnet af en egendomlig händelse. Ofvannämnde
v. Gardemeins fru var en gång ute på båtfärd och
lekte då med ringen, hvarvid roddaren varnade henne
att tappa ringen i vattnet. Förlusten tyckte hon
skulle vara liten för henne, och kastade ringen i
sjön sägande öfvermodigt: "förr skall jag återfå
denna ring än en Gardemein kan någonsin blifva
fattig." Följande dag återfanns ringen i magen på
en gädda, som anrättades i Åby kök. Den stolta frun
dog slutligen i armod på Speckemåla 1798.

<i>Horns kyrka</i> bygdes ny 1764, enligt en stentafla
öfver stora ingången. Den gamla, länge ytterst
bristfälliga träkyrkan stod vid prostgården. Tornet
har en synnerligen smäcker och vacker spira. I kyrkan
märkes hufvudbanér för ätterna Scheiding och Drake.

Nära kyrkan bodde den på sin tid riksbekanta
<i>"Frun i Horn"</i> eller <i>"Kisa-mor"</i>, en högst märklig
personlighet, enär hon, en blott obildad
läkarinna, fick Sundhetskollegii särskilda
tillstånd att utöfva sina kurer. Hennes namn var
Maria Janson. Hon föddes 1791 i Nerike. Hennes far
var hemmansegare och qvacksalfvare under namnet
Lake-Jan. Hon blef gift med en ung bonde, men skilde
sig vid honom och började qvacksalfva, men hade
den oturen att med arsenik gifva ihjäl en bondson,
som skulle botas för fylleri. Härför undergick
hon bestraffning. 1813 kom hon till Östergötland,
åkande omkring i sitt yrke, och derför då benämd
"Åkare-Maja". Till Åby anlände hon för att bota en hr
Helwegh för en kräftartad sjukdom. Detta lyckades
och hon blef derigenom så vänligt upptagen der,
att hon erbjöds att bo hos två fröknar Helwegh
på Flytthem. Här residerade hon i 15 år och blef
efter hand en hustyrann, som oförsynt begagnade sig
af deras obegränsade gästfrihet mot henne och alla
hennes patienter, bland hvilka många ur de högsta
samhällsklasser. Slutligen, för att få husfrid,
skänkte de henne på deras lifstid den lilla gården
Katrineberg invid kyrkan, dit hon flyttade 1829 och
der hon dog 1842. Redan länge hade hon varit fallen
för dryckenskap, så att slutligen hon blott på
morgonen kunde rådfrågas, och var merendels sträf,
ibland häftig mot hvem som helst. Emellertid var
hon med skäl mycket anlitad och hade verkligen en
märkvärdig förmåga, liksom en instinkt, att rätt
behandla de flesta sjukdomar. Hon efterlemnade en
förmögenhet af nära 60,000 kronor, som ärfdes af
slägtingar i Nerike. Till beqvämlighet för de många
besökande inrättades gästgifveri i Flarka by.
Från denna gästgifvaregård är afståndet till <i>Gamleby</i>
4,5 mil, till <i>Wimmerby</i> 3,5 och till <i>Kisa</i> 2 mil.

-

Vår kanalfärd är således slut, men då många
lustresande i stället for den långsamma återfärden
å kanalen taga vägen öfver Kisa och sjön Sommen,
följer här en kort vägledning för denna tur.

För att komma från Horn till Kisa kan man antingen
med den återvändande ångbåten fara till Hofby och
derifrån en half mil till Kisa (skjuts erhålles hos
hamnfogden). Eller kan den nyomlagda, särdeles vackra
landsvägen begagnas. Derunder synes en vackert belägen
egendom, Orremåla, tillhörig Major T. Nordström. Nära
Kisa passeras Starrsjön och man får det väldiga,
kala Starberget på höger sida. Här regerar anden
Wyst och en urhålkning i berget med några löfträd
kallas Wystens trädgård.

<i>Kisa</i> kyrkby liknar en mindre köping och är särdeles
vackert belägen, der en å och en bäck utfalla i
Kisasjön. På platsen finnes ett prydligt hotell och
för öfrigt gästgifvaregård, tingshus, kronohäkte,
apotek, lasarett, läkareboställe, postexpedition,
bankkontor samt åtskilliga handelsbodar och
handtverkare.

Konung Karl XI antecknar Kisa som "den första krog i
Småland". Här var nemligen på hans resor till Kalmar
m. m. det första hästombytet inom Småland, hvartill
Kinden då räknades. Ett gammalt "kungsstall" från den
tiden qvarstod förfallet ännu 1830. I trädgården 
bakom tingshuset är ett s. k. lusthus, stocktimradt med
toppformadt tak och källare under. Detta hus ombygdes
för ungefar 40 år sedan af gamla timret och i alldeles
lika form som det der förut stående, hvilket lärer
begagnats af Karl XI.

Ännu qvarstår en af de gamla timrade marknadsbodarne,
hvaraf ännu för 20 år sedan funnos många utmed vägen
vid torget och hvilka tillhörde handtverkare, som från
de närmaste städerna hitkommo till de mycket besökta
marknaderna, hvilka ännu äro ortens folkfester.

Vid uppehåll i Kisa förtjenar att beses:

<i>Kyrkan</i>, som nämnes redan 1255 med egen
kyrkoherde. 1754 tillbygdes hon och tornet uppfördes
1773. I vapenhuset står en inflyttad grafsten öfver
länsmannen i Kinden, Måns Nilsson i Kulla, död
1650, och hans hustru. I kyrkan finnas: altartafla
af Hörberg, predikstol med träsnideri, på hvars
tak Grubbes och v. Goltz' vapen äro uppsatta. På
väggarna hänga stora, i trä väl snidade vapen (Grubbe,
Ädelberg, Winter, Hägerhielm, v. Groltz). Af de 5
malmljuskronorna är en gifven af Petrus Ekstrand,
född i Yxefalla, köpman i Stockholm, död 1736. En af
messhakarne är ett dyrbart arbete med årtalet 1746
och bokstäfver som antyda, att den är skänkt af samma
personer, som bekostat predikstolen.

I närheten af Kisa finnes det vackra lodräta 
Klefberget, strax bortom egendomen <i>Harg,</i> och på det
vid en liten sjö täckt belägna jägmästarebostället
<i>Råstorp</i> finnes en temligen stor samling af fornsaker
och etnografiska föremål m. m., hvilken äfven af
fremlingar kan få beses.
Vägen från Kisa till Sommen kan tagas antingen till
<i>Norra Wi</i> brygga vid <i>Ribbingshofs</i> fideikomissegendom
(innehafves af kammarherre C. Ridderborg), 2 1/4 mil,
eller till <i>Håredals</i> brygga, en ny beqväm och vacker
väg, knappa två mil. Ångbåten Carl Johan afgår från
den förra måndagar och torsdagar samt från den senare
onsdagar. Restauration ombord.

På denna väg passerar man 1/4 mil från Kisa de vid
sjön Fölingen vackert belägna egendomarne <i>Fölingsö</i>,
tillhörig kammarjunkare Pauli, arrenderas af löjtn. C
F. Marin, och <i>Tomastorp</i>, eges af kyrkvärden C
J. Nilsson, samt på Håredalsvägen <i>Örneström,</i>
tillhörigt grosshandl. Enhörning i Norrköping.

På den i stora vikar inskurna sjön Sommens
skogsbeklädda, ofta vilda stränder, ses här och der
bebygda ställen, dock ej af någon betydenhet. Det
enda att märka under färden är <i>Maljesanda kyrka</i>, der
ångbåten tillägger nedom egendomen <i>Bålnäs</i>, tillhörig
kapten O. Kugelberg.

Denna kyrka, som äfven fått det förvrängda namnet
Malexander, bör rätteligen heta Maljesanda för dess
sandiga strand och af den intilliggande mindre sjön
Maljen (der äfven kronodomänen Maljeryd är belägen).

Kyrkan är på senaste tiden nybygd. Den gamla
träkyrkan, uppförd i slutet af 1600-talet, var i många
afseenden märklig. Vid dess nedrifvande förstördes
åtskilliga ålderdomliga föremål och förnämliga
grafvar blottades.

Längre fram på norra stranden passeras på afstånd
<i>Blåviks kapell</i>, på senare åren uppbygdt, sedan en
kapellsamling till Ekeby socken bildades 
af 11 mantal från nämnda och från Torpa socken.

Närmare Sommen jernvägsstation synas en och annan
sommarvilla vara på senare åren uppbygda invid de
vackra stränderna. Vid <i>Sommens station</i> finnas rum
för resande och restauration.

-

<b><i>Rättelser</i></b>

Sid. 14 r. 4 nedifr. står <i>a'Otraute</i>, läs <i>d´Otrante</i>. 
 "  19  " 6    "     "  <i>"ökar"</i>      "  <i>"ökor"</i>
 "  24  " 8    "     "  <i>1880</i>        "  <i>1883.</i>

-
<b>Innehåll.</b>

Bjerka-Säby............    pag. 21.

Björkarn.............      "    45.

Björkfors.............      "    44.

Bosholmen.............      " 17.

Blåviks kapell...........      "53.

Brokind........................     " 26.

Bålnäs.........................     " 53.

Cedersberg.....................     " 17.

Drabo helsokälla...............     " 45.

Drättinge......................     " 37.

Ekholmen.......................     "  9.

Eneby, Vestra, kyrka...........     " 40.

Eriksholm......................     " 31.

Erlången.......................     " 13.

Flarka gästgifvaregård.........     " 50.

Framnäs........................     " 38.

Frösvik........................     " 44.

Fölingsö.......................     " 53.

Gamleby........................     " 51.

Grebo kyrka....................     " 13.

Hamra slussar...................    " 17.

Hamra i Vårdnäs................     " 30.

Hamra i Kettilstad.............     " 34.

Hackefors......................     "  9.

Harg...........................     "  2.

Helvetesport...................     " 35.

Hjulsbro.......................     " 10

Hoberg.........................     " 38.

Hofvetorp......................     " 17.

Hofby..........................     " 37.

Horns prestgård................     " 47.

<tab>d:o kyrka.................     " 49.

Hornsberg  ....................     " 47.

Hycklinge kyrka................     " 47.

Hägerstad kyrka................     " 35.

Håredal........................     " 53.

Jernlunden.....................     " 30.

Jettegrytan....................     " 36.

Jetteudden.....................     " 46.

Katrineberg...................      " 50.

Killingevid...................      " 41.

Kinda kanal...................      " 18.

Kisa..........................      " 51.
Labbenås....................   pag. 18.

Landeryds kyrka.............    "   10.

Lerje sten..................    "   35.

Linköping...................    "    8.

Lilla Rängen................    "   26.

Maljesanda kyrka............    "   53.

Mjölkvik....................    "   37.

Nimmern.....................    "   43.

Näs.........................    "   40.

Oppeby kyrka................    "   43.

Opphem .....................    "   34.

Ribbingshof.................    "   53.

Rimforsa....................    "   31.

Runefall....................    "   40.

Råstorp.....................    "   52.

Skedevid....................    "   33.

Skog .......................    "   17.

Slattefors..................    "   11.

Sommen sjön.................    "   53.

<tab>d:o stationen..........    "   54.

Stafsäter...................    "   20.

Stora Rängen................    "   20.

Sturefors...................    "   13.

Stjernevik..................    "   44.

Söderö......................    "   34.

Tannefors...................    "    8.

Tjärstad kyrka..............    "   34.

Tomastorp...................    "   53.

Tyllinge....................    "   46.

Ufberget....................    "   12.

Ulfvesund...................    "   37.

Unön........................    "   24.

Utdala......................    "   43.

Vessentorp..................    "   17.

Vesterby....................    "   25.

Vestra Eneby kyrka..........    "   40.

Vimmerby....................    "   51.

Vist kyrka..................    "   15.

Vårdnäs kyrka...............    "   25.

Åby.........................    "   48.

Åhagen......................    "   12.

Åsunden.....................    "   33.

Örneström...................    "   53.

-
<b>Tillägg och rättelser år 1892.</b>

Sid. 10.  <i>Ekholmen</i> arrenderas nu af hr M. P. Carlsson.

Sid. 11.  <i>Slattefors</i> bebos af Grefve Nils Bjelke och hans Grefvinna född Carleson (kommendörsätten N:r 1877).

Sid. 20.  <i>Stafsäter</i> har undergått stor förändring. Boningshuset är prydligt repareradt. Ny stor ladugård m. m.

Sid. 22, rad 7 nedifrån står <i>Slev fata</i>, skall vara <i>Hev fata</i>.

Sid. 34.  <i>Hamra</i> eges af hr J. Segerstéen och hans fru Ester Carlberg.

Sid. 37.  <i>Mjölkvik</i> eges af hr R. Castensson, som utarrenderat gården.

Sid. 37.  <i>Hofby</i> eges och bebos af Kaptenen Friherre Fredrik Raab och hans Friherrinna Kerstin Egerström.

Sid. 38.  <i>Framnäs</i> eges af hr K. Andersén.

Sid. 44.  <i>Utdala</i> och <i>Stjernevik</i> arrenderas af hr Edv. Nelzén.

Sid. 45.  <i>Drabo brunn</i> är numera icke kur-ort.

Sid. 45.  <i>Björkfors</i> eges af hrr J. Segerstéen, H. Drangel och Chr. Nelzén.

Sid. 47, rad. 8 står <i>födelse</i>, läs <i>korsfästelse</i>.

Sid. 48.  Kammarjunkaren Pauli är afliden. Alla hans egendomar tillhöra genom testamente Riddarhuset. <i>Hornsberg</i> arrenderas och bebos af hr Oskar Sundstedt. Adliga ätten Pauli är rekryterad derigenom att f. d. Apotekaren Aug. Ferdinand Paulis familj erhållit introduktion å riddarhuset.

-

Linköping 1892, Östgöta Correspondentens boktryckeri.



KARTA ÖFVER KINDA KANAL
