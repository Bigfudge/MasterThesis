<table o c>
<td><h2>UR VÅR TIDS FORSKNING</h2>
<td>POPULÄRA SKILDRINGAR
<td>UTGIFNA AV
<td>Prof. AXEL KEY och Dr GUST. RETZIUS
<td>———
<td><h1>6.</h1>
<td><h1>OM OPIUM</h1>
<td>SAMT ANDRA SMÄRTSTILLANDE OCH SÖMNGIFVANDE MEDEL
<td>UR VÄXTRIKET
<td>AF
<td><b>Dr. OSKAR TH. SANDAHL.</b>
<td><img id="3825"></img>
<td>STOCKHOLM
<td>KLEMMINGS ANTIQVARIAT
<td>1873.
</table>

<chapter name="Förord">

Användandet af smärtstillande medel går
säkerligen mycket långt tillbaka i tiden. Det är helt
naturligt att människan under kampen för sin
tillvaro icke kunde undgå, att af flerehanda
anledningar utsätta sig för skador eller angripas af
sjukdomar och därigenom blifva ett rof för smärtor;
behofvet af medel att stilla dessa är därför så att säga
årsbarn med människans uppträdande på jorden.

Under sitt ursprungliga, vilda tillstånd var
människan för sitt lifs uppehälle uteslutande hänvisad
till hvad naturen utan hennes åtgörande frambragte
inom växt- och djurverlden. Långa tider förgingo,
innan hon lärde sig att bland naturens alster göra
ett noggrannare urval och att samla förråd omkring
sig, genom att för sina näringsbehof tämja vissa
djurarter och odla de växter, hvilka hon funnit vara
för sig mest värderika. Förande ett kringströfvande
lif, manades hon af hungern eller föranleddes hon af
nyfikenheten att smaka och förtära, hvad hon
tillfälligtvis fann i sin väg. En stor mängd olika slags
växtdelar, saftiga rötter, barkar, blad och blommor
kommo sålunda, liksom ännu i dag hos de vilda
folkslagen, att ingå bland hennes födoämnen, allt efter
som den omgifvande naturen därtill lemnade tillgång.
Det kan med visshet antagas, att härvid månget rön
gjordes om olika ämnens olika verkan på
välbefinnandet. En del ämnen stärkte krafterna mer än
andra, en del lifvade sinnena; andra åter medförde ro
och domning. Riktad med dylik erfarenhet är det
ganska naturligt, att den lidande människan under
anfall af smärtor i första rummet skulle söka använda
sådana medel, som hon redan lärt känna såsom
döfvande eller rogifvande. Men om icke något sådant
af erfarenheten pröfvadt medel fans tillgängligt, så
tillgrep hon, såsom det ännu i dag under liknande
förhållanden tillgår, hvad helst hon kunde finna för
att söka lindra sina plågor, och måhända har äfven
på detta sätt någon gång ett smärtstillande medel
blifvit uppdagadt.

Man kan väl sålunda säga, att människan till en
början mera blindvis försökte naturens alster; men
genom dessa försök samlades under tidernas längd
en mängd erfarenhetsrön i olika riktningar, således
äfven om vissa ämnens förmåga att stilla smärtor.
Härjämte gjordes säkerligen äfven den iakttagelsen,
att dylika medel vanligen tillika kunde berusa och
döfva sinnena, samt att man genom dem, under vissa
förhållanden, kunde försättas i ett slags
lycksalighetstillstånd, hvarunder lifvets alla besvärligheter och
sorger voro glömda. Dessa erfarenhetsrön,
småningom riktade med nya tillägg, hafva gått i arf till
efterkommande. På detta sätt har vår tid erhållit
en stor mängd smärtstillande och döfvande medel,
bland hvilka vi här skola försöka att i korthet
redogöra för de vigtigaste. Främst bland dessa medel
kan man med allt skäl ställa

</chapter>
<chapter name="Opium.">

<h1>Opium.</h1>

I våra trädgårdar förekommer icke sällan, odlad
eller förvildad, den allmänt bekanta vallmon (bild 1).
Att denna växt varit i forntiden helgad åt sömnens
gud, Morfeus, som af skalderne benämnes

<img id="3826">Bild. 1. Blommande gren af en vallmo (<i>Papaver somniferum Lin.</i>).
Nat. storl.</img>

»vallmo-kransad», samt att man afbildade sömnen sjelf
under bilden af en ung gosse, som hvilar på en bädd
af hvit vallmo, vittnar om, att man redan då egde
kännedom om vallmons sömngifvande egenskaper.
Det sätt hvarpå vallmon först användes till
åstadkommande af sömn, bestod sannolikt däri, att man

gned hufvudet och tinningarna med den krossade
örten, enligt en af <sc>Apulejus</sc> meddelad föreskrift.

Den ur vallmons frukter, stjelkar och blad
utpressade saften omtalas af forntidens naturkunnige,
såsom <sc>Theophrastus, Dioskorides</sc> och <sc>Plinius</sc>, under
namnet <i>mekonion</i>, hvilket ämne de beskrefvo såsom
svagare i sina verkningar än <i>opium</i>, eller den
intorkade mjölksaften ur vallmons omogna frökapslar,
hvilken först något senare synes hafva kommit till
användning. Namnet på detta för den lidande
mänskligheten så ytterst vigtiga ämne, opium, är härledt
från grekiska ordet opos, som betyder saft. »Opium»
betecknar sålunda rätteligen »saften framför alla
andra», eller den yppersta bland alla safter.

Vallmons ursprungliga hemland är ej med full
visshet kändt. I detta hänseende delar vallmon
samma öde, som de flesta af våra odlade växter,
hvilka under tidernas längd blifvit såsom gäster
hemmastadda öfver större delen af jorden och under
vinnandet af nya fädernesland förlorat sitt
ursprungliga. Man torde dock kunna antaga såsom
sannolikast, att Persien ursprungligen är »vallmons
fädernesland», med hvilket namn den arabiske historikern
<sc>Ferishta</sc> betecknar detta land, där äfven vallmon
antagligen först blef odlad och hvarifrån dess odling
tidigt utbreddes till grannländerna.

Redan på den tid, då <sc>Homeros</sc> diktade sina
sånger om Ilion (omkring 900 eller 1000 år före vår
tidräkning), omtalas vallmon såsom en prydnadsväxt i
trädgårdarna. Att den var tidigt odlad i Rom veta
vi genom <sc>Tarquinii Superbi</sc> tysta, men betecknande
svar till sändebudet från sonen i Gabii. Denne
begärde råd, huru han skulle säkrast bringa Gabii och
dess innevånare under fadrens välde, hvarpå
Tarquinius förde sändebudet ut i trädgården och afslog
där med sin käpp, utan att yttra ett ord, de högsta
vallmoståndens hufvudlika frukter, därmed antydande,
att sonen borde taga de högstes hufvuden i Gabii.

</chapter>

<chapter name="Opium ej nämndt i Bibeln, tidigt kändt i Egypten.">

Det är besynnerligt nog, att man icke funnit
opium omtaladt i bibeln och icke i de egyptiska
papyrus-skrifterna eller å detta lands uråldriga
minnesmärken, då det likväl är bekant, att opium under
minst tre århundraden före Kristus frambragtes i
mängd i öfra Egypten kring det ryktbara Thebe,
efter hvilken ort benämningen »thebaicus» är
uppkommen för vissa beredningar, som innehålla opium
(t. ex. Tinctura thebaica, som är likbetydande med
Tinctura opii o. s. v.). Det opium, som erhölls från
Egypten, var länge högt skattadt, men det har
under senare tider förlorat förtroendet, emedan det ofta
utsändts i handeln uppblandadt med främmande
ämnen och sålunda förfalskadt. I våra dagar erhålles
opium, hvars förbrukning allt mer och mer tilltager,
hufvudsakligen från tvänne håll: mindre Asien och
engelska Ostindien.

Odlingen af vallmon samt skördandet och
behandlingen af opium i dessa länder tillgår på
följande sätt.

Fältet, där vallmon skall odlas, bör vara väl
bearbetadt och rikligt gödsladt, emedan den blifvande
opiumskördens ymnighet och beskaffenhet väsentligen
beror därpå. I mindre Asien, kring Karahissar, en
af hufvudorterna för frambringandet af opium, låter
man fårhjordar under föregående året beta å de fält,

som skola användas till odling af vallmo. Jorden
upparbetas sedan två gånger och ligger under
vintern i hvila. Följande vår uppluckras fältet för tredje
gången, och sådden af vallmofröen verkställes.

</chapter>
<chapter name="Vallmons afarter och deras odlande">

Man odlar i dessa trakter flere afarter
(varieteter) af vallmo. En afart har liljehvita blommor och
hvita frön; en annan har röda blommor och gulaktiga

<img id="3827">Bild 2. Fruktkapsel af
svartfröig vallmo. Nat. st.</img>

<img id="3828">Bild 3. Fruktkapsel af
hvitfröig vallmo. Nat. st.</img>

eller brunaktiga frön, och en tredje har mörkt
purpurfärgade kronblad och blå eller svarta frön. Frukterna
af den hvit- och blåfröiga vallmon äro något utdraget
rundade, i Orienten ungefär valnötstora, bärande å
toppen ett sköldformigt, upphöjdt stråligt märke. Vid
mognaden öppnas den svartfröiga vallmokapseln med
små hål under märket (bild 2), den hvitfröiga förblir
sluten (bild 3). Fruktkapseln af den gul- eller
brunfröiga afarten är mindre och nästan klotrund.
Genom odlingen hafva för öfrigt många afvikande



former uppkommit. Vallmon med hvita frön ger
ymnigare, men sämre opium än den blåfröiga. De hvita
fröen hålla äfven mera olja än fröen af de andra
afarterna.
</chapter>

<chapter name="Opiumskörden i Levanten">

I juni börjar vallmon blomma och fortfar
därmed under juli till augusti. Den har då vanligen
uppnått en höjd af tre till fyra fot. Sedan kronbladen
affallit, växa kapslarna hastigt och hafva redan inom
några dagar nått sin största utveckling. Man
afvaktar att kapselns gröna färg börjar blekna, hvilket
inträffar på tredje veckan. Nu är tiden inne för
skördandet af opium. Dröjer man för länge, både
minskas mängden och försämras beskaffenheten af
mjölksaften. Under eftermiddagens senare timmar göres en
inristning på tvären rundt om kapseln (bild 3), något
nedom dess midt. Man aktar sig noga, att med
inristningen skada kapselns inre vägg, i hvilket fall
man skulle gå miste om den del af mjölksaften, som
komme att framsippra på kapselns insida, och tillika
förlora de genom sin oljehalt värderika fröen. För
att begränsa inristningens djup är därför den knif,
som för ändamålet användes, vanligen omlindad med
tråd så långt ut mot spetsen, att endast en liten del
af denna lemnas fri. Ur de genom inristningen
öppnade kärlen, som löpa i den cellväf, hvilken fyller
rummet emellan kapselns yttre och inre vägg,
utsipprar nu en hvit, mjölklik saft i större och mindre
»tårar», hvilka i luften snart tjockna och antaga en
gulröd färg samt under natten få torka å kapseln.
Följande morgon afskrapas de med en trubbig knif
och sammanknådas på ett vallmoblad. Å somliga
orter sker om morgonen en ny ristning af kapseln.

En kapsel ger i allmänhet blott 2 till 8 centigram
intorkad mjölksaft eller opium. Hvad som samlats
från de särskilda kapslarna, sammanlägges sedan och
formas till tjocka kakor eller tillplattade kulor af 1
till 2 skålpunds vigt, hvilka omgifvas med en
beklädnad, vanligen af halftorkade vallmoblad. I detta
skick sändes opium från Levanten hufvudsakligast
öfver Smyrna ut i handeln.
</chapter>

<chapter name="Odlandet af opium i Indien">

Förhållandet med odlingen af vallmo och
skörden af opium i engelska Ostindien är i flere
hänseenden olika. De opiumodlande trakterna, hvilka
upptaga en sträcka af omkring 100 svenska mils
längd och 33 mils bredd, äro indelade i distrikter,
hvartdera med sitt faktori, dit opiumskörden, som i
Bengalen är regeringens monopol, måste aflemnas.
I Ostindien sås vallmofröen i början af november,
och i februari är växten vanligen i rik blomning.
Vid midten af denna månad, just innan kronbladen
börja affalla, afplockas dessa omsorgsfullt. Af dem
formas sedan runda kakor, benämnda »leaves» (blad),
på det sätt, att ett rundt, något kupigt kärl af bränd
lera (eller järn) sättes omvändt öfver en svag eld,
och å kärlets upphettade, kullriga yta strös ett tunt
lager af vallmo-kronblad. Så snart deras klibbiga
saft börjar utsvettas, strös öfver dem ett nytt lager,
som tilltryckes med en duk, och på detta sätt
anbringas småningom nya lager af kronblad, till dess
»bladet» (»the leave») erhållit en diameter af 10—14
tum och en tjocklek af 1/16 tum. Man använder
sedan dessa leaves till förfärdigande af de skal eller
fodral, hvari de färdiga opiumkulorna inläggas.

Insamlandet af opium börjar omkring den 20

februari och räcker till omkring den 25 mars. Mer
än 100,000 människor äro under den tiden dagligen
sysselsatta med att rista kapslarna, hvilket i Indien
sker längsefter från basen till spetsen (bild 4) med en
»nushtur», ett instrument med tre till fyra samman
sittande knifspetsar. Hvarje kapsel ristas två till sex
gånger, allt efter dess storlek. Tidigt om morgonen
dagen efter inristningen uppsamlas medelst »sitoah»,
ett skedformigt instrument af järnbleck, den
halfstelnade mjölksaften, som tömmes i
en vid sidan buren lerkruka. I
denna afskiljer sig »pussewah», en
svartbrun vätska, liknande kaffesump, från
den fastare, gryniga, mörkt rödbruna
delen af mjölksaften, som utgör det
egentliga opium. Detta fordrar
sedan en omsorgsfull behandling. All
pussewah måste så fullständigt som
möjligt afrinna, och därefter torkas
opiummassan, under daglig tillsyn och
ofta företagen omvändning, i luften
på ett skuggigt ställe, hvarmed
fortfares tre till fyra veckor eller till
dess endast omkring 30 % fuktighet finnes qvar i
massan. Det sålunda torkade opium aflemnas nu till
faktoriet, och odlaren erhåller sin betalning, högre
eller lägre allt efter beskaffenheten af hans opium.

<img id="3829">Bild 4. Medelstor
frukt af hvitfröig
vallmo från Bengalen.
Nat. st.</img>

Det underkastas med afseende härpå en omständlig
undersökning. Den vigtigaste rolen härvid spelas
af »purkhea», såsom den hinduiske opiumpröfvaren
benämnes, hvilken med sina händer genomsöker den
mjuka massan för att upptäcka möjligen inblandade



gröfre föroreningar, samt sedan uttager ett mindre
prof, hvars konsistens, färg, lukt och beskaffenhet
för öfrigt han bedömer. Detta prof undersökes
sedan noggrannare å faktoriets laboratorium, och
sällan befinnes »purkhea» hafva misstagit sig i sina
bestämningar. Vanligen undersöker han dagligen
omkring 2000 prof af opium, och hans skicklighet
att på grund af profvets konsistens, färg och lukt
upptäcka förfalskningar är uppöfvad till det otroliga.

</chapter>
<chapter name="Pröfning af opium i Indien; Dess förfalskning.">

Ett mycket förfalskadt opium konfiskeras, och
odlaren erhåller ingen betalning. Är förfalskningen
mindre betydande, erhåller han halfva värdet, och
dylikt opium användes vid beredningen af »lewah»,
eller den sammanklibbande blandning, som
begagnas såsom bindemedel vid förfärdigandet af
opiumbollarnas skal. — Utan denna stränga kontroll skulle
förfalskningen af opium säkerligen vara ganska stor.
Försök i den riktningen förekomma nämligen allt
emellanåt genom inblandning af hvarjehanda
främmande ämnen, såsom stötta vallmoblad, stärkelse och
mjölsorter, extrakter m. m. samt tillsättande af
färgämnen, t. ex. gurkmeja, för att förbättra utseendet
af ett illa behandladt opium.

I faktoriet förvaras i stora öppna träkärl det
opium som erhållits, tills det vunnit behörig
konsistens, hvarefter opium från olika håll utväges i
massor af 20 skålpunds vigt, hvilka sedan
sammanknådas, ännu en gång afdelas i vissa portioner, hvilkas
vattenhalt särskildt pröfvas, hvarefter dessa olika
massor åter sammanblandas och slutligen för sista
gången genomarbetas i djupa trätråg på det sätt,
att arbetarne vada upp till knäna fram och åter i

den mjuka opiummassan. Alla dessa upprepade
bearbetningar af opium hafva till ändamål att
åstadkomma ett till beskaffenhet, så vidt möjligt är,
likformigt opium.

Det uppgifves att insamlarne af opium i Mindre
Asien, där drogen<footnote>Drog är ett till läkemedel användt råämne ur djur- eller växtriket.</footnote> är mera rik på de döfvande
beståndsdelarna, skola erfara tyngd i hufvudet och
andra tecken till en döfvande inverkan af drogen
under insamlandet, men däremot har man i Indien icke
försport några framstående sådana symtom hos
opiumarbetarne, ehuru desse där äro mycket mera och
mycket längre i beröring med den färska drogen, än
hvad händelsen är i de förstnämnda opiumtrakterna.
Detta synes bevisa att de verksamma beståndsdelarna
i opium icke lätteligen eller nästan alls icke genom
oskadad hud kunna intränga i kroppen.

Den färdigberedda indiska opiummassan, som
har en mörkbrun, alltigenom likartad färg, afmätes
sedan i klumpar af ungefär 2 skålpunds vigt, hvilka
inneslutas i ett skal af en half tums tjocklek, bildadt
i halfsferiska messingsformar, medelst »leaves»,
sammanklibbade med »pussewah» och »lewah», som är en
upplösning af dåligt opium i det vatten, hvarmed
opiumkärlen tvättats. När opiumbollen sålunda
omsider blir färdig, har den storleken af ett barnhufvud,
är snarlik en kanonkula samt väger vanligen 3
skålpund. Opiumbollen rullas därpå i »poppy-trash», ett
groft pulver af krossade torra vallmostjelkar och blad,
torkas under ett par månaders tid och inpackas sedan
i kistor, afdelade hvardera i fyrtio rum, ett sådant för
hvarje opiumboll. Det opium, som skördas i februari

och mars är först i oktober färdigt till försändning.
Det utskeppas då förnämligast till Kina.

</chapter>
<chapter name="Odling af opium i Kina, Algeriet, Europa, Amerika">

I Malva, ett annat opiumodlande område i
Indien, behandlas vallmosaften ungefär som i de
turkiska provinserna. Det gifves många slag af opium
i handeln, men deras närmare beskrifning skulle
blifva allt för vidlyftig och tröttande. I detta
hänseende må endast tilläggas, att persiskt opium, som
förekommer dels i form af små runda kulor och dels
såsom fingertjocka stänger af omkring tio
centimeters längd, på senare tider börjat utföras i större
mängd än förr, sedan det numera lemnas af bättre
beskaffenhet och icke såsom fordom mycket
förfalskadt med stärkelse, honing, olja m. m.

Kina har redan en längre tid frambragt en rätt
betydlig mängd af opium, men däraf utföres intet till
andra länder, utan det förbrukas af kineserne sjelfva.

Under senare tider har opiumodling blifvit införd
i Algeriet, där densamma synes ega framtid för sig.
Äfven i södra Frankrike har vallmo under längre
tid odlats af <sc>Aubergier</sc>, men äfven det ovanligt goda
och kraftiga opium, som han erhöll, föll sig för dyrt,
till följd af högt pris på jord och höga arbetslöner.
Af samma skäl kan man icke hoppas någon
synnerlig framgång för denna odling i Tyskland, där
densamma försökts på flere ställen, såsom i
grannskapet af Darmstadt, Stuttgart och Berlin. På
verldsutställningen i Wien fans utmärkt vackert opium
från Lobositz i Böhmen, och äfven i Sverige hafva
ett par försök att frambringa opium blifvit gjorda.
Nyligen har man äfven på flere orter i Nordamerika
insamlat vallmons mjölksaft i akt och mening att kunna

något bidraga till fyllande af befolkningens ständigt
stegrade behof af denna drog, men detta amerikanska
opium synes i allmänhet hafva varit af mindre god
beskaffenhet. Man kan emellertid under nuvarande
förhållanden påstå, att odlingen af vallmo för
frambringande af opium icke lönar de därpå nedlagda
kostnaderna i andra länder, än där det mänskliga
arbetet är ytterst ringa betaldt, såsom händelsen är
i Levanten, Persien, Indien och Kina. Det är, såsom
förut blifvit sagdt, nästan uteslutande Levanten eller
mindre Asien, som för närvarande förser Europa och
Amerika med hvad dessa verldsdelar behöfva af
opium.
</chapter>

<chapter name="Opium ett mycket sammansatt ämne">

Vallmons stelnade mjölksaft, hvars insamling
och ytterligare behandling här ofvan skildrats, är
icke något enkelt eller föga sammansatt ämne. Det
gifves tvärtom icke någon ur växtriket hemtad
produkt, som innehåller så många egendomliga och
märkvärdiga beståndsdelar som opium. Detta ämne
har länge varit och är fortfarande en verklig
guldgrufva för kemisternes undersökningar. De nitiske
forskarne i opium hafva nämligen alltifrån vårt
århundrades början och intill sista tid ofta blifvit
belönade med fynden af nya alkaloider, d. v. s.
ämnen, hvilka likna alkalierna ur mineralriket däruti,
att de kunna ingå föreningar med syror och med
dem bilda hvad kemisterne kalla salter. Man
benämner sådana alkaloider också växtbaser, emedan
de i nyssnämda slags salter utgöra basen eller det
grundämne, med hvilket syran är förenad. Man kan
skilja dessa alkaloider från hvarandra genom deras

olika löslighet i vissa ämnen samt genom aktgifvande
på andra kemiska egenskaper.

</chapter>
<chapter name="De kemiska beståndsdelarna i opium">

Den första växtbas eller alkaloid, som
upptäcktes i opium, fans af franske kemisten <sc>Derosne</sc> år
1803. Han gaf den namnet <i>narkotin</i>, i tanke att
denna beståndsdel var det egentligen sömngifvande
och döfvande eller narkotiserande i opium.
Narkotinets mängd i levantiskt opium har befunnits utgöra
1 till 6 % och i ostindiskt 3 till 8 %. Året därpå
fann <sc>Sertürner</sc> <i>morfinet</i>, hvars namn är lånadt från
sömnens gudomlighet, och som utan gensägelse är
den allra vigtigaste beståndsdelen i opium, på grund
af sin kraftigt smärtstillande och sömngifvande
förmåga, hvarjämte denna alkaloid i vissa slag af opium
finnes i jämförelsevis temligen betydlig mängd,
uppgående i medeltal till omkring 10 %, men vexlande
från 1 till 22 %.<footnote>Med anledning af denna stora vexling i halten af dess vigtigaste
alkaloid hafva nyare farmakopéer föreskrifvit, att ett till medicinskt bruk
antagligt opium skall hålla 9 — 11 % morfin.</footnote> Morfinhalten är i allmänhet större,
likasom narkotinhalten mindre i levantiskt än i
indiskt opium. Först nära trettio år senare (1832)
upptäckte <sc>Robiquet</sc> en tredje växtbas, <i>kodein</i> (af <i>kodeia</i>,
vallmohufvud), som äfven eger smärtstillande
förmåga, men i långt mindre grad än morfinet. Det
finnes endast till ringa mängd, ¼—¾ %, i levantiskt
och ½ % i bengaliskt opium. Under de följande
åren framstäldes <i>narcein</i>, <i>pseudomorfin</i> och <i>thebain</i>.
Denna sistnämnda, äfven kallad <i>paramorfin</i>, är den
giftigaste och farligaste af beståndsdelarna i opium,
hvilken icke stillar smärtor, utan i stället framkallar
stelkramp på samma sätt som <i>strykninet</i> ur de

bekanta s. k. räfkakorna. Thebainhalten uppgår
lyckligtvis blott till högst 1/6 %.

Sedermera träffades en ny alkaloid i opium
under hvartdera af de följande tre årtiondena,
nämligen <i>papaverin</i>, <i>opianin</i> och <i>kryptopin</i>. Den som
mest har förökat antalet af opiumalkaloiderna är den
tyske kemisten <sc>Hesse</sc>. Under år 1870 framvisade
han fyra nya baser: <i>mekonidin, lantopin, kodamin,
laudanin</i>, och det följande året ytterligare tre,
nämligen <i>laudanosin, protopin</i> och <i>hydrokotarnin</i>. Dessa
sistnämnda tio alkaloiders mängd är högst ringa;
ingen upgår ens till 1/6 %.

Man känner sålunda numera med säkerhet icke
mindre än 16 växtbaser i opium, förutom några
andra, hvilkas tillvaro är omtvistad. Det är
naturligtvis möjligt, att ytterligare flere sådana kunna
upptäckas. Huruvida alla dessa ämnen finnas
ursprungligen färdigbildade i vallmons mjölksaft är ovisst.
Det kan vara möjligt, att flere af dem uppkommit
under inverkan af de ämnen, som vid den kemiska
analysen eller undersökningen blifvit använda. Man
finner något stöd för denna tanke däri, att man från
flere af de nämnda alkaloiderna på kemisk väg har
härledt andra ämnen, s. k. derivater, hvilka ofta hafva
helt andra egenskaper än grundämnet. Så har man
t. ex. nyligen af morfin framstält <i>apomorfin</i>, ett
derivat af i det närmaste samma elementära
sammansättning som morfinet, men alls icke egande
sömngifvande egenskaper. Apomorfinet är i stället ett
häftigt verkande kräkmedel.

Förutom dessa alkaloider finnes i opium
<i>mekonin</i>, ett i kemiskt hänseende »indifferent» ämne, som

hvarken är en bas, ej heller en syra. Det finnes
äfven två närmare bestämda syror i opium, nämligen
den för några år sedan af bröderne <sc>Smith</sc> upptäckta
<i>thebolactic</i>- eller <i>opium-mjölksyran</i>, samt den sedan
längre tid bekanta <i>mekonsyran</i>, som lätt igenkännes
därigenom, att hennes förening med järnoxid har en
starkt högröd färg. Man begagnar denna egenskap
hos mekonsyran för att vid förgiftningsfall uppdaga,
om opium varit användt till åstadkommandet af
förgiftningen. Om man sålunda, under iakttagande af
vissa försigtighetsmått tillsätter ett lösligt
järnoxidsalt till en vätska, som misstänkes innehålla opium,
och om därvid en högröd färgning af vätskan
uppkommer, så kan man däraf sluta till närvaron af
mekonsyra och på samma gång med största
sannolikhet af opium i vätskan. Många andra för drogen
uppgifna syror, såsom <i>opiansyra, komensyra</i> m. m. äro
härlednings- eller omsättnings- och
sönderdelningsprodukter af andra ämnen i opium.

Jämte de många här omnämnda beståndsdelarna
i denna så märkvärdigt sammansatta drog, finnas
äfvenledes talrika andra ämnen, hvilka förekomma
hos växter i allmänhet, synnerligast i deras
mjölksaft, såsom harts, fröhvita, kautschuk, gummi,
växtslem, cerin, växtfibrin, ett flyktigt luktämne,
fosforsyra, svafvelsyra, kiselsyra, klor, kali, ammoniak,
lerjord, talk, kalk och järnoxid. Man har således i
vallmons intorkade mjölksaft urskiljt 37 olika
ämnen, hvilka anses finnas färdigbildade i densamma,
ett slående bevis, bland otaliga andra, på naturens
förmåga af rikhaltig omvexling.

*

</chapter>

<chapter name="Verkan af opium på växter och lägre djur">

Huru opium verkar på de lefvande organismerna,
har af många forskare blifvit pröfvadt genom ytterst
talrika försök. Man har äfven sökt utröna dess
inflytande på växter, och man erhöll af <sc>Marcet</sc> och
<sc>Macaire</sc> den uppgiften, att bladen hos sensitivan
(<i>Mimosa pudica</i> L.) skulle förlora sin retbarhet
genom stammens ställande i en vattenlösning af opium.
Senare försök af <sc>Pereira</sc> och <sc>Charvet</sc> hafva likväl
icke bekräftat detta påstående.

På djurverlden har opium utan undantag
befunnits verka såsom ett gift, när det gifvits i tillräcklig
dos, men dess verkningar äro något olika alltefter
olika utveckling af nervsystemet hos djuret. Hos
de lägre djuren, hvilka sakna ryggrad, förorsakar
opium slapphet och förlamning af de väfnader, hvilka
ega sammandragningsförmåga, hvarjämte småningom
inträder ett sjunkande af krafterna och slutligen död.
Hos maskarna framkallas först en ökad liflighet i
rörelserna, men efteråt förlamning. Dessa djur sakna
ett centralt nervsystem, eller hjärna och ryggmärg,
som kan utöfva det inflytande öfver individen i sin
helhet, som man finner att detta system eger hos de
vertebrerade eller med ryggrad försedda djuren. Hos
dessa sistnämnda tillkomma härigenom flere nya
symtom af inverkan utaf opium. Sålunda uppstå hos fiskar
och kräldjur (amfibier), jämte förlamningssymtomer,
äfven omvexlande kramprörelser (konvulsioner),
hvarigenom hos fiskarna kroppen böjes starkt åt endera
sidan, och hos kräldjuren hufvudet och stjärten
drages bakåt mot ryggen, bildande med denna en båge.
Hos foglar och däggdjur inträder därjämte bedöfning
af hjärnans verksamhet (med en medicinsk term

benämnd <i>stupor</i>), hvilket sista symtom starkast
framträder hos människan, som har den mest utvecklade
hjärnan. Hos däggdjur med relativt lägre
utveckling af hjärnan, såsom hos idislarne, uppenbarar sig
denna bedöfning mindre tydligt. Det är äfven
anmärkningsvärdt, att verkan af opium icke är fullt
enahanda hos olika människoracer. <sc>Pereira</sc>
uppgifver, att det hos negern och malayern verkar mera
såsom ett starkt retande än döfvande medel,
förorsakande vildsint galenskap eller yrsel och
konvulsioner. Det bör dock härvid anmärkas, att
uppgifterna rörande malayerne i detta hänseende äro
bestridda från andra håll. Man skulle emellertid kunna
vara benägen att förklara dessa symtoms mera
sparsamma förekomst hos indo-germanerne genom den
större utvecklingen af hjärnan hos dessa folkslag.

Om opium tages för en eller annan gång i liten
eller måttlig dos, såsom 1 till 5 centigram, så
verkar det i allmänhet och åtminstone i början
upplifvande, ehuruväl symtomen kunna vara något olika
hos olika personer. Hjärnan får ett ökadt
blodtillopp, hvilket medför stegrad verksamhet inom detta
organ. Själen lifvas, föreställningsförmågan frigöres,
tankarna utveckla sig snabbare och klarare, modet
höjes, och en känsla af välbefinnande
genomströmmar hela kroppen. Denna första verkan efterföljes
vanligen af en nedstämning i muskelkraften,
minskad känslighet för yttre intryck, benägenhet för
hvila och sömn. Munnen och svalget blifva
härunder torra, begäret efter föda är minskadt, men
törsten ökad; ofta inträffar lindrig förstoppning.

Detta är i korthet verkan af opium i liten dos
hos ovana personer. Förnyas dylika doser oftare,
så minskas genom vanan deras verksamhet, och
dosen måste ökas, om samma verkan som förut skall
erhållas.

</chapter>
<chapter name="Opium i liten, i full och i giftig dos">

Gifves åter »<sp>full</sp> dos» eller 5 till 10 (i
undantagsfall 15 till 20) centigram af opium, så efterföljas
upplifningssymtomen inom kortare tid af ett
nedstämningstillstånd. Pulsen, som till en början fått ökad
hastighet och fullhet, sjunker ned under sin
naturliga ståndpunkt i hastighet och styrka. Huden blir
varm eller till och med het, och en känsla af klåda,
synnerligen i ansigtet, inställer sig. Torkan i mun
och svalg gifver ökadt begär efter dryck, under det
all matlust försvunnit, och äckel, t. o. m. kräkning,
påkommer. Hvarje ansträngning är motbjudande
under den inträdande kraftnedsättningen,
mottagligheten för intryck förslöas, och föreställningarna blifva
oklara. En vanligen oöfvervinnelig benägenhet till
sömn inställer sig och under sömnen antingen
fröjdas man af glada eller plågas man af hemska
drömmar. Hufvudvärk och illamående med dåsighet, äckel,
belagd tunga och ofta flere dagars förstoppning följa
efter en sådan opiumsömn.

Vid <sp>giftig</sp>, dödande dos, 50—75 centigram, af
opium likasom öfverhoppas retningsstadiet och de
döfvande verkningarna inträda genast med svindel
och dvallikt tillstånd. Detta blir hastigt allt
djupare, och inga yttre intryck kunna vidare uppfattas.
Andedrägten blir långsam, ögonen slutna, pupillerna
starkt sammandragna, uttrycket i det hela antyder
en djup stillhet, en hvila som förebådar döden. Får
förgiftningen ostörd fortgå, blifva anletsdragen

likbleka, pulsen blir liten, omärklig, kroppsvärmen
aftager och döden inträder småningom och stilla.

*
</chapter>

<chapter name="Några drag ur opii och läkekonstens historia">

Den berömde läkaren <sc>Hufeland</sc> har en gång
yttrat att »opii historia är äfven läkekonstens
historia», och det kan med sanning sägas, att intet
medel i läkekonstens utöfning har spelat en så vigtig
rol som opium, alltifrån de äldsta tider intill våra
dagar. Detta medel har än varit upphöjdt till
skyarna, än fördömdt, tills dess rykte numera sedan länge
blifvit tryggadt för alla skakningar.

Det är möjligt att <sc>Hippokrates</sc>, »läkekonstens
fader», forntidens främsta läkaresnille, som först bland
alla uttalat den upphöjda, sanna och allt sedan ledande
grundsatsen att »naturen är sjukdomarnas läkarinna,
och läkaren är blott hennes tolk och tjenare» — det
är möjligt att Hippokrates under namnet <i>mekonion</i>
endast kände den utpressade, svagare vallmosaften
och icke det verkliga opium. Men en samtidig med
honom, <sc>Diagoras</sc>, kände otvifvelaktigt till opium,
emedan han varnade mot användandet af detta
medel såsom varande farligt. Den förste, som gjorde
ett friare bruk af opium, var <sc>Heraklides</sc> från Tarent,
som hörde till den s. k. empiriska skolan, hvars
uppgift mindre var att söka utgrunda sjukdomarnas
natur, än att genom försök utröna, huru de skulle
kunna botas. Den välsignelsebringande förmågan hos
opium att stilla smärtor gjorde detta ämne för dem
till ett ovärderligt medel.

Mot empirikerne uppträdde <sc>Asklepiades</sc>, jämte
sina anhängare, hvilka på samma gång logo åt

Hippokrates' öfverlemnande af sjukdomarna åt de kriser
naturens läkekraft väntades skola framkalla, och
föraktade de ofta mycket sammansatta läkemedel, som
begagnades af empirikerne. Asklepiaderne ville
»snabbt, säkert och behagligt kurera» sjukdomarna
hufvudsakligen genom dietetiska föreskrifter. För
dem blef opium af underordnadt värde.

Asklepiadernes efterföljare, metodikerne, hvilka
använde antingen »sammandragande» eller »lösande»
behandlingsmetod, voro fiendtlige mot opium, men
kunde för vissa fall gilla bruket af »diacodium», ett
afkok på vallmohufvuden och honing, en beredning,
som ännu går igen i den franska »sirop diacode».

Vid samma tid, det var i århundradet före
Kristus, voro jordens mäktige synnerligen ifrige att ega
motgifter, som skulle kunna rädda eller skydda dem
mot förgiftningar. Så uppfunnos då de ryktbara
blandningar, hvilka äro kända under namn af
<i>mithridaticum, theriaca Andromachi, philonium</i> o. s. v.,
och hvilka genom sina beståndsdelars mängd voro
afsedda att kunna, såsom man säger, »hjälpa för all
ting» samt skydda mot alla möjliga gifter. Med
mithridaticum hade, enligt den gamla berättelsen,
<sc>Mithridates</sc> den store, konung i Pontus, så härdat
sin kropp mot gifters inverkan, att intet sådant
förmådde beröfva honom lifvet, då han, slagen och
fördriven från sitt rike samt äfven i andra hänseenden
olycklig, önskade blifva qvitt lifvets börda. Detta
mithridaticum innehöll 36 olika ämnen. I det af den
grymme och fege <sc>Neros</sc> läkare <sc>Andromachus</sc>
hopblandade theriaca ingingo ännu långt flere ämnen,
hvilket man kan veta däraf, att i den formel för

detta teriak, som finnes upptagen i den äldsta
danska farmakopén af år 1658, föreskrifves icke mindre
än 64 olika beståndsdelar. Vid dess beredning
iakttogos i äldre tider många högtidliga bruk, och ännu
i 16:de århundradet ansågs det i Venedig vid dylika
tillfällen vara nödvändigt att ringa i kyrkklockorna
och anställa stora processioner. I den sjette
upplagan af svenska farmakopén, hvilken upphörde att
vara gällande år 1870, fans ännu, såsom ett bevis
på äldre åsigters seghet, ett teriak qvar, i hvilket
man kunde räkna 11 olika medel, oberäknadt de
särskilda beståndsdelarna i flere af de ämnen, hvilka
ingingo i föreskriften om tillredningen af denna
hopblandning. I alla dessa underliga blandningar
utgjorde opium en hufvudbeståndsdel.

</chapter>
<chapter name="De gamles sammansatta s. k. motgifter">

<i>Philonium</i><footnote>Philo från Tharsus var uppfinnare af detta medel. Föreskriften
för detsammas beredning lyder hos <sc>Galenus</sc> på följande sätt i svensk
öfversättning:

<poem>»Tag den gudomliges hår, det gula, som doftar af vällukt, —
<tab>Crocus, ännu af ditt blod lysa de Hermiska fält! —
Afväg sedan en drakma för hvart af människans sinnen;
<tab>En därjämte utaf Nauplius Euboicus;
Af Patrocli bane, den tredje bland Troer, en drakma,
<tab>Hvilken i fårens buk finner ett säkert förvar.
Tag af den hvita elden ett tjog; af arkadiska svinets
<tab>Böna du lägge härtill äfven ett lika belopp;
Sedan en drakma af roten, som orätt benämnes och fostras
<tab>Af det land, som har födt sjelf den Piseiske Zeus.
Väg så i vågskålen upp af πιον, nämndt med Hellenisk
<tab>Manlig artikel framför, drakmer till två gånger fem.
Detta du blande med frukten af attiska tjurarnes döttrar.
<tab>Så genom kunnige män är ifrån Tricca mig sagdt.»</poem>
Detta prof på den tidens sätt att skrifva recepter, en verklig gåta
i sitt slag, skulle säkerligen varit svårt att rätt tolka, om icke Galenus
upplyst, att de ämnen detta farmaceutiska poem föreskrifver, äro saffran,
Bertramsrot, prustkåda, hvitpeppar, bolmört, indisk nardus, opium och
attisk honing.</footnote> var ett med opium och sannolikt

äfven med bolmört bemängdt mos, som emellertid
begagnades af den store tänkaren <sc>Plato</sc>. Det berättas
att han därmed gjorde ett upplifvande tillägg till sin
för öfrigt enkla matordning, som hufvudsakligen
omfattade bönor och krasse. Man skulle sålunda kunna
nämna Plato såsom den förste kände vägbrytaren för
den långa raden af opium-ätare.

</chapter>
<chapter name="Opium användt af Galenus och araberne">

Den berömde <sc>Galenus</sc>, den sista stjärnan på den
gamla grekiska läkekonstens himmel, begagnade
visserligen opium, men hyste fruktan för dess
sömngifvande förmåga samt ansåg att det »förtjockade
vätskorna». Bland hans efterföljare må nämnas
<sc>Alexander Trallianus</sc>, som varnade för användandet af
opium, då hufvudvärk af blodträngning till hjärnan
förefans. Denne Alexander Trallianus säges äfven
hafva uppfunnit de ännu i dag emot hosta mycket
begagnade Pilulæ Cynoglossi, hvilkas lugnande
verkan beror på deras halt af opium och bolmörtsfrön.

Under den nu inbrytande medeltidens mörker
var det endast araberne, som togo vård om den gamla
tidens läkekonst. Man nämner, att de ryktbare
arabiske läkarne <sc>Avicenna</sc> och <sc>Rhazes</sc> flitigt begagnade
opium i sina sammansatta medel, ehuruväl de ansågo
det, enligt den tidens rådande läror, vara »kallt i
fjärde graden» samt »döda genom att qväfva den
naturliga värmen», eller, med andra ord, genom att
upphäfva kroppens retbarhet och förmåga af reaktion.

Vid den nyare tidens början framstod <sc>Paracelsus</sc>
nedbrytande de gamla åsigterna och rensande
läkekonsten från mycken surdeg. Han förordade
användandet af enklare beredningar och införde bruket af
tinkturer och extrakter. Hans <i>laudanum</i>, hvars


beredning han hemlighöll, men hvilket hade opium
såsom kanske den hufvudsakligaste beståndsdelen, blef
mycket begagnadt, därigenom att han själf under
vidsträckta resor i Europa öfverallt utbredde dess
användande, och efter honom började opium åter komma
till heders. <sc>Felix Plater</sc> framhöll för sin samtid
med rätta det orimliga däri, att man skyggade
tillbaka för opium såsom läkemedel, ehuru man med
största tillit använde flere slags sammansatta medel,
t. ex. <sc>Fracastoris</sc> så mycket prisade <i>dioscordium</i> och
de gamla teriak-blandningarna, hvilka alla innehöllo
opium.

</chapter>
<chapter name="Opium under början af nyare tider">

En mäktig kämpe mot de gamla, fördömande
åsigterna om opium, hvilka Galenus och hans
lärjungar lemnat i arf, var <sc>van Helmont</sc>, som i rak
motsats till Galenus prisade opium för dess
värmande och stärkande egenskaper. Det blef i hans
hand en Skaparens synnerliga gåfva (»donum
Creatoris specificum»), som ansågs ega en specifik
verkan mot flere sjukdomar.

Vid denna tid hade genom alkemisternes och
Paracelsi anhängares arbeten kemiens resultat blifvit
så talrika, att dessa rent af utgjorde grunden till en
ny vetenskap, som af läkarne omfattades med
verklig förkärlek. En af van Helmonts lärjungar <sc>Frans
de le Boë Sylvius</sc> grundlade nu den s. k.
kemiatriska skolan, som ville förklara alla yttringar af lif
och sjukdom enligt kemiska lagar, medan
spagiristerne gjorde bruk af de vunna kemiska
erfarenheterna till gagn för farmacien, för läkemedlens
beredning. Den nämnde Sylvius var en lycklig praktiker,
som vid läkekonstens utöfning synes mera hafva

tagit råd af sin praktiska erfarenhet, än af sin skolas
teorier, och på grund häraf blef opium af honom
högt värderadt och dess bruk af denna skola
allmängjordt. »Jag skulle icke vilja vara läkare utan opium»,
yttrar denne »doctor opiatus», såsom Sylvius för sin
opium-kärlek kallades, och i detta yttrande kunna
nutidens läkare äfven med skäl instämma. En lång
rad af författare inom Tyskland och England
lofordade opium, detta medel, som väl var uråldrigt,
men hvars förträffliga egenskaper och stora
användbarhet man nu lärde känna liksom på nytt, sedan
erfarenheten, och icke längre den förut gällande
auktoritetstron, blef den källa, hvarur läkarens
kunskaper hemtades.

<sc>Thomas Sydenham</sc> framstod nu såsom den
pröfvande erfarenhetens främste målsman, och hans
utomordentligt lyckliga användning af opium, hvilket
medel han satte högst bland alla, är otvifvelaktigt ett
af de mest intresserika bladen i historien om denna
»naturens gåfva». Oförskräckt använde han opium
såsom ett smärtstillande medel, och han föreskref,
att det skulle gifvas mot »häftig smärta, våldsamma
kräkningar och diarré samt svårare sjunkande af
lifskrafterna», och han ansåg sig mången gång hafva
med opium ryckt den sjuke ur den gapande
underjordens svalg. Hans namn är fästadt vid den ännu
i dag begagnade opiumtinktur, som kallas <i>laudanum
liquidum Sydenhami</i> och hvilken synnerligen i
England är så att säga i dagligt bruk. [Därjämte
begagnade han en »syrupus de meconio» i de fall, där
laudani hettande verkan ansågs vara olämplig, samt
teriak, då han ville gifva opium i liten dos.]

<sc>Morton</sc>, samtidig med Sydenham, samt flere
andra utvidgade ytterligare kännedomen om
användbarheten af opium t. ex. i lungsot. Vid det sjuttonde
århundradets slut var sålunda denna drogs anseende
utomordentligt högt och dess välde vidsträckt.

Det följande århundradets början fick emellertid
bevittna en skarp strid mot detta medels välde, då
<sc>Stahl</sc> år 1707 offentliggjorde sin ströskrift »de
impostura opii» (»om opium-bedrägeriet»). Till följd
af sin åsigt, att hvarje reaktion inom kroppen, att
hvarje kris i en sjukdom utgår från själen, förföll
han i en så långt drifven afvaktan på dessa
lifsyttringars ostörda inträdande, att all egentlig
sjukdomsbehandling blef rent af tillintetgjord, och i
sammanhang härmed fördömdes användande af opium nästan
utan inskränkning, i det han endast tillät dess bruk
i några få, ytterst svåra fall. »De sjuke», yttrar han,
»mena att de genom detta smärtstillande medel blifva
återstälda, men sjukdomen återkommer med förnyad
styrka; läkarne åter försjunka i säkerhetssömn och
försumma sålunda att handla i rättan tid.» Han
ansåg opium vara farligast i febrar, och redan den
omständigheten, att föreskrifterna för bruket af opium,
enligt hans mening, voro så osäkra och föga
bestämda, var tillräcklig anledning att undvika detta
medels begagnande, enär annars vådliga misstag lätt
kunde inträffa. Han slutar sin afhandling med
uttryckandet af den förväntan, att den tid skall komma,
då detta (opiumbrukande) slägtes illgärningar skola
stäfjas med strängare kraft än med nakna varningar.

Ett något rymligare verksamhetsfält tillerkändes
visserligen åt opium af Stahls stamförvandt <sc>Fr.</sc>

<sc>Hoffmann</sc> — hvars namn är i hvar mans mun i och med
de bekanta dropparna, bestående af sprit och eter —,
men han nyttjade det sparsamt, då det för honom
icke kunde gälla såsom något specifikt medel,
eftersom han ansåg sjukdomarna sakna allt eget väsende
och endast vara en rubbning i rörelsen inom den
sunda organismen. Han hyste dock för opium en
viss aktning, emedan detta medel sedan äldsta tider
varit det, som under alla skiftningar bättre än
något annat kunnat bevara sitt anseende.

Det af Stahl väckta misstroendet mot opium
hade äfven vunnit insteg i Frankrike, att döma
efter <sc>Hequet</sc>, som uppträdde tjugo år efter Stahl till
försvar för opium och andra narkotiska ämnen, dessa
läkemedel, hvilka, såsom det hette, »utgöra den
sjukes förskräckelse och läkarens afsky». Hequet blef
en ensidig lofprisare af opium, som han ansåg
såsom en verklig panacé, hvilken kunde förqväfva
sjelfva sjukdomsorsakerna. Emellan de ytterligt
motsatta åsigter, för hvilka Stahl och Hequet voro
målsmän, uppstodo en mängd sinsemellan olika och
afvikande meningar, förfäktade med ensidig ifver af
många bland den tidens berömda läkare.

Rörande opium rådde således under förra
hälften af det adertonde århundradet de mest stridiga
åsigter, vållande en fullkomlig oreda och osäkerhet
med afseende på medlets rätta bruk. Något efter
nyssnämnda århundrades midt (1757) utgaf <sc>Tralles</sc>
sitt omfattande arbete: »Usus opii salubris et noxius»
(»opii hälsosamma och skadliga bruk)», i hvilket
arbete han redogör för nära nog alla föregående
författares åsigter samt utvecklar den iatromekaniska

skolans lära om opium, enligt hvilken verkan af
detta medel förklaras uppkomma »genom dess
partiklars mekaniska egenskaper, hvilka verkade på
nerverna», en förklaring, hvilken, liksom så många
andra dylika, ingenting förklarar alls. Tralles sjelf
ansåg att »opium ursprungligen påskyndar
blodomloppet, åstadkommer hetta och förtunnar blodet; att det
såsom ett flyktigt retande medel i längden minskar
krafterna och i synnerhet försvagar magen och att
dess verksamma beståndsdelar, särdeles dess flyktiga
dunst, angripa nerverna och minska blodets
sammanhang.» Dessa åsigter stodo fullkomligt i
samklang med de kemiska och mekaniska läror eller
teorier, hvilka tillämpades på läkemedlens
verkningar. Man föreskref med stor tilltagsenhet och liflig
öfvertygelse läkemedel, som ansågos kunna kemiskt
eller mekaniskt inverka på något förhandenvarande
sjukdomssymtom, och tog härvid endast i
betraktande huru dessa medel verkade utanför organismen
å den döda materien, man tänkte alls icke på
möjligheten af några förändringar i dessa kemiska och
mekaniska verkningar genom inflytandet af den inom
organismen rådande lifsverksamheten.

<sc>Haller</sc> upptäckte nu hos lefvande muskelfibrer
och andra organiska väfnader en hos dem
inneboende, öfverraskande egenskap, som han kallade
irritabilitet, eller förmågan hos dessa väfnader att
under inflytande af en viss retning sammandraga sig.
På yttringarna af denna irritabilitet samt på den af
honom antagna sensibiliteten eller känsligheten i
nerverna sökte <sc>William Cullen</sc> grunda en medicinsk
lära, hvilken han tillämpade på läkemedlen. Deras
verkan beror, enligt hans mening, på det inflytande
de utöfva på kroppens känsliga och retbara delar.
Men för att rätt uppfatta hvarje medels olika
verkan, är det nödvändigt att taga i betraktande den
»sympati eller consensus (samstämmighet), som eger
rum mellan organismens olika delar.» Han lägger
synnerlig vigt på denna consensus mellan kroppens
organer och magen, som icke längre är för honom
blott och bart en vanlig retort eller gryta, hvari
läkemedlen, såsom man förut trott, bearbetades
alldeles på samma sätt som i ett vanligt kemiskt
laboratorium. Genom läkemedlens inverkan på
magsäckens väggar antog han, att »en rörelse fortplantas till
nästan hvarje aflägsen del af kroppen.» Han tänkte
sig sålunda läkemedlens verkan uppkomma genom
deras omedelbara inverkan på magen, och tog icke
i betraktande, att desamma skulle kunna upptagas i
blodet och med detta föras kring till kroppens alla
delar. Opium anser han vara ett rogifvande medel
och förklarar denna verkan genom dess förmåga »att
minska rörligheten och att till en viss grad upphäfva
rörelsen af nervfluidum.» Cullen utmönstrade i
enlighet med sina åsigter en mängd orimliga
läkemedel, och han gaf de högsta loford åt den förtjenst i
denna riktning, som inlagts af <sc>Linné</sc> och hans
lärjungar <sc>Murray</sc> och <sc>Bergius</sc>. Denne Cullen
förnekade emellertid sjukdomarnas specifika åtskillnad,
och denna åsigt utvecklades ännu mer ensidigt af
<sc>Brown</sc>, som genom sin invecklade lära om
sjukdomarna såsom antingen »astheniska» eller »stheniska»
(beroende af brist eller öfverflöd på kraft) kom till
den öfverraskande åsigten att opium, långt ifrån att
vara ett rogifvande medel, var det starkaste
retmedel (stimulans), hvilket i samklang med hans teorier
ville säga detsamma som det yppersta af alla
läkemedel. Han invecklade sig i motsägelser, och alla
hans efterföljares försök att ådagalägga, det opium
var uteslutande ett stimulans, kunde icke jäfva den
månghundraåriga erfarenheten om detta medels
rogifvande förmåga.

Vi hafva nu intill början af vårt innevarande
århundrade följt i sina allmännaste drag opii
historia, som står i det närmaste samband med de
under tidernas lopp vexlande medicinska lärorna, och
vi hafva sett huru denna vallmosaft ömsom varit
högt värderad såsom det mest verksamma och
gagnrika läkemedel, och ömsom varit afskydd såsom det
farligaste gift. Försöken att förklara dess
verkningar hafva på olika tider gått i motsatta riktningar,
och man har till och med förnekat dess lugnande,
rogifvande kraft. Med vårt århundrades nyfödda
kemi inträdde kännedomen om opium i ett nytt
stadium, i och genom upptäckandet af de här förut
redan omtalade alkaloiderna, bland hvilka morfinet,
såsom välbekant är, utgör den mest användbara och
använda. Den allt mer utvecklade fysiologien tog
hand om opium och dess alkaloider, och genom
denna vetenskaps noggranna undersökningar samt
genom däraf föranledda, rationella, terapeutiska
försök å sjuka har man erhållit en allt fullständigare
erfarenhet om detta medels mångsidiga egenskaper,
och man måste erkänna den fullkomliga sanningen
af de båda gamla satserna: »Sine opio manca est et
claudicat medierna», det är: »utan opium  är 
läkekonsten lytt och haltande», och »Opium est sacra
vitae anchora circumspecte agentibus, cymba vero
Charontis in manu imperiti», eller: »opium är lifvets
säkra ankare för dem, som handla med försigtighet,
men det är Charons färja (till dödens rike) i den
oerfarnes hand.»

Att i dess enskildheter söka skildra
användandet af opium i olika sjukdomar, kan icke vara
lämpligt i denna uppsats, men några antydningar i detta
hänseende torde dock vara på sin plats.

I hjärnan och <sp>nervsystemet</sp> framkallar opium,
gifvet i mindre dos, en ökad liflighet, efterföljd af
afmattning; i något större eller »full dos»
åstadkommes förnämligast ett tillstånd, som nära
öfverensstämmer med den naturliga sömnen, hvarunder icke
blott en yttre hvila, ett upphörande af kroppens
vanliga arbete inträder, utan äfvenledes hufvudsakligen
ett återbildande eger rum af hvad som under dagens
arbete förbrukats. Detta tillstånd är förenadt med
ett ökadt blodtillopp till hjärnan, hvilket under
inflytande af en för stor eller giftig dos af opium blir
så häftigt, att det är, om icke den enda, åtminstone
den närmast föranledande orsaken till döden.

Med anledning af dessa verkningar på hjärna
och nervsystem använder man opium eller ännu
vanligare morfin för att öka verksamheten i hjärnans
blodkärlssystem och skänka den sjuke ro och sömn,
samt för att minska kroppens känslighet och sålunda
borttaga någon förhandenvarande smärta. Fem, sex
till tio centigram opium eller i våra dagar ännu hellre
ett till två eller tre centigram morfin, allt efter fallets
grad af häftighet, hafva gjort och göra dagligen och

stundligen den lidande mänskligheten den
ovärderliga tjensten, att lindra och borttaga smärtor.
Millioner tacksamma hjärtan prisa de välgörande
verkningarna af denna »Skaparens gåfva».

Då opium drifver blodet mot hjärnan, så följer
däraf, att detta medel icke bör begagnas, då för
starkt blodtillopp till detta organ redan förefinnes,
såsom vid slaganfall, hufvudvärk med svår hetta åt
hufvudet och rödt, uppdrifvet ansigte.

Det är anmärkningsvärdt, att opium och morfin
fördragas i mycket större dos af organismen, då
denna är hemsökt af en svår smärta, och de
sömngifvande verkningarna inträda under sådana
förhållanden först efter intagning af en större mängd af
detta medel, än hvad annars är händelsen.

Ett beqvämt och ändamålsenligt morfinpreparat,
synnerligen lämpligt att bära hos sig, för att genast
kunna ega detta medel tillhands vid plötsligt
påkommande smärtor, är det af professor <sc>Almén</sc> i
Upsala bekantgjorda morfingelatinet, eller ett tunt blad
af gelatin, indeladt i små rutor, af hvilka hvarje
ruta håller en viss, bestämd mängd, oftast en
eller halfannan centigram (den vanliga dosen) af ett
morfinsalt. Detta morfingelatin kan förvaras snart
sagdt huru länge som helst utan att förändras, om
det, omviket med vaxpapper, lägges t. ex. mellan
bladen i en anteckningsbok eller i en plånbok.

Under nyare tid har man funnit på att inspruta
under huden några droppar af en temligen
koncentrerad lösning vanligen af ättiksyrad, svafvelsyrad eller
helst klorbunden morfin. Man har för detta ändamål
särskildt konstruerade, små, graderade sprutor af glas,
med ett hvast, tillspetsadt rör, som lätt kan
instickas under huden. På detta sätt användt, upptages
morfinet omedelbart i blodet och medlets
smärtstillande verkan inträder hastigare, än då det intages
genom munnen.

Den vanliga verkan af opium på
<sp>matsmältningsorganen</sp> består hufvudsakligen i en minskning af
slemhinnornas afsöndringar hela digestionsapparaten
igenom. Det förorsakar sålunda torrhet i munnen
och svalget och gör exkrementerna mindre
vattenhaltiga och hårdare, hvarmed följer förstoppning.
Det framkallar törst, minskar hungern och afbryter
matsmältningsverksamheten, hvilket sista bevisats
däraf, att man hos djur, som förgiftats med opium,
funnit intagen föda ligga oförändrad i magsäcken.
Någon gång föranleder opium kräkning.

Det berättas, att under den hungersnöd, som
rådde i Ostindien år 1770, förskaffade sig de
hungrande opium till ofta oerhördt högt pris, för att
minska den kräfvande hungerns qval och för att
bannlysa dödstankens fruktansvärda spöke. För att
minska behofvet af föda samt äfven för att upplifva
nervkraften begagnas opium af de tatariske
kurirerne och de indiske Halkarras, hvilka
tillryggalägga otroligt långa vägsträckor på synnerligen kort
tid. Med en handfull ris och något opium under
dagens lopp kunna de på ett förvånande sätt uthärda
otroliga ansträngningar.

Af det anförda följer att opium, under
iakttagande af vederbörliga försigtighetsmått, är ett
gagneligt medel till att minska en sjukligt stegrad
hunger (s. k. »hetshunger)» och till att hämma diarréer,
Opium ingår också i de flesta s. k. »koleradroppar»,
hvilka med fördel kunna användas för en eller ett
par gånger mot börjande diarré, vare sig koleraartad
eller ej, men hvilka droppar icke sällan af allmänheten
missbrukas. Den smärtstillande verkan af opium är
för öfrigt ofta anlitad mot de svåra plågor, som
framträngandet af gallstenar och njurstenar medföra
(gallstens- och njurstenskolik) samt i hvad man kallar
kolik i allmänhet. I den envisa, med svåra
krampartade plågor förenade förstoppning, som brukar
inträda såsom följd af kronisk blyförgiftning (blykolik),
verkar opium lindrande mot smärtan, stillande på
krampen i tarmkanalen och därigenom bidragande
till att lösa förstoppningen, hvilken sistnämnda
verkan i första ögonblicket kan synas stridande mot
medlets natur, men som i detta fall förklaras af dess
krampstillande förmåga.

Det följer af sig sjelf, att opium under
förhållanden, som äro motsatta de nu nämnda inom
matsmältningsorganen, icke bör användas.

Hvad <sp>hjärtat</sp> och <sp>blodkärlsystemet</sp>
beträffar, utöfvar opium äfven ett märkbart inflytande, men
icke på något ständigt likartadt sätt. Detta
förorsakar en betydande svårighet i uppställandet af
allmänna regler för bruket af opium med afseende på
kärlsystemets behof. Man kan dock, om också med
förbehållsamhet, säga att under sådana sjukliga
förhållanden i kärlsystemet, som medföra benägenhet
för blodöfverfyllnad i hjärnan, och då
kärlverksamheten är stegrad samt röjer ett öfvermått af kraft,
där är opium icke något passande medel. Däremot
under en kärlretning i samband med kraftlöshet, 
såsom efter ymniga blödningar, gör opium utmärkt
gagn.

Verkan af opium på <sp>andningsorganen</sp> är i
somliga fall till en början en obetydlig tillökning i
andedrägtens hastighet, men såsom en efterföljande
verkan visar sig nästan alltid att andetagen blifva
långsammare, än vanligt. Har så mycket opium tagits,
att djup dvala inträdt, så kan andedrägten ibland
knapt märkas, ibland åter är den stönande. Man
bör i sådana fall söka åstadkomma s. k. artificiel
respiration eller andningsrörelser genom yttre
åtgärder, hvarigenom den genom för stark opiumverkan
hotande qväfningen möjligen kan förhindras. Opium
gör slemhinnan i luftrörsgrenarna mindre känslig
(hvarför det kan lindra s. k. nervös hosta) och
hämmar äfven i viss mån dess afsöndring. Huruvida
opium äfven verkar ett förminskadt upptagande af
syre i blodet, är icke alldeles afgjordt.

Detta medel bör således icke begagnas i de fall,
där andedrägten är försvårad eller försvagad genom
otillräcklig inverkan af de nerver, som befalla öfver
andningsmekanismen, såsom händelsen är vid
förlamning efter slaganfall. Mången anser äfven, att
opium icke är lämpligt under första början af en
katarr i lungorna, emedan slemafsöndringen skulle
däraf försvåras, men den dagliga erfarenheten visar,
att »bröstsafter», försatta med »Roséns bröstdroppar»,
hvilka innehålla opium, verka fördelaktigt mot en
börjande lungkatarr, och nyttan af opiater under
senare stadier af katarrer är af alla erkänd.

Hvad opium särskildt kan inverka å <sp>njurarna</sp>
och <sp>urinblåsan</sp> är ej fullt klart. Att det lindrar
smärtor och retningstillstånd äfven i dessa organ,
bevisar erfarenheten.

Att mödrar och ammor böra iakttaga en viss
försigtighet i bruket af opium, är med stränghet
yrkadt från flere håll, emedan fall förekommit, som
ådagalägga, att beståndsdelarna i opium öfvergått i
mjölken. Emellertid visar erfarenheten, att faran af
opiaters användande under sådana förhållanden varit
öfverdrifven.

Utdunstningen från huden hämmas icke, snarare
ökas af opium, och däraf erfares ofta en kittling
eller klåda i huden, stundom åtföljd af ett lindrigt
utslag.

Till hvad som här blifvit antydt rörande
användandet af opium med anledning af dess verkan på
olika organ, må läggas några ord om dess
begagnande i febrar och inflammatoriska sjukdomar.

Att finna det rätta bruket af opium i <sp>febrar</sp>
är underkastadt ganska stora svårigheter. Det kan
här måhända lättare än annars åstadkomma
ogynnsamma verkningar. <sc>Pereira</sc> menar, att det
sällan kan vara farligt att använda opium i försigtig
dos, mot oro, sömnlöshet och smärta, »ifall tungan
är blöt och huden fuktig». I utslagsfebrar synes
dess förtidiga användande vara förenadt med stor
fara, äfven om det gifves i mindre dos. Däremot är
det ett utmärkt medel i reumatiska febrar, hvilka
kunna med bästa framgång behandlas med stora
doser af opium. Mot den yrsel jämte muskeldarrning,
som benämnes delirium tremens och är en följd af
sprithaltiga dryckers missbruk, är opium sedan lång
tid tillbaka ett mycket begagnadt medel, hvarmed
man kan lyckas att åstadkomma en sömn, som
bryter sjukdomen och återställer hälsan.

Länge har opium varit ansedt såsom ett
förkastligt medel mot <sp>inflammatoriska</sp> sjukdomar, och
under den s. k. antiflogistiska behandlingsmetodens
herravälde, då man hade till uppgift att motarbeta
inflammationen med bloduttömningar, laxermedel och
kalomel m. m., höll man fast vid den gamla
Youngska satsen: »der åderlåtning gagnar, der skadar
opium». Denna regel har numera i många fall blifvit
öfvergifven, och den smärtstillande, rogifvande verkan
af opium anlitas med förkärlek i vissa slag af
inflammationer. Dess bruk t. ex. i maginflammation, eller
rättare inflammation i bukhinnan (peritonitis), är en
triumf för vetenskapen. Genom behandling med
morfin och noggrant iakttagande af stillhet räddas
numera lifvet i ett stort antal sådana sjukdomsfall,
hvilka förr voro hemfallna åt döden. Det är rörande
att läsa <sc>Vogels</sc> berättelse om sin redan före år 1820
gjorda första iakttagelse af detta medels välgörande
verkan i ett fall af tarminflammation. »En sjuk qvinna,
som jag en gång i nödens stund gaf tjugo droppar
laudanum, föll strax därpå i en ljuflig sömn under
en timma, från hvilken hon uppvaknade liksom
nyfödd och outsägligt glad, i starkaste motsats till den
fruktansvärda ångest och smärta, som förut plågat
henne. I hennes ansigte log det skönaste hopp med
en blidhet, som jag aldrig i mitt lif skall förgäta.
Alla spår af den förra förtviflan voro liksom genom en
trolldom försvunna. Efter några lyckliga timmar
uppträdde, tyvärr, på nytt tecknen af den åter
upplågande inflammationen. Intet skall förmå att 
någonsin ur min själ bortsopa den sorgliga tanken, att
jag icke ånyo gaf henne opium. Men läkares
obestämda, grundlösa varningar afskräckte mig och voro
äfven orsaken till att jag endast med darrande hand
samt bevekt och halft bedöfvad genom den sjukas
obeskrifliga nöd, första gången förordnade åt henne
detta, såsom jag trodde, förtviflade medel. Allt
annat var nu förgäfves. Hon dog.»

Denna sorgliga historia leder tanken till de fall,
då sjukdomen blir öfvermäktig, då döden vinner
seger. Men äfven i sådana fall, där hoppet om
helsans återvinnande icke längre finnes qvar, kan
läkaren, väpnad med opium, denna så ofta nämnda
välsignelserika skänk af Skaparen, kämpa troget i sitt
upphöjda kall intill det sista, och under i öfrigt bittra
stunder åtminstone i någon mån få erfara sanningen
af <sc>Hippokrates'</sc> sköna ord: »det är gudomligt att
lindra smärtan».

Det förtjenar framhållas, att verkan af opium i
sitt naturliga, oberedda skick eller »i substans»,
såsom det vanligen heter, visar sig i flere hänseenden
olika med verkan af morfin. Äfven den förenade
verkan af de tre kraftigaste alkaloiderna, morfin,
kodein och narkotin, gifna tillsammans, motsvarar icke
fullständigt verkan af opium. Man måste således
antaga, att drogens öfriga beståndsdelar, huru ringa
deras mängd än är, utöfva ett bestämdt inflytande
på verkan af opium i substans. Det är en känd sak,
att en större dos af opium verkar långt kraftigare,
än den i denna dos innehållna mängden af morfin
och narkotin, gifna tillsammans. En större dos opium
framkallar långt hastigare bedöfning och dvala, 
hvilken dock inom kortare tid åter försvinner utan
svårare efterverkningar; morfinet framkallar icke så
hastigt en dylik djup bedöfning, men dess verkan är
mera ihållande. Den först inträdande verkan af opium
är en stegring af värmebildningen i kroppen,
hvilken också åtföljes af en angenäm, subjektiv känsla
af värme; morfinet sänker kroppsvärmen, ehuru vid
större doser man sjelf känner som om värmen vore
ökad. Opium ökar till en början pulsens hastighet,
och endast under det fullständiga bedöfningsstadiet
inträder en minskning i pulsslagens antal; morfin
sätter genast ned hastigheten hos pulsen utan
föregående stegring; likväl gäller icke detta för stora
doser af morfin. Opium verkar mindre skadligt på
magen och matsmältningsverktygen i sin helhet;
framkallas kräkning, så försiggår denna vanligen
lättare. Morfin däremot är ett för magen mera
fiendtligt ämne; åtadkommer oftare äckel och kräkning,
och denna dess inverkan räcker längre.

Dessa olika verkningar af opium och morfin sakna
icke sin praktiska betydelse och böra tagas i
betraktande vid valet mellan opium och dess preparat
under behandlingen af vissa individer och vissa
sjukdomstillstånd. Erfarenheten har nämligen visat, att
det gifves fall, där morfin och dess salter (eller
föreningar med syror) icke fördragas, under det att
opium gör den bästa verkan. Individualiteten är i
detta hänseende af det största inflytande. Att
verkningarna af opium under vissa sjukdomar framstå
icke obetydligt afvikande från de verkningar, som
detta medel framkallar hos fullt friska, är redan i
det föregående antydt.
Morfinet eger framför opium i substans det
företrädet, att en lämplig lösning af detsamma kan lätt
anbringas genom insprutning under huden. På detta
sätt användt, inträder dess lokala smärtstillande
verkan, såsom ofvan nämndes, hastigt och dess allmänna
verkan på organismen visar sig äfven mycket snart,
emedan det insprutade morfinet genast upptages af
blodet och föres med detta till hjärnan och ryggmärgen.
Den ofördelaktiga verkan, som morfin, intaget genom
munnen, kan utöfva på magen, undvikes då detsamma
insprutas under huden. Denna metod för dess
användning är på senare tid mycket tagen i anspråk
för nervsmärtor m. m., och är naturligtvis särdeles
på sin plats, då en sjuk icke kan behålla utan
uppkräkes allt hvad han intager, samt under
sinnessjukdomar, då patienten vägrar att nedsvälja någon
medicin, förutsatt att morfinet för öfrigt är i det gifna
fallet af nöden.

Användandet af opium åt späda barn har af
mången läkare förr blifvit afstyrkt. Men äfven inom
denna ålder kan det med stor fördel användas, om
blott urskiljning och försigtighet iakttagas. Det bör
dock endast efter läkares föreskrift gifvas åt barn,
helst erfarenheten visat, att äfven smärre doser af
opium, gifna med vissa mellantider, kunna hos barn
plötsligen åstadkomma liksom en »rågad» samverkan
af de gifna doserna. 

Om en <sp>förgiftning</sp> medelst opium inträffat,
hvartill för olika åldrar naturligtvis erfordras olika mängd,
från 3—4 centigram för barn till 30—50—70
centigram och däröfver för yngre och medelålders
personer, så är det klart, att den första åtgärd man bör
vidtaga är att, om möjligt, genom kräkmedel söka
bortskaffa ur magsäcken det intagna giftet. Är den
intagna mängden af opium stor, inträder likväl
hastigt ett sådant slapphets- och bedöfningstillstånd,
att inga kräkmedel göra någon verkan. Skulle då
möjligtvis en s. k. magpump finnas tillhands, så är
användandet af en dylik apparat i sådana svårare fall
det bästa sättet att tömma magsäckens innehåll. Man
ger för öfrigt åt den förgiftade riklig mängd af starkt
kaffe utan grädda. Kan han icke svälja, gifves kaffet
såsom lavemang, ofta med den bästa verkan. Kaffe
innehåller nämligen kaffein, en alkaloid, som kan
förtaga den giftiga verkan af opium och dess
alkaloiden Dryck, innehållande växtsyra, såsom ättika,
citronsaft och dylikt kan äfven gagna. Utvärtes
användas starka retmedel å extremiteterna, såsom
omslag på vådorna med senapsdeg eller med
yllelappar dränkta i senapssprit eller terpentin, heta
hand- och fotbad med malen senap, i akt och mening att
draga blodet från hjärnan till de nämnda
kroppsdelarna. Samtidigt användas kalla begjutningar å
hufvudet, hvarjämte man bör, om möjligt, söka
underhålla s. k. artificiel respiration, genom att söka
medelst lämpliga rörelser härma den naturliga
andhemtningen. Om den opiumförgiftade kan väckas,
så bör han om möjligt hållas vaken och ej tillåtas
att insomna. Detta är ett vigtigt hjälpmedel för att
hindra förgiftningens öfverhandtagande.

Enär man funnit, att opium och belladonna hafva
en motsatt verkan på pupillen, som af det förra
sammandrages och af det senare vidgas, så har man
ansett, att dessa ämnen skulle kunna göra tjenst 
såsom motgifter mot hvarandra. Enligt nyaste
undersökningar är detta äfven i många fall händelsen, och
mången opiumförgiftad har blifvit räddad genom
ingifning af belladonna eller genom insprutning under
huden af någon lösning innehållande atropin, som
är den verksamma beståndsdelen i belladonna.

*
</chapter>

<chapter name="Opium såsom njutningsmedel i orienten.">
Från det rätta bruket af opium såsom ett
välgörande läkemedel till dess missbrukande såsom
dagligt njutningsmedel, är steget mången gång icke
långt. Flerfaldiga anledningar kunna förorsaka, att
detta steg blifver taget. Den vanligaste anledningen
därtill bland Europas och Amerikas folkslag är ett
långvarigt bruk af opium såsom lindrings- eller
läkemedel, t. ex. mot svåra nervsmärtor, mot diarréer,
mot lidanden i lungorna, mot sömnlöshet o. s. v.
Hos österländingen åter ligger frestelsen att begagna
opium såsom dagligt njutningsmedel redan i hans
egen sinnesbeskaffenhet. Utrustad af naturen med
en öfvervägande inbillningskraft och benägen att söka
sin högsta lycksalighet i ett glödande fantasilif, kan
han icke annat än lätt gifva vika för frestelsen att
med opium döfva sina sorger och bekymmer och
försätta sig i ett öfverjordiskt tillstånd, hvarunder
förföriska bilder från Mohammeds paradis omsväfva
honom och han finner sig förflyttad till de ljufligaste
ängder med svala lunder och friska källsprång, så
himmelsvidt olika de brännande, torra ökentrakter,
i hvilka han ofta måste framsläpa sitt mödosamma
lif. Därtill kommer, att erfarenheten lärt honom att
opium, taget i mindre mängd, muntrar och lifvar
sinnet, stärker modet samt gifver förmåga, att lättare
uthärda kroppsliga ansträngningar, hvarför opium
säges ofta användas af orientaliske soldater,
synnerligast omedelbart före början af en drabbning.
Mohammeds förbud att dricka vin är äfven för hans
trogne en särskild anledning, att i opium söka en
ersättning för saknaden af denna lifvande och
berusande dryck.

Det allmänna bruket af opium såsom dagligt
njutningsmedel har säkerligen haft sin upprinnelse
från Persien. Det är bekant att den persiske shahen
<sc>Abbas</sc> redan mot slutet af femtonhundratalet hade
bannlyst detta bruk. Man vet att opiumnjutningen
var känd af turkarne omkring 1584, och <sc>Ritter</sc>
uppgifver såsom högst sannolikt, att de mohammedanske
eröfrarne af Indien införde missbruket af opium i
detta land. Då tatarerne 1644 öfverstego den
kinesiska muren, medförde de opium och gjorde
detsamma bekant i Kina. Under det första århundradet
efter denna invandring af opium i »det himmelska
riket» utbredde sig bruket af detsamma helt
obetydligt och var hufvudsakligen inskränkt till detta
ämnes användande såsom läkemedel mot rödsot och
mjeltsjuka. Ännu år 1767 utgjorde införseln af opium
till Kina blott 200 kistor. Det var några
portugisiske äfventyrare, som gjorde början med denna
handel i Whampoa. År 1773 sände engelsk-ostindiska
kompaniet sin första laddning af opium till den
kinesiska marknaden, och redan 1796 hade
opiumnjutningen till den grad utbredt sig, att den kinesiska
regeringen utfärdade stränga förbud däremot. Den
kinesiske kejsaren <sc>Kia-King</sc> lät år 1801 utgå en 
kungörelse, hvari de förderfliga verkningarna af
opiumnjutningen skildras med starka färger, och
hvarigenom han ville afskräcka sina undersåter från bruket
af denna »fördömda vara». För samma ändamål
utgafs äfven en samling taflor, hvilka framstälde en
opiumrökares historia. Man ser honom först såsom
en välmående och aktad köpman sittande i sin bod
och helt lugnt rökande tobak; sedermera befinner
han sig i ett finare rum för opiumrökning, omgifven
af musicerande skönheter; småningom sjunker han
steg för steg, och håller slutligen till i de
eländigaste opiumnästen, med bruten helsa, föraktad och
bespottad äfven af sina närmaste; till sist ser man
rättsbetjenter bära bort de sista varorna och husgeråden
ur hans förr så välförsedda bod, där han sjelf ligger
tillintetgjord i armod och elände.

Det uppgifves visserligen under senaste tider,
att hufvudsakliga anledningen till dessa
landsfaderliga försök af den kinesiska regeringen att afhålla
befolkningen från missbruket af opium låg i
regeringens fruktan, att genom opiumhandeln en allt för
stor mängd af silfver skulle dragas ur landet. Man
kan dock icke underkänna regeringens välmenta
afsigt att genom sina varningar och förbud söka
bevara undersåternes såväl egendom som helsa. Alla
åtgärder voro emellertid fåfänga. Då opium ej fick
öppet införas, smugglades det in i Kina på det mest
oförsynta sätt, och högt uppsatte kinesiske
tjenstemän deltogo — sjelfva hemfallna åt
opiumnjutningen — i denna smuggling. År 1837 steg den
otillåtna införseln af opium till 40,000 kistor, med
omkring 150 skålpund i hvardera, och året därpå till
48,000 kistor. Nu påbjöds, att hvarje kines, som
anträffades rökande opium, skulle brännmärkas i
ansigtet; ertappades han andra gången, skulle han
erhålla hundra käpprapp, och bröt han för tredje gången
skulle han halshuggas. Det följande året (1839)
konfiskerades hos engelske köpmän i Kanton mer än
20,000 kistor opium, hvilka uppbrändes. Härefter
följde det s. k. opiumkriget mellan England och
Kina, hvarunder, såsom det allmänt hette i Kina,
engelsmännen gåfvo sina kinesiske bekante
kanonkulor af järn, och efter desamma kanonkulor af opium,
»så att Kinas folk hade den förtviflade förmånen att
välja mellan att blifva skjutna eller förgiftade till
döds.» Sedan dess har införseln af opium från
Indien till Kina stigit i rundt tal till 75,000 à 80,000
kistor årligen, gifvande åt engelska Ostindien en
årlig inkomst af mer än 10 millioner pund sterling

Inom sjelfva Kina, förnämligast i provinsen
Yunnan, har äfven på de sista trettio åren rätt
betydligt af opium frambragts, uppgående till »några
tusen kistor», och från Mandschuriet har tillförseln
stigit till 2,000, eller enligt andra uppgifter 4,000
kistor. De siffror, som angifva mängden af opium
infördt till de ostindiska öarna och Malacca för
malayernes och där bosatta kinesers behof, äro
jämförelsevis helt små.

Det är emellertid sannolikt, att man från
uppgifterna om den oerhörda införseln af opium till
Kina, sammanlagd med införseln till andra
ostasiatiska länder, utan närmare eftersinnande har kommit
till det antagandet, att största delen af dessa länders
befolkning öfverlemnat  sig åt opiumnjutning. Man
finner sålunda i v. <sc>Bibras</sc> arbete öfver de narkotiska
njutningsmedlen den uppgiften, att 400 millioner
människor äta eller röka opium, en siffra, som på
god tro upptagits äfven i de flesta nyaste
afhandlingar om opium, och hvilken af dr. <sc>Calkins</sc> m. fl.
blifvit ökad till ej mindre än 700 millioner individer,
tillhörande Kina, ostindiska öarna, Malacca, Indien,
Persien, Tatariet, Levanten, Turkiet, Egypten och
Marocko, allt länder, i hvilka mohammedanerne
infört och utbredt missbruket af opium. Dessa
oerhördt öfverdrifna uppgifter om antalet af dem, som
begagna opium till dagligt bruk, stämma väl
tillsammans med de dystra skildringar, hvilka lemnats
af åtskillige resande om de allmänt utbredda
förskräckliga följderna af den dagliga användningen af
opium. De ytliga berättelser härom, hvilka af
europeiske resande blifvit meddelade, och hvilka gifvit
anledning till den ganska allmänt gängse
föreställningen om den fasaväckande vidden af
opiummissbruket och dess följder, äro verkligen af samma art,
som t. ex. följande meddelande, som man kunde tänka
sig hemsändt till någon tidning i Peking af en med
europeiska förhållanden i grunden obekant kines;
»Européerne hafva framför allt en allmänt utbredd
och förderflig plägsed: de dricka vanligen vin och
andra jästa drycker, synnerligen brännvin, punsch,
absint och andra s. k. likörer. Till en början blifva
de rasande genom dessa afskyvärda drycker och
sluta med att helt och hållet förlora förnuftet samt
falla inom kort i en fysisk och moralisk förnedring,
karakteriserad genom slöhet och förfäande, ett
tillstånd, som af de lärde i dessa länder kallas 
alkoholsförgiftning och delirium tremens. Deras barn äro
ingenting annat än små missfoster, förslöade på
förhand genom fadernelasten; hela befolkningen är
förnedrad, urartad och utlefvad, blir mer och mer
försämrad och nalkas sin tillintetgörelse», o. s. v. En
sådan skildring af dryckenskapen i Europa, i hvilken
man af de enskilda fallen gör slutsatser rörande hela
befolkningen, motsvarar fullkomligen de berättelser,
man ofta erhållit rörande opiumrökandet i Kina och
Ostindien.

Den enkla sanningen är, såsom den franske
läkaren <sc>Armand</sc> visat i en nyligen utgifven
afhandling om opiumrökare och opiumätare, att antalet af
dessa i Kina säkerligen icke mycket kan öfverstiga
fyra millioner, om det ens uppnår denna siffra. Don
<sc>Sinibaldo de Mas</sc>, spanska sändebudet i Kina, har
beräknat antalet till tre mill. och dr. <sc>Hobson</sc>
kommer ej till högre tal än två mill. Den sista kända
folkräkningen i Kina af år 1852 angaf innevånarnes
antal till 537 millioner; man finner sålunda att i detta
för missbruk af opium så vanryktade land icke en
person af hundra dukat under för frestelsen att genom
omåttligt bruk af opium bereda sig njutning. Detta är
en statistisk bekräftelse af hvad dr. <sc>Eatwell</sc>, som
vistats tre år i Kina, anför om detta ämne redan för
tjugo år sedan: »Jag kan försäkra», skrifver han,
»att verkningarna af opiummissbruket icke
synnerligen ofta bemärkas, och då sådana fall förekomma,
har bruket vanligen blifvit föranledt af någon
smärtsam kronisk sjukdom, hvars plågor man sökt undfly
genom begagnande af detta medel. Att detta dock
icke alltid varit händelsen, tillstår jag villigt, och 
det gifves utan tvifvel mången, som till en förderflig
grad hängifvit sig åt denna vana, drifven därtill af
samma sjukliga begär, som föranleda männen i de
mest odlade samhällen att blifva drinkare. I Europa
framträda sådana i öppen dag, i Kina kommer
opiumrökarnes förfall aldrig inför allmänhetens ögon. Hvad
beträffar verkan af drogens dagliga bruk på massan
af folket, så kan jag försäkra, att inga skadliga
följder äro synliga. Folket i allmänhet är en
muskelstark och välformad race; den arbetande klassen är
i stånd af stor och ihållande ansträngning under en
brännande sol och ett osundt klimat. Deras lynne
är gladt och fredligt; gräl och bråk förspörjas sällan,
äfven bland de lägsta klasserna; deras intelligens
ställes med rätta högt bland orientalerne. Det
saknas ännu bevis på att ett måttligt bruk af opium
åstadkommer skadligare verkan på organismen, än
likartadt bruk af spritdrycker, under det på samma
gång är fullkomligen visst, att följderna af det
förras missbruk äro långt mindre förskräckande, än
följderna af de senares begagnande i öfvermått.
Jämför den yrande vanvettingen, som lider af delirium
tremens med den försvagade utsväfvaren, som fallit
offer för opium, den våldsamme drinkaren med den
drömmande sensualisten, som är berusad af opium;
den senare är åtminstone oskadlig för alla, utom för
sin egen förtappade varelse, under det att den förre
alltför ofta är farlig och gör skada samt är ett
förargelseväckande exempel för allmänheten.»

<sc>Don Sinibaldo de Mas, Marsden, Calkins,
Armand</sc> m. fl. yttra sig i fullkomlig öfverensstämmelse
med <sc>Eatwell</sc> om följderna af daglig opiumrökning,
hvilka ej visa sig vara af någon farlig beskaffenhet,
då opium måttligt begagnas till en kort stunds
förströelse mellan arbetet, men däremot i de fall, där
pipa efter pipa rökes under många timmar å rad
eller dagar igenom, framträda med svåra
rubbningar i matsmältningen, matleda, äckel, förstoppning,
hvarjämte kroppen afmagrar till ett skelett, gången
blir vacklande, allmän slapphet och slöhet inträder,
åtföljd af hemska syner och ringning för öronen samt
af svåra qval och oro, hvilka endast kunna stillas
genom fortsatt rökning af opium i ökad mängd.

Till rökning användes icke opium i sitt vanliga,
råa tillstånd; däraf måste för detta ändamål
beredas ett extrakt, som af kineserne benämnes <i>tschandú.</i>
Beredningen af detta extrakt tillgår i allmänhet på
följande sätt. En afvägd mängd opium utröres med
en lika vigtsdel vatten och upphettas i en ler- eller
kopparpanna, tills dess massan fullkomligen intorkat
och sönderdelats till ett groft pulver, hvilket under
ständig skakning lindrigt rostas. Härvid går
sannolikt någon del af morfinhalten förlorad. Detta
rostade pulver urlakas nu flere gånger med vatten, som
frånsilas genom linne eller filtrerpapper, och den
sålunda erhållna vätskan afdunstas tills densamma får
stadgan af en mycket tjock syrup. I detta tschandú
finnas således de i vatten lösliga beståndsdelarna af
opium.

Pipan, med hvilken tschandú rökes (bild 5 a), heter
yen-tsiang (»opiumpistol)». Hon liknar icke en
vanlig tobakspipa. Hennes skaft består af ett bamburör
af omkring 50 centimeters längd och 2 centimeters
tjocklek. På 15 centimeters afstånd från ena änden
finnes på sidan af röret ett hål med metallbeslag.
Detta hål är anbragt omedelbart ofvan en skiljevägg
mellan två leder å röret, hvilken skiljevägg
bibehålles hel. Det är brukligt, att den afskurna lilla
grenen, som gått ut från den nämnda leden,
ombildas till likhet med en liten frukt med ett par blad
eller dylikt. I det nämnda hålet fästes piphufvudet,
hvilket till formen är något olika, men närmast kan
jämföras med ett oljehus till en fotogenlampa. Det
är vanligen af bränd lera och har en bredd af 6 till
7 centimeter samt en höjd af 4 centimeter. Pipan
saknar den vida mynning, som tillhör tobakspipan,

<img c id="3830">Bild 5. a, Yen-tsiang (»opiumpistol») eller pipa för rökning af opium.
1/5 nat. storl. — b. Stålnål till anbringandet af tschandu. 1/3 nat. st.</img>

men har å sin öfre, kullriga yta i midten en liten
rund, trattformigt ursvarfvad grop af tre millimeters
tvärmått, i hvars botten är borradt ett fint hål af
blott en millimeters vidd. Vid piphufvudets undre
yta är fastsatt en hals af messing, medelst hvilken
detsamma fästes i hålet på sidan af skaftet. Jämte
en dylik pipa behöfves under opiumrökningen en
liten stålnål af 15 centimeters längd (bild 5 b), fint
spetsad och vanligen böjd i ena änden, tjenande till
att rensa det fina hålet i piphufvudet, samt i andra
änden utplattad till form af en liten spade, passande 
till att ur tsehandúburken upptaga en liten del
extrakt för rökningen. Ett brinnande vaxljus eller en
liten lampa med mild, ren olja och liten låga (bild 6),
som ej ger mycken rök, måste äfvenledes ständigt
vara till hands.

De lokaler, där opium rökes (bild 7), äro
naturligtvis utrustade med olika lyx för olika klasser af
opiumrökare. De bättre äro försedda med hvarjehanda
beqvämligheter, väggarna äro prydda med
tänkespråk och där göres musik af unga flickor. De sämre
och sämsta ställena äro eländiga kyffen med väggar
flätade af bambu och uppfylda med all slags smuts
och vederstygglighet. Af denna
sistnämnda beskaffenhet äro opiumnästena
i Singapore och Batavia. De benämnas
där »Papan mera», som betyder röd tafla,
emedan en sådan reglementariskt sitter
såsom skylt för dessa lastens tillhåll.

<img l id="3831">Bild 6.   1/3 nat. st.</img>

Opiumrökningen företages alltid helst i liggande
eller halfliggande ställning, emedan man på sådant
sätt kan beqvämast utföra rökningen. Under
hufvudet begagnas gärna en egendomlig ställning af fina
bambuspjälor, hvilket slags hufvudkudde tillåter
luften fritt spelrum kring hufvudet, hvarigenom
detsamma hålles svalt. Med den spadlika änden på
den nämnda nålen tages en liten del, 5 till 10
centigram, af tschandú, som torkas öfver lamplågan.
Nålen drillas härunder mellan fingrarna, så att
tschandúdroppen må antaga klotform och likformigt
torka. När konsistensen af tschandú sålunda blifvit
lämplig, anbringas den lilla extraktmassan i den
nämnda gropen å piphufvudets öfre yta, hvarvid



noga iakttages, att det fina, centrala hålet icke
tilltäppes. Därefter föres pipan intill lamplågan och
genom en stark och lång inandning suges röken af
det genom lågan förbrända extraktet in i lungorna,
där röken bibehålles så länge som möjligt och
sedan af den öfvade opiumrökaren återgifves genom

<img id="3832">Bild 7.    Kineser rökande opium.   (Efter en i Kanton målad kinesisk tafla.)</img>

näsan. En enkel sugning med endast munnens
tillhjälp, såsom vid tobaksrökning, är ej tillräcklig.
Under förbränningen pöser och sväller
opiumextraktet samt tilltäpper lätt det lilla rökhålet, som just
är gjordt så ytterst fint, dels på det att inandningen
skall nödgas blifva så lång som möjligt, och dels
för att hindra lågan att tränga in i pipan, samt 

äfven för att göra strålen af opiumröken så tunn som
möjligt, hvarigenom densamma under vägen genom
pipan lättare afkyles och sålunda kommer sval till
lungorna. Man gör vanligen ett längre eller kortare
uppehåll mellan hvarje inandning af opiumröken,
hvarunder man med nålen, om så behöfves, rensar
piphufvudets ofta nämnda mynning. När man på
detta sätt gjort tolf till femton sugningar, är
vanligen den lilla mängden tschandú förtärd. Askan
afskrapas och uppsamlas samt användes under namn
af tei-tschaiidú af dem, som ej ha råd att bestå sig
bättre. En ny portion tschandú pålägges och
förbrukas på samma sätt. Två till tre pipor göra föga
verkan; den måttlige rökaren nöjer sig emellertid
med fem till sex sådana pipor, den omåttlige stiger
däremot ända till sextio pipor. <sc>Armand</sc> beräknar,
att en opiumrökare i Kina i medeltal använder tre
gram tschandú dagligen, hvilket gör för år ungefär
en kilogram eller omkring två och ett tredjedels
skålpund svensk vigt. — Man finner ofta uppgifvet, att
röken äfven nedsväljes, och att därigenom en
behaglig känsla erfares i maggropen samt därifrån sprider
sig till hela kroppen. Detta nedsväljande af röken
förnekas alldeles i de senaste underrättelserna om
sättet att röka opium, och det är öfverhufvud ytterst
svårt att svälja andra än flytande eller fasta ämnen.

I Indien och bland malayerne å Sundaöarna
lärer oberedt opium emellanåt blandas med tobak och
rökas i vanliga pipor. Den egentliga
opiumrökningen tillgår dock såsom ofvan är framstäldt.

Genom undersökningar af <sc>Descharmes</sc> och <sc>Bénard</sc>
är det satt utom allt tvifvel, att de verksamma 
beståndsdelarna i opium, särskildt morfinet, till en del åtfölja
röken i oförändradt tillstånd, ehuruväl en annan del
genom förbränningen förstöres. Härigenom förklaras
såväl att opiumrökningen kan utöfva inverkan på
organismen, som att denna inverkan är mildare än
den af opiumätningen. Det är denna halt af
döfvande beståndsdelar som är orsaken till, att röken
af opium, indragen i lungorna, alls icke retar till
hosta eller är på något sätt besvärlig, såsom
tobaksrök är för den ovane. Opiumröken smakar sötaktig
och behaglig, och man finner den genast angenäm
redan vid första försöket.
</chapter>

<chapter name="Verkningarna af opiumrökning.">
<sc>Smith</sc> beskrifver inflytandet af måttlig
opiumrökning med följande ord: »Den första verkan häraf
på de kinesiske rökarne är, att de blifva mera
talträngde och lifvade. Småningom afstannar dock
samtalet; inbillningskraften stegras och de utbrista utan
märkbar anledning i skallande skratt. Blodet stiger
åt hufvudet, men ingen hufvudvärk eller svindel
inträder, liksom icke heller den annars af opium
vanligen framkallade klådan i huden, om icke dosen
varit för stor. All känsla af olust försvinner, och alla
möjligen förhandenvarande anledningar till
missbelåtenhet förefalla helt obetydliga. Man njuter under
glada och ljufliga känslor det närvarande
ögonblicket och framtiden ler i hoppets rosenfärgade
skimmer. Dessa själens förföriska njutningar förhöjas
genom en egen känsla af kroppsligt välbehag. Man
säger, att själens högre förmögenheter härunder icke
lida något afbräck. Föreställningarna blifva klarare,
och omdömesförmågan bibehåller hela sin styrka,
hvarpå anföras flere slående bevis.


Efter detta lyckliga tillstånd, som räcker ett par
timmar, kommer ett annat, då opiumrökningens
nedstämmande verkningar infinna sig. Musklerna blifva
då slappa, så att de frivilliga rörelserna endast med
svårighet kunna verkställas; sinnena blifva slöa och
en djup sömn påkommer, hvarunder lifliga
drömbilder, hos somliga af behaglig, hos andra åter af
förskräcklig beskaffenhet, framträda med sådan styrka
och klarhet, att de likna den mest påtagliga
verklighet. Dagen efter opiumrökningen känner man
någon torrhet i mun och svalg, och matlusten är
mindre liflig, men hvarken dåsighet eller förstoppning
kan förmärkas.</chapter>

<chapter name="Opiumrökning. Opiumätning">
<sp>Opiumätandet</sp> eller det dagliga intagandet af
opium i en eller annan form är icke vanligt i Kina.
Detta bruk förekommer däremot oftare i Ostindien
och Persien, och inom det turkiska väldet är detta
sätt att missbruka opium nästan ensamt rådande;
opiumrökning förekommer där endast mycket sällan.

Den turkiske opiumätaren, »thiriaki», börjar
vanligen med 3 till 10 centigram och ökar småningom sin
dagliga dos ända till 10 gram och därutöfver. Oftast
nedsväljer han sitt opium i form af piller och undviker
att strax därefter dricka vatten, emedan det säges
förorsaka koliksmärtor. För att göra drogen mera
smaklig, tillsättes stundom syrup eller inkokade
bärsafter, men opium verkar i sådan blandning mindre
kraftigt. Man säljer i Konstantinopel äfven sådant
tillblandadt opium i form af små kakor, å hvilka man
anbragt orden »Masch Allah», »måtte Allah skänka
sin välsignelse». I Kairo begagnas en blandning,
»El Mogen», af opium med bolmört, och i Indien 


göras beredningar af opium, haschisch och spikklubba
(Stramonium), hvartill stundom sättes räfkaka, hvilka
användas såsom njutningsmedel.

Verkningarna af opiumätningen under den
första tiden äro desamma, som redan här förut blifvit
beskrifna såsom tillhörande opium, då det tages i
måttlig dos för en och annan gång. Då opium
dagligen tages och därmed fortsättes länge, så inställa
sig vissa förändringar i kroppens allmänna tillstånd,
hvilka s. k. konstitutionella verkningar skildras af
<sc>Oppenheim</sc> med dessa ord: »Den som dagligen
förtär opium, igenkännes genast på sitt utseende.
Kroppens allmänna magerhet, det vissnade, gulbleka
anletet, den vacklande gången, ryggradens krökning
och ofta krumböjda form, de glasaktiga, djupt
insjunkna ögonen röja honom vid första anblicken.
Hans matsmältningsorgan äro i den största oordning,
i det han knapt kan förtära någon mat och med
svårighet har en öppning i veckan; hans själs- och
kroppskrafter äro förstörda. Småningom, allt efter
som vanan blir mer och mer inrotad, aftaga hans
krafter oafbrutet och behofvet af retmedel blir större,
så att dosen måste ständigt ökas, för att åstadkomma
den önskade verkan. När så 8 till 12 gram för
hvarje dag icke längre förmå framkalla den grad af
lycksalig berusning, som opiumätaren åstundar, så
blandar han till sitt opium qvicksilfversublimat» (en
frätande och häftigt giftig förening mellan
qvicksilfver och klor) »och ökar mängden af detta ända
till 50 eller 60 centigram på dagen; detta anses
stegra de lifvande verkningarna af opium. Sedan
opiumätaren länge öfverlemnat sig åt denna vana,
blir han ofta utsatt för nervsmärtor, mot hvilka opium
svårligen vidare förlänar någon lindring. En
opiumätare uppnår sällan fyrtio års ålder, ifall han tidigt
börjat med bruket af opium. Är vanan fullkomligt
inrotad, så är det nästan omöjligt att öfvergifva
densamma; en opiumätares grufliga qval, då han är
beröfvad sin drog, äro lika förskräckliga, som hans
lycksalighet är fullständig, då han tagit sin dos.»

Denna skildring torde nog fullkomligt
motsvara verkligheten i somliga fall, men såsom en
teckning af opiumätare i allmänhet innehåller
densamma säkerligen flere öfverdrifter. <sc>Christison</sc>
nämner flere opiumätare i England, som under långliga
tider dagligen begagnat stora doser af
opiumberedningar, och likväl uppnått mycket hög ålder under
bibehållande af ganska god helsa. <sc>Alonzo Calkins</sc>
har i sin bok om »Opium och opiumbegäret» samlat
omkring 230 opiumätares lefnadsteckningar, hvilka
bevisa, att det dagliga bruket af opium äfven i stora
doser icke nödvändigt förstör organismen och
förkortar lifvet.</chapter>

<chapter name="Ökad förbrukning af opium i Europa.">
Förbrukningen af opium bland de vesterländska
folken har på senare tid fruktansvärdt tilltagit. I
Paris lärer finnas ett sällskap af »opiophiles» eller
opiumvänner, hvilka öfverlemna sig åt utsväfningar
i opium. I Tyskland finnas icke så få opiumätare,
och i vårt land har man haft exempel på att en
snillrik och djup tänkare genom nödvändigheten
att bekämpa en svår smärta blifvit införlifvad med
vanan att dagligen taga opium, och af samma
anledning finnas numera ganska många svenska män
och synnerligast qvinnor, som icke kunna undvara

opium eller morfin, vare sig intaget genom munnen
eller insprutadt under huden.

Till Nordamerikas förenta stater infördes 24,000
skålp. opium år 1840 och 145,985 skålp. år 1867;
alltså har förbrukningen af opium under nämnda tid
blifvit mer än sex och en half gånger större, under
det att folkmängden på samma tid blott något mer
än fördubblats.

<sc>Simmonds</sc> har meddelat en statistik rörande
förbrukningen af opium i England, hvilken visar, att
då detta land år 1830 blott behöfde 22,668 skålp.
af denna drog, så hade behofvet år 1860 stigit till
112,795 skålp. och redan 1865 till 225,751 skålp. samt
år 1870 till icke mindre än 313,443 skålp., — i
sanning häpnadsväckande siffror. Befolkningen har
under denna tid blott ökats med omkring en fjärdedel,
men behofvet af opium har blifvit mer än fjorton
gånger större.

Dr. <sc>Hawkins</sc> från Kings Lynn har bekräftat, att
den hufvudsakliga opiumförbrukningen eger rum i
Lancashire och andra distrikter, hvilka i sig
innesluta de stora fabriksorterna Sheffield, Manchester,
Birmingham, Presten och Nottingham, städer, hvilkas
folkmängd gemensamt uppgår till omkring 2
millioner. Arbetarebefolkningen i Lancashire, förutom
Liverpool, utgör omkring 200,000. De uppgifter, som
meddelas öfver åtgången af opiumberedningar i dessa
distrikt äro oerhörda. Det må vara nog att anföra,
att redan för tjugo år sedan funnos i Preston 1,600
familjer, hvilka regelbundet dagligen begagnade opium.
Ej mindre än 64 bland 100 barn under fem år dogo
årligen i nämnda stad, sannolikt i följd af mödrarnas vana
att, då de sjelfva gingo till fabrikerna, gifva åt
barnen opiumdroppar för att minska deras behof af föda
och förskaffa dem sömn. »Godfrey's hjafstyrkande
droppar» och »laudanum» äro namnen på de
tinkturer, hvilka äro mest omtyckta. Det är egentligen
på lördagsaftnarna, då arbetarne hafva slutat veckans
arbete, som de förskaffa sig dessa »hjärtstyrkande
droppar», för att genom dem bereda sig en, om ock
blott öfvergående, tröst och glömska af sitt elände.</chapter>

<chapter name="Följderna af missbruk af opium.">
Af hvad här blifvit anfördt torde framgå, att de
afskräckande skildringarna af den dagliga
opiumnjutningens utbredning och följder blifvit i
allmänhet öfverdrifna, synnerligast hvad opiumrökningen
beträffar, och att många personer äro kända, hvilka
under åratal begagnat opium såsom ett
smärtstillande och berusande medel, utan att några för
helsan vådliga följder iakttagits. Men därjämte ligger
i hvad som anförts om drogens allmänt kända
egenskaper, en allvarlig varning mot hvarje sjelftaget,
hvardagligt bruk af detta medel. Det förslöande
inflytandet af vanan under ett långvarigt bruk af ett och
samma medel, hvarigenom alltjämt stegrade doser
blifva nödvändiga, tager naturligtvis ut sin rätt
äfven vid bruket af smärtstillande och döfvande
medel, och detta gäller i högsta grad om opium, som
bland sådana är det kraftigaste. Detta
oafvisliga behof af ständigt ökade doser vållar att
gränsen mellan det gagneliga, måttliga bruket och det
skadliga missbruket blir svår, om icke omöjlig, att
noggrant bestämma. Njutningen af opium får äfven
en sådan makt öfver sitt offer, att ett återvändande
från dess förförelser är knapt möjligt eller 

åtminstone i allra högsta grad sällsynt. Hvarken
vissheten om döden eller de sönderslitande smärtor och
förtviflans qval, hvilka vid kronisk opiumförgiftning
pläga föregå denna, kunna afhålla opiumätaren från
sin olycksbringande vana. Denna njutning kan
slutligen framkalla en sådan förlamning af själens högre
förmögenheter, att äfven män med den kraftigaste
vilja och den rikaste bildning dukat under för det
förderfliga missbruket af opium. Ett sorgligt
exempel härpå har man i den bekante, olycklige lord
<sc>Clive</sc>. Under sitt långvariga vistande i Indien hade
han ådragit sig svåra smärtor i samband med ett
lefverlidande, hvilket ofta i heta klimat brukar
angripa européer. För att mildra dessa smärtor och
lugna den retlighet, som politiska motgångar
åstadkommit, började han använda opium, och Indiens
eröfrare, segraren vid Plassey, blef småningom sjelf
besegrad genom detta medels öfverväldigande makt.
Han blef efter hand mer och mer svårmodig och
viljelös. Väl inträffade någon gång att han, efter
timmar af tyst slutenhet, kunde liksom vakna upp
och deltaga i afhandlandet af någon stor social eller
politisk fråga, hvarunder krigarens och statsmannens
talanger ännu en gång framlyste i all sin glans, men
snart sjönk han tillbaka i sitt dystra svårmod. Den
starka viljan var bruten, och lord Clive ändade med
egen hand sitt lif vid 49 års ålder.

Vi lemna nu opium, denna »Skaparens
synnerliga skänk» åt den lidande mänskligheten. Vi hafva
sett, att detta mäktiga medels rätta, välsignelserika
bruk ligger så nära dess olycksbringande missbruk,
att gränsen dem emellan kan vara svår att finna. Vi
kunna däraf lära, att man aldrig bör i okunnigt
öfverdåd sjelfrådigt använda detsamma. Må vi
sålunda aldrig glömma, att opium endast i läkarens
hand kan vara »lifvets säkra ankare», men att det
däremot i den oförfarnes lätt kan blifva »Charons
färja till dödens rike!»
</chapter>

<chapter name="Haschisch">
<h2>Haschisch.</h2>

Likasom vallmosaften, på grund af dess utmärkta
egenskaper, fått namnet opium, angifvande att denna
saft är den förnämsta af alla safter, så har
hampväxten af liknande anledning hos araberne erhållit
namnet el Haschisch eller »örten», betecknande att
hampan anses såsom den yppersta bland alla örter.
Denna ört var väl bekant för de gamle greker och
romare, men det är icke afgjordt, om de hafva egt
kännedom om dess muntrande och därefter
rogifvande egenskaper. Man har förmodat, att den af
<sc>Homeros</sc> omtalade <i>nepenthes</i>, »tröstaren i sorg»,
hvilken Helena gaf åt Telemach, då han gästade
Menelai hus, skulle varit en beredning af haschisch,
hvilken hon erhållit af en qvinna från det egyptiska
Thebe. <sc>Dioskorides</sc> och <sc>Galenus</sc> veta likväl om
hampväxten endast att oljan ur dess frön kan lindra
öronvärk. <sc>Herodotus</sc> berättar, att skyterne odlade
hampa och gjorde sig kläder af dess tågor. Det
synes äfven, som om skyterne haft kunskap om det
narkotiserande inflytande på sinnena, som röken af
hampa åstadkommer. I Ostindien har man tillagt
denna växt många namn, såsom »förökaren af nöjet»,
»uppeggaren af begäret», »vänskapens
sammanhållare», »uppväckaren af löjet» o. s. v., allt
benämningar, som antyda vissa sidor af dess inverkan på
människan.

Man träffar hampan vild i Persien, på Kaukasus
och bergstrakterna i norra Indien. Från dessa
trakter, hvilka kunna anses såsom hampans ursprungliga
hemland, har hon utbredt sig öfver största delen af
jorden. Till beredande af njutningsmedel odlas
hampan i Ostindien, Persien, Arabien, Egypten, inre
Afrika ända ned till Kaplandet och, enligt <sc>Johnston</sc>
och v. <sc>Bibra</sc>, äfven i Brasilien.

Det uppgifves vanligen, att 300 millioner
människor röka eller förtära haschisch. Denna siffra kan
med säkerhet nedprutas till rnindre än tredjedelen.
Då icke den årligen framalstrade mängden af haschisch
är känd, så kan väl icke med denna till
utgångspunkt någon säkrare sannolikhetsberäkning öfver
haschischförbrukarnes antal uppgöras, men om man
utgår från samtlige innevånarnes antal i de länder,
där haschisch begagnas, så kan man icke antaga,
att denna drog dagligen begagnas af ens 100
millioner människor.

Hampan odlas för öfrigt, som bekant är, i de
flesta måttligt varma och äfven kalla länder för sina
sega och långa bastfibrers, »hamptågornas», skull,
emedan starka väfnader, snören, rep och kablar af
dem förfärdigas. Det är anmärkningsvärdt, att dessa
bastfibrer hos hampan icke erhålla denna samma 
seghet i varma och heta länder, hvaremot den indiska
hampan företrädesvis utvecklar det ämne, ett
klibbigt harts i förening med en flytande olja, som
anses vara den egentligen verksamma beståndsdelen i
haschischberedningarna. Dessa beståndsdelar finnas

<img l id="4565" id="4565">Bild 8.    Hampväxten.</img>

endast i ringa mängd
hos hampa odlad i
Europa och andra kallare
länder. Man skiljer på
grund häraf mellan en
indisk och en
europeisk form af
hampväxten [<i>Cannabis sativa</i>
Lin.), hvilken har
han- och och hon-blommor
på skilda stånd (bild
8). Den förra formens
honstånd är mera
högväxt och grenigt, än
den senares, som är
lägre och enklare.
Hanplantorna äro af båda
formerna alldeles lika.
På honstånden af den
indiska hampan äro de
täta blomsamlingarna
med sina slidor samt de
blad, som sitta i deras
grannskap, rikt öfversållade med små körtlar, hvilka
utsvettas nyssnämnda klibbiga harts. I Indien och
Persien samlas och försäljes detta under namn af
<i>churrus.</i> Insamlingen af churrus tillgår i Nepal och
mellersta  Indien på följande egendomliga sätt.


Arbetare, klädda i drägter af läder, springa fram och
åter genom hampfälten och slå därunder med all
makt hampstånden mot kläderna, å hvilka hartset
sålunda fastklibbas. Det afskrapas sedan från
läderdrägterna och formas till bollar, stora som hönsägg.
I vissa trakter af Nepal förrätta nakna kulis detta
slags insamling. Det finaste slag af churrus,
kalladt <i>momia</i> eller »vaxchurrus», samlas för hand och
betalas dubbelt så högt som det vanliga. I Persien
erhålles churrus på det sätt, att de hartsrika
blomtopparna pressas mellan groft tyg, hvarifrån det
afsatta hartset sedan afskrapas och smältes i en panna
med en ringa mängd vatten. Det churrus, som
kommer från Herat, anses vara det kraftigaste.

I den svenska farmakopén är, för beredning af
ett smärtstillande extrakt, upptagen den handelsform
af indisk hampa, som i sitt hemland kallas <i>guaza</i>
och består af de torkade, något sammanpressade,
hartsrika, blommande smågrenarna af honståndet.
Araberne kalla äfven så beskaffad drog, liksom dess
preparat, <i>haschisch</i>. I Berberiet och bland beduinerne
i Sahara bär densamma namnet <i>keef.</i>

Under namnet <i>gunjah,</i> (eller ganja — ibland
skrifvet gandscha) säljas i Indiens bazarer knippen af 2
fots längd och 3 tums diameter, innehållande 24
stjelkar af blommande hampa med qvarsittande
hartskörtlar. Detta slag af drogen är afsedt för rökning.

<i>Bang, subji</i> eller <i>sidhi</i> kallar man en i handeln
mindre ofta förekommande form af indisk hampa,
bestående, enligt <sc>Pereira</sc>, af de större bladen och
blomslidorna utan stjelkar.

Den indiska hampdrogen har varit föremål för
flere kemisters undersökningar, men man har ännu
icke kommit till något fullt tillfredsställande resultat
rörande dess sammansättning. För närvarande
anser man, att de märkvärdiga verkningarna af denna
drog härleda sig från dess halt af flyktig olja och
af ett bittert harts med döfvande lukt, som fått
namnet <i>kannabin.</i> Det sistnämnda uppgår i gunjah till
6—7 %.

Denna ört, synnerligast dess blommande toppar,
har för hela Orienten, för Egypten, inre Afrika,
Arabien, Persien och Indien den största vigt och
betydelse, emedan densamma i dessa länder begagnas
såsom ett njutningsmedel, motsvarande opium. För
detta ändamål röker man gunjah och äfven guaza,
oftast tillsammans med tobak i en vanlig pipa eller
i en <i>nargileh</i> eller <i>goosa,</i> ett slags pipor hvari röken
måste passera genom vatten, innan den indrages i
munnen och svalget. Af guaza tillagas dock
vanligen flerehanda haschischberedningar med olika
tillsatser, och hvilka gå i handeln under olika namn.
Vanligaste beredningsmetoden är att koka
grentopparna med sina blomsamlingar i vatten och en
tillblandad mindre mängd färskt, osaltadt smör, hvilket
upplöser hartset. Afkoket silas sedan genom en
grof duk och afdunstas tills det får en tjock syrups
stadga. Extraktet har en gröngulaktig färg och en
vidrig lukt, hvarför man, i afsigt att förbättra denna
senare, tillsätter rosen- eller jasminolja. Af denna
beredning tages i Egypten vanligen 3 till 4 gram i
en kopp svart kaffe, för att framkalla ett behagligt
sinnesrus. I Europa har man behöft tre till fyra
gånger denna dos för att uppnå samma verkan.

Detta feta extrakt blandas med socker, mandlar,
pistaciakärnar och dylika ämnen till ett slags
konfekt, som benämnes <i>daouamesk</i> och tages i dos af
30 gram antingen ensamt eller i kaffe, i vatten eller
i annan dryck.

Ett annat slag af haschischberedning kallas bland
araberne <i>el moghen</i> och af turkarne <i>hadschy malak</i>
eller <i>madgiun.</i> Detta består af nämnda feta extrakt,
uppblandadt med fikon, dadlar och honing samt
kryddadt med nejlikor, kanel, peppar, ambra, mysk och
flerehanda andra kryddartade ämnen.

I Kairo tillagas många flere dylika beredningar,
benämnda <i>ntaba misk, mpouchani, mourapa gkeser,
schinty</i> o. s. v. Slutligen må nämnas de under
namnet <i>esrar</i> bekanta pastillerna, hvilka sannolikt äro
beredda af det rena hartset churrus, med
dragantslem; de äro synnerligt kraftiga och redan 25—50
centigram af dem äro tillräckliga att framkalla stark
verkan.

Till begagnande för sjuka har man i de
europeiska farmakopéerna upptagit dels ett med sprit af
guaza beredt extrakt och dels en tinktur, hvilka
preparat ofta verka osäkert, ibland häftigt och stundom
knappast märkbart.

Många forskare hafva anstält försök med
haschich, för att utröna dess verkan på friska
människor. Prof. <sc>Schroff</sc> i Wien har meddelat flere
sådana fysiologiska försök, hvilka äro i hög grad
upplysande. Ett par af dem torde här böra anföras.
Han gaf åt en mycket känslig ung man en dryck
beredd på 4 gram indisk hampa. »Pulsen sjönk
inom 50 minuter från 82 till 66 slag, men höjde sig
därefter åter till 73 slag. Mycket snart inträdde en
gladare sinnesstämning samt benägenhet till
rörelser; ögonen glänste och blefvo blodfylda; en känsla
af värme utbredde sig från magen öfver bröstet till
hufvudet, som var särdeles tungt och besväradt;
hörseln minskades, susning infann sig, händer och
fötter domnade, ansigtet blef blekt; urinbehof påkom
två gånger inom en timma. Sjuttio minuter senare
tog han dubbelt så stor mängd af samma slags dryck,
sålunda innehållande det verksamma ur ytterligare
8 gram af drogen. Under första halftimmen sjönk
pulsen till 68, men steg inom tjugo minuter
därefter till 108 och efter en halftimme till 114 slag i
minuten, hvarvid halsens pulsådror slogo häftigt och
ansigtet blef högrödt. Föregånget af ökad benägenhet
till urinering och till hastiga rörelser, starkare
öronsusning och tyngd i hufvudet, utvecklade sig nu,
samtidigt med pulshastighetens stegring, ett ytterst
häftigt anfall af ursinne, som utmärkte sig genom en
oerhörd förhöjning af muskelkraften. Till en början
skrattade han, sjöng, sprang och dansade med
hastiga, oregelbundna rörelser, därefter fick han lust
att gripa och förstöra alla föremål, som han kunde
få tag uti, hvarvid han utvecklade en sådan
muskelkraft, att tre starke män icke förmådde betvinga
denne annars så svage persons förstörelselusta.
Efter en fjärdedels timme föll han utmattad och
badande i svett till golfvet; men redan efter tjugo
minuter reste han sig åter plötsligt och störtade med
en rasandes snabbhet genom alla rummen i den
vidsträckta bygnaden, och endast med möda kunde man
åter fånga honom. Hans ansigtsuttryck liknade en
vansinnigs, och likväl var medvetandet härvid ostördt,
så att han gaf passande svar på framstälda frågor.
Hans känselnerver voro domnade, så att han med
mycken häftighet slog händerna mot ett bord, utan
att erfara någon smärta. En half timme senare blef
han lugn, slöt ögonen och såg då för hvart öga två
gula ringar. Han drack slutligen ett glas
lemonad och gick sedan, ledsagad af en vän, lugnt till
sitt hem.»

Hos två andra personer däremot såg <sc>Schroff</sc> af
samma slags, med indisk hampa beredda dryck knapt
några märkbara verkningar. Mycket ojämn verkan
erhöll han äfven af de olika haschischsorterna från
Egypten. En afton tog han sjelf 7 centigram af ett
slags egyptisk haschischkonfekt. Under en timme
efter intagningen förmärkte han ingen förändring i
sitt tillstånd, men därefter instälde sig plötsligt ett
brusande för öronen, liksom af kokande vatten, och
samtidigt tyckte han sig »omgjuten af en behaglig
ljusglans, som genomträngde hela kroppen och gjorde
densamma liksom genomskinlig.» »Med ovanlig
lätthet», säger han, »genomlöpte jag en hel följd af
föreställningar under stegradt sjelfmedvetande och höjd
sjelfkänsla. Jag önskade, att jag hade haft
skrifmaterial tillhands för att uppteckna allt det
herrliga jag såg; men jag ville ej besluta mig för att
anskaffa sådana, emedan jag fruktade att störa detta
högst angenäma tillstånd, och emedan jag var fast
öfvertygad, på grund af idéernas klarhet och
uppfattningens liflighet, att jag följande morgon skulle
hafva alltsammans i friskt minne.» Detta inträffade
dock icke. Af föreställningarna under natten 
erinrade han sig påföljande  morgon endast hvad nyss
här är anfördt.

Såsom resultat af en mängd försök med
haschisch kan man i allmänhet anföra följande.
Alltid inställer sig tyngd i hufvudet, stundom äfven
smärta, känsla af värme och svindel samt
öronsusning. Pupillerna äro utan undantag utvidgade och
långsynthet därmed förbunden. <sc>Moreau</sc>, v. <sc>Bibra</sc>
m. fl. hafva i sammanhang härmed funnit, att under
haschischrus synas alla föremål få en ofantlig
utsträckning, som aldrig tager något slut, och målade
bilder tyckas antaga ett förkroppsligadt tillstånd och
därjämte rörlighet, så att de framstå fritt och lefvande
från taflans duk. Hos några, som tagit haschisch, hafva
syn och hörsel varit förminskade, men den senare hos
andra återigen stegrad. Känseln är hos de flesta
förslöad, i synnerhet i tårna, med den egna domning af
nedre extremiteterna, som man vanligen benämner
sömn i en lem; hos en och annan visar sig dock
stegrad känsel i huden. Vanligen inträder en höjning af
kraften hos alla sinnesförmögenheter, och därjämte
merendels en mycket glad stämning, betydlig
skrattlust och ofta skallande utbrott af skratt utan orsak,
ibland dock föranledda genom synen af bizarra
bilder och karrikaturer. Benägenhet för sömn inställer
sig hos alla, men under olika perioder af ruset.
Medvetandet är fullkomligt ostördt. Vid insomnandet
framträda gyckelbilder för ögonen; ofta förmärkes
ett angenämt färgspel. Marken kännes försvinna
under fötterna, man erfar en icke obehaglig känsla af
omsvängning i luften, och man genomflyger vida
himmelsrymder. Hos åtskilliga märkes dock en stor
tröghet i rörelserna, osäker gång och darrning i
händerna; hvaremot hos de flesta visar sig häftig
benägenhet att förstöra, larma och rasa, allt under ostördt
medvetande. Under den följande natten sofver den,
som tagit haschisch, en djup sömn, hos några utan,
men hos andra med drömmar af omvexlande
beskaffenhet. Hos alla framkallar haschisch efteråt en
betydlig stegring af matlusten, och inga eller högst
obetydliga efterverkningar uppträda, bestående i en
ringa mattighet samt tyngd i hufvudet. Det är
anmärkningsvärdt, att haschisch aldrig förorsakar
förstoppning.

Förutom ofvannämnda symtom hafva några af
dem, som pröfvat haschisch, äfven funnit, att detta
medel kan på ett förvånande sätt omändra
föreställningarna om tid och rum. Man tycker sig hafva
genomlefvat årtusenden, ja evigheter, och hvarje
minut förekommer oändligt lång; en väg, som man har
att tillryggalägga, synes aldrig hafva någon ände, och
ett mål, som man vill uppnå, träder ständigt längre
tillbaka. Hela ens eget lif med alla sina
tilldragelser framträder med en oerhörd klarhet för
medvetandet. Hos en och annan har yppat sig en mycket
underhållande förmåga att af ett på något sätt
bildbart föremål, t. ex. en näsduk, som lägges i olika
veck, i fantasien kunna skapa de skönaste bildstoder
och andra verk af bildande konst.

Dr. <sc>O'Shaughnessy</sc>, som i Indien gjort många
försök med haschisch, har funnit, att detsamma kan
framkalla det tillstånd, som benämnes katalepsi,
hvarunder lederna låta böja sig, nästan såsom om de
vore af vax, och lemmarna bibehålla  oförändradt
och i trots af tyngdlagen den ställning, som man
gifver dem.

Det visar sig genom alla dessa försök, att
haschisch verkar ganska olika på olika människor; att
således individualiteten eller den för hvar och en
egna kroppsbeskaifenheten härvid utöfvar ett
mäktigt inflytande. Det är ådagalagdt, att man genom
haschisch kan falla in i ett ursinnigt raseri med
mord- och förstörelselust. Detta bestyrker
riktigheten af de gamla berättelserna från korstågens tider
om musulmän, som under ett allt trotsande
dödsförakt och raseri rusade in i korsriddarnes läger och
nedgjorde och förstörde allt som kom i deras väg.
Man tillskref redan då detta tillstånd en verkan af
haschisch. På arabiskt språk benämnas de, som
genom haschisch blifvit bragta från sina sinnen,
»haschischi» eller »haschischini». Häraf hafva frankerne
i Orienten eller de från Europa kommande
främlingarna, enligt den lärde orientalisten <sc>Sylvestre de
Sacy</sc>, gjort »assassini», »assassiner». Detta blef
sedermera särskildt namnet på anhängarne af den
fanatiska sekt, som var stiftad af <sc>Hassan-Ben-Sabbah</sc>
och hvars öfverhufvud vanligen benämndes »den
gamle på berget», emedan han hade sitt hufvudsäte
antingen på bergfästet Mesiade i Syrien eller på
borgen Alamut i Persien. Till denna sekt hörde en
skara väl beväpnade ynglingar, uppgående ända till
40,000. Desse benämndes fedawis eller »de invigde».
Genom berusning med haschisch fingo de en
försmak af paradisets fröjder, och genom löftet om att
vinna detta paradis bragtes de till blind hörsamhet
och fullkomligt dödsförakt. Från de nämnda fästena
utsändes dessa fanatiske invigde haschischini eller
assassiner att utföra genom lönnmord eller öppet anfall
de förskräckligaste blodsdomar, om hvilka de mest
fabelaktiga berättelser varit gängse. Under medlet af
tolfte århundradet mördades en mängd riddersmän,
men äfven mohamedanske fiender. De kristna och
musulmännen darrade länge lika mycket för »den
gamle på berget», till dess år 1256 <sc>Hulakan Kahn</sc>,
Persiens mongoliske eröfrare, förstörde mördarenästena
och i strömmar af blod dränkte detta gräsliga ofog,
som hufvudsakligen genom haschisch var
möjliggjordt. Med de från korstågen återvändande
stridsmännen anses ordet assassin hafva införts i de
romaniska språken såsom likbetydande med
lönnmördare.

Enligt iakttagelser af dr. <sc>Wise</sc> i Indien,
bekräftade från andra håll, uppstår icke sällan vansinne
efter ett långvarigt och ymnigt bruk af haschisch.
Bland 286 å hospitalet i Dakka i Hindostan intagna
sinnessjuka befunno sig 77 personer, hvilka genom
missbruk af haschisch förlorat förståndet. Af dessa
77 voro 60 arbetare, tjenare och fakirer.

Att fakirerne, hinduernes såsom helige ansedde
botgörare, begagnat haschisch sedan långa tider
tillbaka, antydes genom <sc>Makrizi</sc>, en arabisk
skriftställare, som anför denna drog under namnet <i>haschischat
al-fokara,</i> hvilket af <sc>Sylvestre de Sacy</sc> öfversattes
med »fakirernes ört». Den ofvan nämnda
iakttagelsen af dr. <sc>O'Schaugnessy,</sc> att 1 gran (6 centigram)
churrus kan framkalla kataleptiskt tillstånd, kastar
onekligen ett visst ljus öfver en del af de
besynnerliga konster och med botgöringen förbundna bruk,
som de indiske fakirerne, alltifrån de äldsta tider
intill våra dagar, utfört och fortfarande utföra. Man
berättar en mängd vidunderligheter, ja alldeles
otroliga förrycktheter, hvilka desse »fromme botgörare»
eller måhända listige bedragare kunna utföra. Det
är kändt, att en fakir t. ex. under årtionden kunnat
uthärda med att oafbrutet stå på en pelare, hvilande
blott på ena foten och med utsträckta armar, eller i
någon annan tröttsam ställning, som för en
människa under vanligt tillstånd är omöjlig att bibehålla
knapt under några få minuter. Härunder emottager
en sådan fakir endast den föda, som af någon
barmhertig förbigående stoppas i hans mun.

Om också naturligtvis mycket i dylika
berättelser är öfverdrifvet och får skrifvas på den
österländska, lifliga inbillningens räkning, så qvarstår dock
såsom ett fullkomligen bekräftadt sakförhållande, att
dylika fakirer otroligt länge kunnat hålla ut med de
mest tröttsamma och onaturliga ställningar, och det
antagandet ligger nära till hands, att de af haschisch
eller churrus erhålla en ovärderlig hjälp vid
utförandet af dylika sina konststycken. <footnote>v. <sc>Bibra</sc> berättar efter »ett ögonvittne», mr <sc>Wade</sc>, en sällsam
historia om en fakir, som lät »lefvande begrafva» sig i en grift i Lahore,
hvilken grift fullkomligt tillslöts och under sex veckor noggrant
bevakades, för att hindra hvarje möjlighet till underslef. Efter denna tid
öppnades grafven, och fakiren, som var sammanskrumpnad såsom ett
mumifieradt lik, vaknade till lifs igen. v. Bibra synes icke vilja förneka
möjligheten af hvad i denna saga berättas, och hänvisar på åtskilliga djurs
vinterdvala såsom någonting liknande. Om också upprepade intagningar
af churrus kunna försänka en människa i långvarig dvala, så är det dock
ej möjligt, att den mänskliga organismen kan under sex veckor
uthärda ett sådant tillstånd och därtill sakna näring och ombyte af luft.

En annan »sannsaga» af munter natur, däri haschisch utöfvar sin
makt för ett annat ändamål, anföres äfven af v. <sc>Bibra</sc>.    »Tjufvar i 
Indien begagna sig, där tillfälle så kan finnas, af haschisch på följande sätt.
I sofrummet, hos den som är utsedd till offer för deras plundringslystnad,
inblåsa de genom lämplig öppning i väggen rök, såsom man antager af
haschisch, och efter någon stunds förlopp träda de lugnt in till familjen,
som skall bestjälas. De finna innevånarne i hyddan i det muntraste lynne.
Ett oupphörligt skratt möter de inträdande och beledsagar deras
sysselsättning med att borttaga och inpacka alla föremål af värde. Allt är <sp>ett</sp>
hjärta och <sp>en</sp> själ, och ju oförskämdare tjufvarne plundra, dess större
förtjusning visar den bestulne egaren. Det råder i sanning en oerhörd
frikostighet.» — Indien är visserligen »undrens land», men berättelserna
därifrån öfverskrida också det möjligas och sannolikas gräns, utan någon
synnerlig tvekan.</footnote>

Några lifsfarliga förgiftningar med rent haschisch
hafva knapt någonsin förekommit. Verkan af denna
drog är i det hela därtill allt för mild. Men med
sammansatta haschischberedningar, hvilka kunna
innehålla tillblandningar af andra, farliga ämnen,
såsom opium, spikklubba m. fl., hafva förgiftningar
inträffat. Sålunda har <sc>Schroff</sc> iakttagit ett dylikt fall,
förorsakadt af 73 centigram af ett under namnet
<i>birmingi</i> från Orienten erhållet haschischpreparat.
Efter ett kort, snart genomlupet retningsstadium,
inträdde en ytterlig nedsättning af hjärtverksamheten
och lifsförrättningarna i öfrigt, hvarmed följde en
öfverväldigande fruktan för döden. Behandlingen af
sådana förgiftningsfall är densamma, som vid opium
blifvit anförd.

Det var en tid, då man hoppades att i haschisch
eller i det med sprit beredda extraktet af hampa
hafva funnit ett kraftigt smärtstillande och rogifvande
läkemedel. Man anstälde därmed talrika försök å
sjukhusen, och <sc>Fronmüller</sc> redogör för en följd af
icke mindre än ett tusen försök å patienter med
hvarjehanda sjukdomar. Det visade sig af alla dessa


talrika försök, att den indiska hampan är bland de
bekanta döfvande medlen det, som bättre än något
annat åstadkommer ett med den naturliga sömnen
öfverensstämmande tilstånd af ro och hvila, utan att
synnerligt hindra afsöndringarna samt utan skadlig
efterverkan. Man löper icke heller fara att genom
haschisch förorsaka några förlamningar, såsom
följden kan vara af andra döfvande medel. Den indiska
hampan verkar dock icke så starkt och icke så
säkert som opium. Det är just med anledning af
hamppreparatens osäkra verkningar, som desamma icke
lyckats erhålla den vidsträckta användning inom
läkekonsten, hvilken man till en början hoppades skulle
blifva händelsen. Man har användt hampextrakt i
sinnes- och nervsjukdomar, under inflammationer och
i febrar, reumatism o. s. v., ibland såsom det synes
med gagn, ibland utan någon gynsam verkan.
Härvid har man funnit, att detta medel kan gifvas i alla
hetsiga (akuta), inflammatoriska sjukdomar och i
febrar, samt att det i synnerhet egnar sig till ombyte
med opium, när detta sistnämnda icke längre gör
åsyftad verkan. Det inflytande man af haschisch
förmärkt på huden, njurarna och könsorganen har icke
visat sig vara af någon praktisk vigt. Det bästa
sättet att ingifva medlet är att använda
spritextraktet gjordt till små piller medelst tillblandadt pulver
af sjelfva örten (guaza). Den minsta dos, för att
åstadkomma sömn, är 10—25 centigram, men ett
hastigt ökande af dosen är ofta nödigt.

Af hvad här blifvit anfördt om haschisch kan
man finna, att vår tids forskning rörande den indiska
hampan till fullo bekräftat <sc>Linnés</sc> yttrande: »hampan
är döfvande,  lifvar inbillningen,  framkallar vanvett,
stillar och fördrifver smärtor.»

*
</chapter>

<chapter name="Bolmörten">
<h2>Bolmörten.</h2>

I Sverge, likasom i hela Europa och Siberien
samt i Ostindiens nordliga trakter förekommer
bolmörten (<i>Hyoscyamus niger</i> Lin.) (bild 9) temligen
allmänt, helst i grannskapet af människobostäder, vid
vägar, å sopbackar, i trädgårdstäppor o. s. v. Denna
ört beskrifves redan af forntidens naturkunnige,
såsom <sc>Dioskorides</sc> och <sc>Plinius,</sc> under det namn, som
<sc>Linné</sc> sedan hallstämplat såsom den vetenskapliga
benämningen. Det är redan i förbigående nämndt,
att bolmört ingick i det beryktade philonium, och
att fröen af denna växt äro en af de verksamma
beståndsdelarna i de gamla cynoglossumpillerna, hvilka
användas för att stilla hosta, och därför äro upptagna
i senaste upplagorna af de norska och danska
farmakopéerna. <sc>Linné</sc> angifver, i sin materia medica
af år 1749, kort, bestämdt och naturtroget såsom
alltid, bolmörtens egenskaper såsom läkemedel och
giftig växt. Man kan häraf antaga, att växten
sedan mer än ett århundrade tillbaka varit allmännare
använd i läkekonstens tjenst.

Af bolmörten gifvas två afarter: den ena ettårig
och den andra tvåårig. Den förra är till sina
verkningar betydligt svagare, hvarför hon vanligen ej
användes. Af den senare åter, hvilken är den hos
oss allmänt förekommande formen, begagnas bladen
och fröen. Under första året utvecklar den tvååriga
bolmörten icke någon stjelk, utan endast en rosett
af skaftade, vinkellikt tandade blad, hvilka sitta
fästade på anlaget till följande årets stjelk. Om man
tidigt på våren, innan stjelken börjat utvecklas,
uppgräfver ett bolmörtstånd, så finner man, att dess rot
genom sin hvita färg, sin storlek och köttiga 

<img id="3833">Bild 9.    Blommande gren af bolmörten.</img>

beskaffenhet har ganska stor likhet med roten af den
bekanta palsternackan, och enligt <sc>Wahlenberg</sc> skall
på grund häraf bolmörten i vissa trakter af Sverge
äfven kallas »vild-palsternacka». Likheten med
palsternackan ökas äfven därigenom, att de outvecklade
bladämnena hos bolmörten äro parvis inskurna och
sålunda erinra om palsternackans djupare, parbladigt
delade blad. Bolmörtsroten är därjämte liksom 

palsternackan sötaktig till smaken, likväl med någon,
om ock obetydlig skärpa. Denna likhet med en
ofta i soppor använd rot har icke så sällan föranledt
farliga förvexlingar, då bolmörtsrot blifvit förtärd
och medfört mer eller mindre svåra
förgiftningssymtom samt till och med döden. Förvexling med
palsternackan är under våren så mycket farligare,
som bolmörtsroten just då är rikast på <i>hyoskyamin,</i>
dess giftiga beståndsdel. Man kan dock lätt skilja
bolmörtens rot från palsternackan därigenom, att den
förra vanligen är smalare och försedd med temligen
tjocka grenar, hvilka alldeles saknas hos den senare,
som blott utsänder några fina, smala rottrådar. Ett
tvärsnitt af bolmörtsroten visar en klarare gul kärne
och ett hvitare yttre lager, än hvad händelsen är
hos palsternackans rot. De små bladämnena hos
bolmörten äro besatta med något klibbiga hår,
hvaremot de utvecklade bladen hos palsternackan äro på
öfre sidan glatta och på den undre endast glest
besatta med knapt märkbara hår. Roten af den
sistnämnda har äfven en välbekant, egendomlig lukt,
som saknas hos bolmörtsroten.

Då bolmörten under andra året nått fullständig
utveckling, har hon en upprätt stjelk af 40—60
centimeters höjd, uppbärande temligen talrika blad, af
hvilka de öfre till hälften omfatta stjelken. I eller
vid stjelkgrenarnas bladveck sitta de åt en sida och
nedåt riktade, trattlikt vidgade blommorna, hvilkas
innersta del har en brunviolett färg, och hvilkas bräm
är smutsigt blekgult med brunblåa ådror. Denna
dystra färgteckning hos blommorna samt den
klibbiga hårigheten å stjelk och blad, hvilken utvecklar
en döfvande, obehaglig lukt, gör växten motbjudande
i flere hänseenden. Också förtäres densamma icke
under vanliga förhållanden af våra husdjur, ehuruväl
de icke röna synnerlig verkan af örtens giftiga
egenskaper, såsom anstälda försök hafva visat.

Bolmörten blommar under juni och juli. Under
hösten mogna de talrika, njurformiga, finknottriga,
mycket små fröen, hvilka äro inneslutna i ett
urneformigt, tvårummigt fröhus, som öppnar sig med
ett lock.

I bladen, som äro kraftigast under
blomningstiden, i roten och i fröen har man funnit det förut
nämnda hyoskyaminet, en alkaloid, som, är den
verksamma beståndsdelen i bolmörten.

Man har anstält många försök med bolmörten
och beredningar af densamma, för att utröna dess
verkningar. <sc>Macaire</sc> och <sc>Miguel</sc> uppgifva
visserligen, att vatten, i hvilket man upplöst extrakt af
bolmört, skulle verka dödande på bolmörten sjelf,
men uppgiften synes nästan otrolig. På gräsätande
djur utöfvar hon föga eller ingen verkan, men hos
hundar inträder ungefär samma verkningar som hos
människan. Det förtjenar framhållas, att bolmörten
befunnits icke framkalla några symtom af lokal
retning.

Gifves bolmört i små och upprepade doser,
åstadkommes en lugnande, smärtstillande och rogifvande
verkan, hvilken i synnerhet framträder hos personer
med mycket retligt nervsystem och allt för liflig
verksamhet i hjärnans förrättningar. Medlet skall i
sådana fall mycket ofta framkalla lugn och
benägenhet för sömn,  enligt hvad <sc>Pereira</sc> uppgifver. 
Pulsen påskyndas icke, utan blir tvärtom långsammare,
svalget kännes tort, hvaraf följer svårighet att svälja,
men afsöndringarna från tarmkanalen blifva i
allmänhet icke hämmade, hvarför ej heller förstoppning
åstadkommes.

Af stora doser sjunker pulsen till en början
mycket hastigt, men stiger snart åter och
öfverskrider det vanliga antalet slag i minuten. Pupillen
utvidgas, och ögats förmåga att klart uppfatta
närbelägna föremål är upphäfd; endast det som befinner
sig på långt afstånd kan ses tydligt. Denna s. k.
mydriatiska verkan är af det rena hyoskyaminet långt
kraftigare än af öfriga på samma sätt verkande medel.

Då smärre doser förorsaka tyngd i hufvudet och
känsla af trötthet i benen, så verka större doser
döfvande och framkalla stark benägenhet till sömn. Af
mycket stora doser blir sömnen dvallikt djup,
stundom störd af fasansfulla drömmar och syner. Den
sömngifvande verkan af bolmörten och dess
beredningar är dock icke alltid likartad och emellanåt icke
heller synnerligen stor, sannolikt beroende därpå, att
drogen lätt försämras under förvaring, och att
extraktet af densamma, den vanligaste beredningen,
äfvenledes ofta är af dålig beskaffenhet.

Bolmörtens urgamla namn hyoscyamus härledes
af det grekiska ordet hyoskyamáo, som betyder
»jag rasar», och anledningen till detta namn ligger
däri, att denna ört, intagen i giftig dos, ofta
framkallar häftig yrsel, hos somliga af glad, hos andra
af vild natur.

Om man jämför verkningarna af opium och
bolmört med hvarandra, så finner man i flere 
hänseenden väsentliga olikheter mellan dessa båda
medel. Små doser af opium lifva och reta; bolmört
däremot i liten dos nedstämmer och lugnar. Det
förra förstoppar, den senare icke; det förra
sammandrager, den senare vidgar pupillen, och bolmörten
framkallar spökbilder lättare än opium. Åtskilliga
individer erhålla genom opium hufvudvärk och
därmed sammanhängande besvärliga symtom; sådant
inträffar mera sällan med bolmörten.

För medicinskt ändamål och till invärtes bruk
använder man, såsom nyss antyddes, vanligen ett
af bolmörtsbladen medelst utspädd sprit beredt
extrakt, hvilket man gifver i dos af 3, 5 eller högst 30
centigram. <footnote>Att man ibland kunnat gifva "bolmörtsextrakt i långt större dos
utan verkan, har alldeles otvifvelaktigt berott därpå, att man användt ett
preparat, hvari hyoskyaminet varit förstördt.</footnote> Det begagnas såsom ett mildt,
smärt- och krampstillande medel, för att åstadkomma ro
och sömn i de fall, där andra narkotiska medel,
såsom opium och belladonna, genom sina mera
ingripande och egendomliga biverkningar icke äro
lämpliga att användas. Sålunda gör man bruk af detta
rogifvande medel t. ex. åt barn, vidare då det hos
patienten finnes benägenhet för förstoppning och för
häftiga blodträngningar till hufvudet, hvilka symtom
skulle ökas genom opium, samt äfvenledes för att
hindra vissa besvärliga symtom från luftvägarna,
såsom envis retning till hosta, kramphosta o. s. v.
Man har till och med prisat bolmört såsom
välgörande mot kikhosta, men emot denna sjukdom torde
detta medel kunna uträtta föga eller intet. — Till
utvidgning af pupillen är en lösning af 1 del 
hyoskyamin på 1000 delar vatten lämplig. Den dos af
hyoskyamin, som man kan gifva invärtes, är 1 till
3 milligram.

Utvärtes begagnas blolmörtsbladen stundom till
omslag på körtelsvulster och på kräftknölar, tyvärr
i senare fallet utan hopp om gynsam verkan. Så
kallad bolmörtsolja, beredd genom bladens
utdragning med sprit och de utdragna ämnenas
öfverflyttning på olivolja, är ett ofta anlitadt medel att lindra
smärtorna af »örsprång» eller värk i öronen, hvilken
åkomma, såsom man vet, icke sällan förekommer
hos barn.

<sc>Linné</sc> nämner i sin Flora Suecica att »råttor
fördrifvas ur husen, om man bjuder dem bolmörtsrot»,
och redan han anför på samma ställe, att, såsom
ofvan nämndes, rötterna, använda af misstag i stället
för palsternackor i soppor, »förvirra sinnena och ofta
döda». Ganska talrika sådana fall af förgiftning med
bolmörtens rot äro beskrifna såväl från andra
länder som från Sverge. För flere år sedan inträffade
t. ex. en dylik händelse med en arbetarefamilj,
boende på Kungsholmen i Stockholm. Vid
omgräfvandet af en trädgårdstäppa i nämnda stadsdel under
första veckan af maj hade bland uppgräfda
palsternackor äfven några bolmörtsrötter blifvit tillvaratagna.
De användes i en grynsoppa ett par dagar efteråt,
och af denna soppa förtärde två äldre qvinnor och
en gosse om fyra och ett halft år större eller mindre
mängd. Ungefär en timme efter förtärandet af den
giftiga soppan instälde sig svindel, tyngd öfver
ögonen, illamående och svaghet i benen. Men därjämte
inträdde en munter sinnesstämning, och de funno
hvarandra vara så löjliga, att de oemotståndligt
brusto i skratt vid hvarandras åsyn. Denna lustiga
sinnesstämning räckte omkring halfannan timme,
hvarefter de började tala osammanhängande och yttra
galenskaper, emellanåt gripande i luften efter
gyckelbilder eller plockande i sina kläder eller i sängtäcket,
under sakta mumlande för sig sjelfva. Stundom
instälde sig mer eller mindre långvarig mållöshet,
hvarunder blicken var stirrande och liksom
frånvarande. Pupillerna voro i hög grad utvidgade och
orörliga för inverkan af ljuset, hvarjämte synen var
grumlig och åtskilliga synvillor förmärktes,
bestående bland annat i grant färgade ringar och
ytterlinier, synnerligast kring ljusa eller starkt belysta
föremål. Hos gossen stegrades blodtilloppet till
hjärnan i hög grad. Han satt ömsom orörlig, och ömsom
kröp han omkring på knä och händer under skrik
och utstötande af osammanhängande ord. Ofta slet
han i håret på hufvudet, som var mycket hett.
Emellanåt hade han konvulsiviska anfall med ryckningar
i armar och ben; fingrarna utspändes och
sammanknötos omvexlande o. s. v.

Användandet af kräkmedel och därefter af starkt
kaffe samt begjutningar med kallt vatten å gossens
hufvud minskade de farliga symtomen, och efter
några timmar instälde sig en lugn sömn, hvarefter
förgiftningen var i det närmaste öfvervunnen; äfven
de öfrigas hälsa blef återstäld.

Fröen äro rikare på det giftiga hyoskyaminet
än växtens öfriga delar, hvarför äfven
förgiftningsfall med frön oftare slutat med döden, synnerligast
hos barn.
Det är bekant, att under senare hälften af det
sjuttonde århundradet en epidemi af förryckthet
uppträdde i Dalarne och utbredde sig öfver en stor del
af Skandinavien. Om också den hufvudsakliga
grunden till de gräsligheter, hvilka »hexeriprocesserna»
inom ofvannämnda provins under åren 1668—1673
bragte i dagen, låg i en sjuklig stämning i
nervsystemet hos en okunnig och vidskeplig befolkning, så är
det dock icke omöjligt, enligt hvad man uppgifver,
att bolmörten i denna tids sorgligt ryktbara
trolldomsväsen spelat en vigtig rol. Det heter i
beskrifningen öfver Blåkullamysterierna och öfver
förberedelserna till resan till »Liothens» — hin ondes —
högqvarter, att man smordes med en »smörja» eller salva
å tinningarna och i armhålorna, hvarjämte man hos
vissa »hexor» fick förtära en rot eller en dryck,
kokad på vissa rötter, samt inandas röken af några
blad, hvaraf åstadkoms en dvala, åtföljd af
fantastiska syner, hvilkas innehåll antagligen bestämdes af
den förherrskande sjukliga sinnesriktningen. Under
denna sinnesförvirring trodde den »förhexade» sig
kunna färdas genom luften till Blåkulla, som för hans
inbillning framstälde sig så klart och lifligt, att han
sedermera inför domstolen med full öfvertygelse
tillstod sitt deltagande i gästabuden därstädes.

Den bekanta verkan af bolmörten, att förvirra
föreställningarna och framkalla ett af gyckelbilder
uppfyldt sinnestillstånd, samt det förhållandet, att
denna ört allmänt förekommer i Sverge och hela
Europa och sålunda säkerligen var det på den tiden
lättast åtkomliga narkotiska medlet, göra det i hög
grad troligt, att  det just var bolmörten, som under
det sjuttonde århundradet förpassade så många
människor först i inbillningen till Blåkulla och sedan i
verkligheten till bålet.

Bolmörten är emellertid icke den enda arten
inom sitt slägte, som eger giftiga egenskaper. Den
i södra Europa och norra Afrika förekommande hvita
bolmörten (<i>Hyoscyamus albus</i> Lin.), äfvenledes känd
i forntiden, verkar på liknande sätt, ehuru mindre
häftigt. Araberne i Egypten veta emellertid, att man
blir »tokig», om man förtär denna slägting till vår
bolmört. Orienten är öfver hufvud rik på arter af
detta slägte, af hvilka blad och frön, men i
allmänhet icke rötterna, därstädes användas i läkekonsten.
I Persien brukas likväl såsom läkemedel ett slags
bolmörtsrot, »Rish-e-Taft», som erhålles af den i detta
land och i Egypten inhemska <i>Hyoscyamus muticus</i>
<sc>Lin.</sc> Taft-roten är i sina verkningar många gånger
kraftigare än den hos oss begagnade bolmörten.

*
</chapter>

<chapter name="Spikklubban  (»Stramonium»)">
<h2>Spikklubban  (»Stramonium»).</h2>

Med ofvanstående namn, föranledt af den
taggiga fruktens likhet med en forntida s. k. spikklubba,
betecknas den hos oss här och där i granskapet af
städer och byar i förvildadt tillstånd växande <i>Datura
stramonium</i> <sc>Lin.</sc> (bild 10). Spikklubbans hemland är
sannolikt de delar af Asien, som gränsa till Kaspiska
hafvet, samt möjligen äfven Indien och Egypten.
Härifrån har denna växt invandrat i de flesta af
Europas  länder. Man har velat sätta dess utbredning
i samband med ziguenarfolkets kringströfvande, men
detta är icke tillräckligt utredt.

Det är ej säkert, att spikklubban af forntidens
greker var känd såsom giftväxt, ehuru antydningar
därom finnas. Såsom egande full medborgarrätt i
Europa nämnes hon år 1542 af <sc>Fuchsius</sc>, och såsom
en läkedomsört var hon känd före <sc>Linné</sc>, hvilken
såväl i sin Flora Suecica som i sin Materia medica
omtalar hennes narkotiska egenskaper. Bladen och
fröen äro upptagna i nu gällande upplagan af den
svenska farmakopén.

<img id="3834">Bild 10.    Blommande gren af spikklubban.</img>

Spikklubban är en ettårig, obehagligt luktande
ört med upprätt, gaffelgrenad, glatt stjelk, som
uppbär långskaftade, groft bugttandade, glatta eller glest
håriga blad och stora, hvita, temligen vackra
blommor, hvilka sitta ensamma i grenvinklarna. Fröen
äro njurformiga, tillplattade, omkring 3 millimeter 

långa, matt blåsvarta eller gråaktiga och med en
nätlikt ådrig yta.

Den kemiska analysen har ur spikklubbans blad
och frön framstält åtskilliga ämnen, bland hvilka
dock endast ett, alkaloiden <i>daturin,</i> visat sig vara
af större betydelse, såsom utgörande den
beståndsdel, hvilken förorsakar de verkningar, som utmärka
spikklubban. Daturinet är till sina kemiska
egenskaper och sin sammansättning befunnet vara
alldeles lika med det ur belladonnaörten erhållna
<i>atropinet,</i> för hvilket i det följande skall närmare
redogöras. Det är anmärkningsvärdt, att daturinet, enligt
<sc>Schroffs</sc> försök, verkar dubbelt starkare, än det
vanligen använda atropinet, fastän verkningarna af dessa
båda alkaloider för öfrigt äro likartade. De färska
bladen af spikklubban innehålla blott 0,07 % och fröen
0,25 % af daturin.

Verkan af denna giftiga ört på gräsätande djur
är icke särdeles häftig. Tio matskedar af den
utpressade saften förorsakade hos en häst endast ringa
dåsighet, men två och ett halft skålpund af fröen
dödade en häst inom femtiotvå timmar. De symtom,
som spikklubban eller stramonium, såsom drogen
oftare i dagligt tal benämnes, framkallar hos
människan, likna mycket nära dem, som förorsakas af
bolmörten eller, ännu mer, af belladonna. Genom
<sp>små</sp>, men efter hand ökade, doser minskas
känsligheten och därjämte lindras smärtor; pulsen blir
vanligen oförändrad; pupillen utvidgas föga och endast
öfvergående af sådana doser, hvilka vanligtvis icke
heller förorsaka sömn, liksom ingen förstoppning
inträder. <sp>Större</sp> doser åstadkomma törst, torrhet i
svalget, äckel, svindel, darrning, utvidgning af
pupillen med grumlig synförmåga, hufvudvärk,
förvirring af hjärnans förrättningar, svettning samt
tillfälligtvis lösande och drifvande verkan å
tarmkanalen och njurarna. Stramonium förorsakar icke
omedelbart sömn, men därigenom att detta medel
borttager smärtor och gifver ro, så kan det liksom
inleda sömn eller bereda densamma möjlighet att
infinna sig till organismens vederqvickelse.

Verkan af <sp>giftiga</sp>, lifsfarliga doser yttrar sig
genom rödt, uppdrifvet ansigte, häftig, ofta rasande
yrsel, stark utvidgning af pupillen, så stor slapphet
och torrhet i svalget och luftstrupen, att både
sväljningsförmågan och rösten äro nära nog, ja ibland
alldeles upphäfda; härtill komma konvulsioner och i
olyckliga fall djup dvala, förlamning och död.

Användandet af stramonium eller af dess
verksamma beståndsdel, daturin, fordrar stor
försigtighet, emedan giftiga verkningar lätt inträda. Enär
detta medel förslappar ringformiga muskler och
upphäfver kramptillstånd i dem, så har man användt
detsamma för att lindra asthma eller »bröstkramp».
Under anfallen af denna sjukdom uppkommer
nämligen andnöden därigenom, att en krampaktig
sammandragning af de ringformiga muskeltrådar, hvilka
finnas i luftrörsgrenarnas väggar, hindrar
andningsluftens fria in- och utströmmande till och från
lungorna. Genom rökning af stramonium eller de
torkade bladen af spikklubban, kan ibland denna
plågsamma kramp i luftrörsgrenarna lindras och
upphäfvas samt med detsamma andnöden hjälpas. Denna
stramoniumrökning är dock icke utan fara.   Dr. <sc>Bree</sc>
försökte dylik rökning i 82 fall af asthma: i 58 af
dem åstadkoms endast öfvergående verkan, och i de
öfriga 24 fallen verkade det skadligt. General <sc>Gent,</sc>
som ifrade för användandet af detta medel, föll sjelf
ett offer för detsamma. Hos personer, som äro
benägna för lidanden i hufvudet och hos ålderstigna
kan, såsom <sc>Pereira</sc> framhåller, stramoniuinrökning
medföra de farligaste följder.

Många läkare under föregående tider hafva
begagnat stramonium mot den art af sinnessjukdom,
som benämnes mania, och emot fallandesot (epilepsi).
Ibland har verkan varit gynsam, ibland åter
olycksbringande, och det torde ännu icke vara utredt, om
och när detta medel kan medföra gagn i dylika
sjukdomar.

<sc>Laurent</sc> och <sc>Oulmont</sc> hafva nyligen pröfvat
verkningarna af hyoskyamin, daturin och atropin.
Af deras vidlyftiga undersökningar finner man, att
dosen af dessa alkaloider måste med den största
noggranhet afvägas; den uppgifves till 1, högst 2
milligram, under småningom skeende stegring. Den
bästa verkan af dessa medel erhölls mot nervsmärtor
(nevralgier), såväl då någondera alkaloiden
nedsväljdes, som då insprutning under huden af passande
lösning verkstäldes. Smärtan förlorade sig först i
nervens yttersta ändar, sedan i de större grenarna
och slutligen i nervens hufvudstam. Likväl vann
man detta resultat med säkerhet endast genom
upprepadt användande af så stor dos, att lindrigare
giftiga verkningar med yrsel instälde sig.

Fröen af spikklubban användas till beredning af
en tinktur, som begagnas för liknande ändamål i dos
af 5 droppar, hvilkas antal kan småningom och
försigtigt ökas till 15 eller, då man blifvit mycket van
vid medlet, äfven därutöfver. <sc>Christison</sc> uppgifver,
i sin afhandling om gifterna, att frön af spikklubban
begagnas i Tyskland och Frankrike i brottsliga
afsigter, och i Rysslands aflägsna landsbygder skola
dessa frön sättas till öl, för att göra detta starkt
rusande, hvilket bruk äfven förr skall hafva egt rum
i Kina och i Sirinagor i öfre Indien.

Förutom den i Europa förekommande arten af
slägtet Datura gifves det flere andra arter, hvilka
ega samma egenskaper och i sina hemländer
begagnas på samma sätt som stramonium. <i>Datura ferox</i>
<sc>Lin</sc>., från Himalaja, infördes till England 1802 af
den ofvannämnde general <sc>Gent</sc>. <i>Datura fastuosa</i>
<sc>Miller</sc>, <i>D. Tatula</i> <sc>Lin</sc>. och <i>D. alba</i> <sc>Rumph</sc>., allt
ostindiska spikklubbearter, äro till användning och
verkningar nära beslägtade med den europeiska
stramonium. Tatulabladen begagnas till förfärdigande af
cigarrer, hvilka rökas af dem, som lida af asthma.
Ingen af dessa arter är dock använd som egentligt
njutningsmedel. Detta är emellertid händelsen med
en i södra Amerika inhemsk art, den röda
spikklubban <i>Dat. sanguinea</i> <sc>Lin</sc>.

Denna art växer i Andernas dalar och kallas af
indianerne <i>bovakero</i> och af de spanska inbyggarne
<i>yerba de huaca</i> samt utmärker sig genom sina vackra,
röda blommor. Det är endast växtens frukt som
användes. Af denna bereda indianerne en starkt
döfvande dryck, som af dem kallas <i>tonga.</i> De anse sig
genom begagnandet af denna dryck kunna komma
i förbindelse med sina aflidna förfäder. Den bekante 
resanden i dessa trakter dr. <sc>Tschudi</sc> hade en gång
tillfälle att hos en indian iakttaga verkningarna af
tongadrycken och har däröfver lemnat följande
beskrifning: »Sedan indianen tömt sin tongadryck, föll
han inom en kort stund i en djup dvala eller
medvetslöst tillstånd, hvarunder han satt orörlig, med
ögonen stirrande mot marken utan något bestämdt
mål; munnen var hårdt tillsluten och näsborrarna
stodo starkt vidgade. Sedan ungefär femton
minuter sålunda förflutit, började ögonen att rulla vildt;
fradga stod omkring de halft öppnade läpparna, och
hela kroppen skakades af häftiga konvulsioner. Då
dessa våldsamma symtom upphörde, infann sig en
djup sömn under flere, timmars tid.» Då Tschudi
på aftonen åter såg samme indian, så tycktes han
vara helt svag och utmattad, men var emellertid
sysselsatt med att för en krets af uppmärksamma
åhörare berätta om sina syner under inflytandet af
tongadrycken, hvarunder han påstod sig hafva haft
gemenskap med sina förfäders andar.

Då i forna tider indianernes prester ville sätta
sig i förbindelse med gudomligheter, så drucko de
den röda spikklubbans saft, hvilken försatte dem i
ett tillstånd af hänförelse. Kristendomen är
visserligen numera införd bland de tonga-drickande
indianerne, och afgudadyrkan finnes således icke mera
bland dem, men dock qvarstår ännu många spår af
deras förra vidskepelse. De tro sig ännu genom
tongadrycken kunna erhålla af de bortgångne
förfäderne en talisman, som kan förskaffa dem de
skatter, hvilka antagas vara gömda i »huacas» eller
grafvarna från forntiden. Det är af denna anledning,
som den röda spikklubban fått namnet <i>yerba de
huaca,</i> hvilket betyder graf-örten.

Det finnes författare, som mena, att den »heliga
yrsel», hvarunder den Pytiske Apollos prestinna i
Delfi uttalade de osammanhängande ord, hvilka
sedan af presterna ordnades och utgåfvos såsom
gudomliga orakelsvar, var förorsakad genom frön af
någon spikklubba. Det är sannolikt, att något
narkotiskt ämne begagnades för att frambringa det
tillstånd af ofta rasande ekstas, hvarunder orakelsvaren
afgåfvos, och det kan vara möjligt, att spikklubban
eller bolmörten härvid voro i användning, men detta
ligger helt och hållet inom gissningarnas område.
Det kan också vara möjligt, att sextonhundratalets
olycksbringande hexe-smörjor och trolldrycker voro
beredda af spikklubban, lika väl som af bolmörten.
Syner af andar och spökgestalter äro en gemensam
verkan af båda dessa giftiga växter; men bolmörten
var åtminstone i Sverge, såsom där inhemsk och
allmän, lättare tillgänglig än spikklubban, hvarför
användandet af den förra i vårt land synes vara
sannolikare.

*
</chapter>


<chapter name="Belladonna">
<h2>Belladonna.</h2>

Denna ganska storväxta, busklika ört växer å
skuggiga ställen, helst å skogiga bergshöjder, i
södra och mellersta Tyskland samt äfven i England,
Grekland och Italien. Odlad i trädgårdar, trifves
belladonnan till och med i mellersta Sverge, och
dess frukter mogna här ganska väl, t. ex. i den
botaniska trädgården i Upsala. Enär denna ört sedan
forntiden tillhör medelhafsländerna, så måste man
antaga, att det gamla Greklands och Italiens
naturkunnige kände till densamma, ehuruväl det icke
lyckats för nutidens forskare, att med säkerhet afgöra,
hvilket namn belladonnan fordom bar i dessa länder.
Det nuvarande namnet belladonna, som betyder »skön
qvinna», anses hafva blifvit under en senare tid
tillagdt växten af det skäl, att densamma, genom sin
kända förmåga att vidga pupillen, ger åt ögat en
mörkare glans och åt blicken liksom ett större djup,
till följd hvaraf ögat synes större och skönare, —
allt anledning för en behagsjuk qvinna, att göra bruk
af denna ört, som kunde mäktigt hjälpa henne till
att blifva en »bella donna», hvilken benämning
sålunda kom att tilläggas den ögon-förskönande örten.

På <sc>Linnés</sc> tid begagnades bladen och bären
såsom läkemedel; numera äro roten och bladen de
delar, hvilka för detta ändamål äro upptagna i
farmakopéerna.

Denna växt är, liksom bolmörten och
spikklubban, en medlem af den naturliga familjen Solanaeeae,
som har sitt namn efter solanumslägtet, till hvilket
vår vanliga potatisplanta (<i>Solarium tuberosum</i> <sc>Lin</sc>.)
hör. Denna familj är synnerligen rik på arter med
giftiga beståndsdelar, och dess medlemmar hafva
äfvenledes icke så sällan ett motbjudande yttre,
hvilket gaf <sc>Linné</sc> anledning att kalla hithörande växter
»luridae», som egentligen betyder smutsigt gulbleka,
men äfven betecknar förmågan att kunna framkalla
förskräckelsens och dödens blekhet. Belladonnans
klocklika blommor hafva också en obehaglig,
blekgul färg å den nedre delen samt äro för öfrigt
brunvioletta. Frukten är ett glänsande svart, saftigt bär,
som har sötaktig, icke äcklig smak, och som därför
icke så sällan utgör en farlig frestelse för barn.
Bladen äro ovala eller äggrunda, helbräddade; de blifva
gärna vid torkningen brunaktiga på sin öfre yta,
med hvilket utseende de vanligen förekomma på våra

<img id="3835">Bild 11.   Belladonnagren med blommor och bär.</img>

apotek (bild 11). Roten är mångårig, temligen grof,
grenig och saftig. Sönderskuren och torkad är den
inuti gråhvit och på ytan täckt med en brungrå bark,
i hvilken belladonnans vigtigaste beståndsdel,
<i>atropin,</i> ymnigast förekommer, i synnerhet under
växtens blomning. Mängden af denna beståndsdel
uppgår dock aldrig till mer än 0,25 %. Atropinet är en
luktlös, bittert smakande alkaloid, som kristalliserar

i färglösa, sidenglänsande nålar och pelare. I
växten förekommer denna alkaloid, i form af ett salt, i
förening med s. k. atropasyra. Det är denna
alkaloid, som ger åt belladonnan dess giftiga egenskaper.

Det synes vara en allmän regel, att de
gräsätande djuren äro långt mindre känsliga för en del
växtgifter, än de köttätande. Sådant är förhållandet
äfven med afseende på belladonnan. Då hästar och
åsnor röna föga inverkan af denna giftiga ört, äfven
i mycket stora doser, så angripas däremot hundar
särdeles häftigt af densamma och duka lätt nog
under,  ifall dosen är något större.

Om man gifver en <sp>mindre</sp> dos af belladonna
(1,5 centigram af roten eller 1 centigram af ett med
sprit beredt extrakt af bladen) åt en frisk människa,
så framträder såsom det tidigaste symtomet torrhet
i munnen och svalget, ofta åtföljd af törst. Öfriga
slemhinnors afsöndringar äro vanligen icke
förändrade. Blodomloppets hastighet minskas, enligt
<sc>Schroff</sc>, i direkt förhållande till dosens storlek. Man
märker under vanliga förhållanden icke någon
minskning i känseln och nervretligheten, men en
nedstämning af dessa egenskaper har däremot visat sig, ifall
desamma förut voro sjukligt stegrade.

I <sp>något större</sp> dos (omkring 2—3—4
centigram) utöfvar belladonnan både hos friska och sjuka
ett märkvärdigt inflytande på hjärnan och
ryggmärgen samt de från dem utgående nerverna. Dess
verkningar öfverensstämma, såsom förut är anmärkt,
i det närmaste med spikklubbans. Utvidgning af
pupillerna, långsynthet, grumlig synförmåga (någon
gång fullständig blindhet), synvillor, blodöfverfyllnad 
i ögonen, ringning för öronen och andra rubbningar
af hörseln, minskad känsel i ansigtet, oklarhet i
tankeförmågan, svindel, yrsel, liknande den af
alkoholdrycker, åtföljd af djup sömn — se där en lång rad af
symtom, framkallade af belladonna. Dessutom
märkes torka i mun och svalg, såsom af mindre doser,
men i ökad grad, jämte svårighet att svälja och att
tala. Genom mindre doser sjunker pulsen långsamt
och fortfarande, men större doser förorsaka först ett
mycket hastigt sjunkande, snart efterföljdt af en
häftig stegring, så att pulsen blir mycket påskyndad
och liten. Afsöndringarna från huden, njurarna och
tarmkanalen äro ganska ofta ökade. Ibland har man
iakttagit ett utslag, liknande skarlakansfeberns,
isynnerhet å öfre delen af kroppen.

Har belladonna eller något dess preparat
bibringats organismen i ännu större eller giftig dos, så
framträda ofvan nämnda symtom i mycket
våldsammare form inom särdeles kort tid. Icke mindre än
150 soldater blefvo en gång i grannskapet af
Dresden förgiftade med belladonnabär. Förutom nyss
anförda symtom erforo de en svår känsla af svaghet,
maktlöshet och svimning. De kunde omöjligen stå
upprätt; kroppen böjde sig framåt genom
förslappning af ryggradens muskler. Händer och fingrar
voro i en ständig rörelse. Hos mången instälde sig
yrsel med glada syner. Ögonen voro utstående, hos
somliga matta, hos andra glödande och med en vild
glans. Hos en del hvilade öfver anletet ett fånigt
leende uttryck. Sedan de blifvit återstälde till
hälsan, egde de icke något minne af sitt
förgiftningstillstånd.
I de förgiftningsfall, där lifvet icke kunnat
räddas, hafva konvulsioner och efter dem förlamning
inträdt, vanligen till följd af en blödning inom
hjärnan, som antingen hastigt dödat eller ock åtföljts af
en djup dvala, hvarunder lifvet flytt.

Redan <sc>Plutarchus</sc>, den grekiske
historieskrifvaren, omtalar förgiftning, som antagligen skett med
belladonna och som drabbat en mängd romerska soldater,
skottarne dödade en stor del af Svenos armé, sedan
de med belladonnasaft först förgiftat densamma.

De medicinska tidskrifterna under de senare
åren innehålla redogörelse för talrika fall af
förgiftning med belladonna eller med atropin. <footnote>Jag tillåter mig anföra ett enda sådant fall, emedan det har sitt
särskilda intresse. <sc>Webster</sc> omtalar en opiumäterska, som hade genom
misstag sväljt omkring 8 gram af belladonnaextrakt och därefter föll i
en dödlik sömn. Hon räddades genom användande af kräkmedel,
upplifvande drycker och morfin. Det är anmärkningsvärdt, att hennes
opiumbegär, som räckt i åtta år och nått den höjd, att hon behöfde 10 à 12
gram morfin i veckan, ifrån denna förgiftning med belladonna var
alldeles slut, och hon hade icke ens några svårigheter af sitt plötsliga
upphörande med opiumätningen.</footnote> I de flesta
fallen har lifvet räddats och hälsan blifvit återstäld,
förnämligast genom användandet af opium och
företrädesvis af morfin, antingen i temligen stor dos på
en gång eller helst i medelstora och ofta upprepade
doser, fortsatta till dess de oroande symtomen af
belladonnaförgiftningen gifvit vika. Att man vid
sådana fall i första rummet försöker att, om möjligt,
med kräkmedel bortskaffa giftet ur magen, faller af
sig sjelf.

Denna ömsesidiga motverkan mellan opium och
belladonna är redan här förut omtalad under
afhandlandet af det förstnämnda ämnet. Men det 


gifves äfven en annan drog, som likaledes utöfvar en
kraftig verkan mot atropinet i belladonnan, och det
är <sp>kalabarbönan</sp>, eller fröet af <i>Physostigma
venenosum</i> <sc>Balfour,</sc> en klättrande ranka, hörande till
ärtväxternas familj och förekommande i det inre af
vestra Afrika (bild 12).

<img l id="3836">
Bild 12.    En
kalabarböna.
Nat. storl.
</img>

Denna märkvärdiga böna, som först år 1855 kom
till Europa, har länge varit begagnad af negrerne i
vestra Afrika till ett slags guds-doms-prof för
utrönandet af en anklagads skuld eller oskuld. <footnote>En enda böna är tillräcklig att döda en människa. Är den
anklagade oskyldig, så lider han intet men af att förtära en dylik böna; är
han åter brottslig, så får han genom bönan sitt straff. Sådan är
föreställningen hos negrerne i de trakter, där kalabar- eller, såsom de kalla den,
esere-bönan är inhemsk. Det är endast höfdingen för stammen och
presterna, som få utdela dylika bönor till guds-doms-prof. Det är klart, att
man kan genom skänker förskaffa sig falska, oskadliga bönor, och sålunda
lyckligen genomgå det nämnda profvet, hvaremot den, som icke kan skaffa
sig en sådan friböna, naturligtvis dör, huru oskyldig han än möjligen må
vara.</footnote> Bönan
är i allmänhet något större än en vanlig s. k.
bondböna, är tjockare än en dylik och har
ett kullrigt, finknottrigt, hårdt,
mörkbrunt skal. Ur de inom detta skal
inneslutna tjocka, hvita hjärtbladen har
man framstält en alkaloid, som kallas
<i>eserin</i> eller <i>physostigmin</i>, hvilken
åstadkommer en kraftig sammandragning af
pupillen och för öfrigt visat sig vara
ett hastigt dödande gift. Med tinktur
och extrakt af kalabarbönan har dr.
<sc>Lorentzen</sc> i Köpenhamn lyckligen
återstått till hälsan två allvarsamma fall af förgiftning
med atropin.



Såsom <sp>läkemedel</sp> är belladonnan ganska
mycket anlitad. Man använder sålunda belladonna för att
lindra smärtor och nervösa retningstillstånd. Det är
visst sannt, att intet medel öfvergår opium i att stilla
smärtor i allmänhet, men det gifves fall då opium
är maktlöst, under det att belladonna kan skänka
lindring och ibland till och med fullständig bot.
Sådana fall af nervsmärtor (nevralgier) förekomma
emellanåt, och man behandlar dem med belladonna såväl
invärtes som utvärtes. I många sådana fall måste
man, för att kunna något uträtta genom det invärtes
bruket af detta medel, fortsätta att gifva detsamma
tills torrhet i svalget, utvidgning af pupillerna och
grumlig syn inträda.

Emot dylika lidanden begagnas belladonna nu
för tiden kanske oftare utvärtes, omedelbart öfver
det ställe, där smärtan kännes. För detta ändamål
användes vanligen belladonnaextrakt, inblandadt i
något plåster, som, utbredt på skinn eller tjockt
lärft, lägges öfver det smärtande stället. Ett sådant
lokalt användande af detta medel gör icke sällan
förträfflig tjenst emot t. ex. den nervsmärta i venstra
sidan, som ofta förekommer hos blodfattiga unga
qvinnor, och hvilken smärta vanligen af patienten
sjelf origtigt hänföres till hjärtat. Att atropinet ur
belladonnaextrakt, på sådant sätt användt, kan
upptagas i organismen genom huden, har jag ett par
gånger sett omedelbart bevisadt, därigenom att
patienter, som ett par dagar burit dylikt plåster, fått
pupillerna utvidgade och blifvit långsynta, då deras
synförmåga förut var normal.

Belladonnan vidgar eller förslappar ringformiga
muskler och kan sålunda upphäfva en krampaktig
sammandragning af dylika. Belladonnans blad
rökas därför stundom — af samma anledning, som förut
är nämndt vid spikklubban — för att lindra bröstkramp,
men härvid är det nödvändigt att iakttaga ganska
stor försigtighet,  så att icke förgiftning må inträda.

Extrakt af belladonna, blandadt med något fett
eller med glycerinsalva och användt å bröstkörtlarna,
är ett förträffligt medel till att hindra
mjölkafsöndringen, då mödrar eller ammor skola upphöra med
digifningen.

Sin vigtigaste användning har likväl
belladonnaextraktet, eller numera vanligtvis det svafvelsyrade
atropinet i lämplig lösning, inom ögonläkekonsten.
Medelst några få droppar af en sådan lösning kan
pupillen vidgas, så att det blir möjligt för
ögonläkaren att blicka in i ögats inre, som genom en för
ändamålet uppfunnen apparat kan belysas, och
hvarigenom man kan erhålla noggrann kännedom om
naturen och utsträckningen af någon förhandenvarande
sjukdom i ögat. På detta sätt kan, exempelvis,
en början till grå starr igenkännas, hvilken annars
skulle kunnat förvexlas med någon annan ögats
sjukdom. Under många sjukdomar i ögat är det äfven
af vigt att kunna minska synnervhinnans sjukligt
stegrade känslighet för ljuset. Man eger i
atropinlösningen ett medel därtill, hvilket är mycket lättare
att använda och mycket renligare än
belladonnaextraktet, hvilket man fordom för samma ändamål
ingned i ögats omgifning. Vid behandlingen af
inflammation i hornhinnan och i andra delar af ögat
begagnas med fördel atropin jämte andra medel, och

lika litet som läkaren i allmänhet vill sakna opium,
lika litet vill ögonläkaren undvara atropinet, denna
mäktiga bundsförvandt i striden mot en stor del af
ögats fiender.

Belladonna har haft ett stort rykte såsom ett
gagnande medel mot kikhosta och mot
körtelansvällningar. Detta stora rykte har numera bleknat bort
inför den noggrannare iakttagelsen.

Det var ock en tid, då belladonna gafs såsom
skyddsmedel mot skarlakansfeber. Detta bruk
infördes af homöopaterne, hvilka, enligt sin orimliga
grundsats att »lika botas med lika», anse att
belladonna bör bota och äfven förekomma
skarlakansfeber, eftersom detta medel kan framkalla ett utslag
liknande det, som tillhör den nämnda febern. Man
har icke kunnat framdraga något enda sakförhållande,
som bevisar att belladonna eger denna af
homöopaterne påstådda förmåga, hvaremot ett stort antal
oemotsägliga bevis finnas på belladonnans oförmåga
att skydda mot barnaålderns svåraste mordengel,
skarlakansfebern.

*

Opium, haschisch, bolmört, spikklubba och
belladonna, hvilka utgjort föremål för denna afhandling,
äro de förnämsta smärtstillande och rogifvande
medel, som en gifmild natur så att säga omedelbart
räcker oss. Hvilken ofantlig betydelse dessa medel
egt och fortfarande ega för mänskligheten, lärer oss
deras historia och den dagliga erfarenheten. Till
dem sluta sig, genom likheten i sina verkningar,
åtskilliga, genom mänsklig konst framstälda, kemiska

beredningar, såsom, för att icke nämna flere eter-arter,
kloroformen samt det för få år sedan upptäckta och
redan så mycket använda kloralhydratet. Dessa af
kemien uppfunna sömnmedel — bland hvilka
kloroformen väl i första rummet eger anspråk på ett
tacksamt erkännande såsom det medel, hvilket har
borttagit från de kirurgiska operationerna deras
grymmaste skräck — förtjena till fullo sin egen skildring
af någon med dem mera förtrogen. De hafva därför
uteslutits ur denna afhandling.

Tobaken står såsom ett narkotiskt och tillika
allmänt begagnadt njutningsmedel icke långt från de
afhandlade ämnena. Men den kosmopolitiska
tobaken hör lämpligare tillsammans med peruanarnes
cocablad, malayernes betelnötter och de tschudiska
stammarnas flugsvamp, hvilken sistnämnda återigen
bildar öfvergången till de genom jäsning beredda
rusdryckerna. De nu vidrörda ämnena äro
ytterligare bevis på, huru människan i olika länder och
under de mest skiljda förhållanden, liksom drifven af ett
oemotståndligt behof, funnit på att bereda sig
njutningsmedel, hvilka i sin mon kunna mildra hennes
sorger och förljufva hennes jordiska tillvaro.


*

STOCKHOLM,   IVAR  HAEGGSTRÖMS   BOKTRYCKERI.
</chapter>

