<h1>VÄRLDSALLTET</h1>
<h2>OCH  DESS  GÅTOR</h2>

<img></img>

<poem>Hur stor är världen? — Finnas levande varelser
på andra planeter än jorden? — Hur en stjärna
kommer till. — Hur man räknar ut stjärnor»
nas avstånd och tyngd. — Världsalltets framtid?</poem>

<h2> TIDENS INTRESSEN</h2>

<poem>BIBLIOTEKSFÖRLAGET • STOCKHOLM</poem>

<table>
<td c><h1>VÄRLDSALLTET</h1>
<td c><h1>OCH DESS</h1>
<td c><h1>GÅTOR</h1>
<td><tab>
<td><tab>
<td><tab>
<td c>BIBLIOTEKSFÖRLAGET
<td c >STOCKHOLM
</TABLE>
<table>
<td c><h1>LITTERATUR.</h1>
<td><i>Östen Bergstrand,</i> Astronomi, Stockholm 1925.
<td><i>Sir James Jeans,</i> Universum omkring oss. Stockholm 1930.
<td><i>Carl Modin,</i> Vintergatan.  Stockholm 1928.
<td><i>Simon Newcomb,</i> Astronomi för alla. Svensk bearbetning av Ö, Bergstrand. 3 :e uppl. Stockholm 1922.
<td><i>Gunnar Starck,</i>   Materiens struktur.   Stockholm 1921.
<td><tab>
<td><tab>
<td><tab>
<td><tab>
<td c>TRYCKERI  AKTIEBOLAGET  THULE
<td c>STOCKHOLM   1934.            
<td c>340823
</table>
<chapter name="Inledning">
<i><h3>Inledning.</h3></i>

"Och Gud gjorde de två stora ljusen, det
större ljuset till att råda över dagen, och det mindre
ljuset till att råda över natten, så ock
stjärnorna."

På vår bibels första blad äro himlakropparnas
uppgifter fastslagna: de skola "råda över dag och
natt", d. v. s. de skola lysa över jordens barn.
Förklaringen är storslaget enkel men djupt
egoistisk och som sådan värdelös. Men den har haft
en betydelsefull verkan: den har blivit religiös
dogm, som upphöjt människans barnsliga tro på
sin egen betydelse till en "evig" sanning, vilken
i breda lagers föreställningar ännu är orubbad.
Och likväl hade grekiska lärde fattat sanningen
om vårt solsystems byggnad, innan judiska
präster diktade den skapelsehistoria, som i årtusenden
gått under Moses namn.

Världen vill bedragas. Och aldrig är ett
bedrägeri lättare att genomföra, än när det stärker
den bedragnes självkänsla. På ett av Roms torg
står statyn av en man, som för
trehundratrettiofyra år sedan brändes på bål på samma plats,

emedan han velat befria vårt släkte från denna
villfarelse.

Den "kristna" världsbilden har två fäder:
första Mosebokens första kapitel och den grekiske
filosofen Aristoteles. Och denna världsbild ägde
i stort sett följande utseende:

Mitt i världsalltet vilar jorden, platt som en
pannkaka eller möjligen klotformig. Omkring
jorden kretsa solen, månen och planeterna efter
vissa bestämda lagar, som man i huvudsak lånat
från den grekiske matematikern Ptolemaios. Och
utanför dessa himlakroppars banor befunno sig
några kristallsfärer, på vilka stjärnorna voro fast
<i>(fixt)</i> placerade ("fixstjärnor"). På andra sidan
kristallsfärerna befann sig Guds eviga rike.

Denna vackra bild har forskningen
obarmhärtigt slitit sönder. Jorden är detroniserad från sin
plats i världsalltets medelpunkt. Dess första
efterträdare blev solen. Men nu veta vi, att solen
är ett stoftkorn bland andra i rymden och vår
egen jord en milliondel av ett sådant stoftkorn.
Och stoftkornen i rymden — vi kalla dem
stjärnor — äro talrikare än dropparna i världshavet.
Det är lätt att förstå, att en kyrka, som bekände,
att världsalltets upphovsman sänt sin enfödde son
till stoftkornet jorden för att taga sig an de
fåtaligaste av de fåtaliga i alltet, nämligen
människorna, skulle med seghet bekämpa en sådan
forskning.
När man en gång kommit till visshet om att
jorden blott var en himlakropp bland billioner
andra, började man undra, i vilken utsträckning
livet förekommer i universum. Är det endast vår
egen jord, som har levande varelser? Eller
finnas sådana även på andra planeter i vårt system ?
Eller rent av på planeter i andra stjärnevärldar?

Vi kunna icke besvara den frågan. Vi ha
ingenstädes funnit spår av levande varelser på de
himlakroppar, som vi med teleskopens hjälp
kunna närmare undersöka. Detta betyder dock i och
för sig ingenting, då en "marsinnevånare" med
motsvarande instrument icke skulle kunnat
upptäcka minsta spår av liv på vår jord.

Men det finnes skäl, som antyda, att livet är
en ytterst sällsynt produkt i världsalltet. För att
liv skall kunna finnas till, kräves först och.
främst en någorlunda gynnsam temperatur, som
icke får gå långt under vattnets fryspunkt och ej
alltför högt över densamma. Vid låg temperatur
förfryser allt liv, vid för hög temperatur
förtorkar det.

Nu veta vi, att stjärnorna äro glödande massor
med en yttemperatur av tusentals grader. På
dessa himlakroppar är liv alltså uteslutet. Men ute
i rymden råder en temperatur, som obetydligt
överstiger den absoluta nollpunkten, den eviga
kölddödens temperatur (—273 grader). Där
måste livet förfrysa.

I närheten av en stjärna är temperaturen på
grund av utstrålningen mycket hög. Men
efterhand som man avlägsnar sig från stjärnan,
sjunker temperaturen för att slutligen bli den i
tomma rymden vanliga. Men på denna sjunkande
skala träffa vi alltid på ett smalt bälte inom vilket
temperaturen motsvarar den, som råder på vår
jord och i dess närhet i universum. Om någon
himlakropp kretsar inom detta bälte, äger den
åtminstone <sp>en</sp> förutsättning för att äga liv
ombord. Men — inför detta men måste vi
tillsvidare och kanske för alltid stanna — våra moderna
astronomiska instrument ha icke förmått avslöja,
<sp>någon</sp> himlakropp kring <sp>någon</sp> stjärna i
världen, som existerar under dessa betingelser.

Det ser alltså på vetenskapens nuvarande
ståndpunkt ut, som om livet och speciellt
människolivet icke skulle vara skapelsens mål och
krona utan snarare en "biprodukt", någonting
som kommit till av en slump i en undangömd vrå
av rymden. Och livets tillvaro i denna lilla vrå
har hittills ej räckt en bråkdel av en sekund på
världsalltets klocka. Hur länge det ytterligare
kommer att räcka, kunna vi räkna ut: det
kommer att definitivt upphöra den gång jorden icke
längre rör sig inom ett bälte, där temperaturen
möjliggör liv.

Frågan om livets förekomst i universum är
alltså för ögonblicket avförd ur den vetenskapliga
diskussionen. Men det finns så mycket annat,
som lockar och fängslar. Astronomien är och
förblir ett spännande äventyr.</chapter>
<chapter name="Vårt solsystem">
<i><h3>Vårt solsystem.</h3></i>

Vi skola på de närmast följande sidorna skildra
världsalltet av i dag, sådant det gestaltar sig, då
det betraktas med våra dagars hjälpmedel. Först
därefter skola vi undersöka, vilka slutsatser vi
kunna draga av den nuvarande gestaltningen
angående världens tillblivelse och angående dess
slutliga öden.

Vi börja då med våra närmaste grannar eller
de himlakroppar, som tillsammans bilda
solsystemet.

I mer än tre tusen år har man skilt mellan
vandrande himlakroppar <i>(planeter)</i> och fasta
<i>(fixstjärnor).</i> Numera är man visserligen mera
försiktig och säger <sp>skenbart</sp> fasta, men
indelningen är fortfarande lämplig, ty de
himlakroppar, vilkas vandring på himlavalvet vi även
med enkla hjälpmedel kunna följa, höra till vårt
solsystem, under det att de övriga tillhöra mer
eller mindre avlägsna stjärnevärldar.

Vårt solsystem består av tre kategorier
himlakroppar: en stjärna (solen), ett antal planeter av
växlande storlek, vilka kretsa omkring stjärnan,
och ett antal <i>satelliter</i> eller månar, vilka i sin tur
kretsa omkring planeterna.

Först några siffror angående vår egen jord,
vilka böra hållas i minnet som jämförelsetal i
fortsättningen.

Jorden är en nästan klotformig kropp med
omkring trettontusen kilometers genomskärning.
Dess massa ("tyngd") uttryckes i ton med en
sexa åtföljd av tjugoen nollor. Den rör sig
omkring solen i en nästan cirkelrund bana, som är
nära tusen millioner kilometer lång, på ungefär
ett år, vilket ger en hastighet av omkring trettio
kilometer i sekunden. Medelavståndet till solen är
alltså ungefär hundrafemtio kilometer.

Alla dessa siffror äro ungefärliga men därför
lättare att minnas.

Innanför jordens bana röra sig två andra
planeter, nämligen <i>Merkurius</i> (omkring 58 millioner
kilometer från solen) och <i>Venus</i> (omkring 108
millioner kilometer från solen). Närmast utanför
jorden vandrar <i>Mars</i> på 228 millioner kilometers
avstånd från solen.

Dessa fyra planeter, som alla äro av blygsamt
omfång — jorden är störst och tyngst — utgöra
för sig en grupp, som vi bruka kalla de inre
planeternas. Till denna grupp kommer sedan en
annan, de yttre planeternas. Dessa senare äro
genomgående större, i vissa fall ofantligt
mycket större, än de inre. En annan egendomlighet är,
att avståndet mellan Mars och den första yttre
planeten, Jupiter, är påfallande stort eller omkring
550 millioner kilometer. De yttre planeterna äro
<i>Jupiter</i> (318 gånger tyngre än jorden; 778
millioner kilometer från solen), <i>Saturnus</i> (95 gånger
tyngre än jorden; 1.426 millioner kilometer från
solen), <i>Uranus</i> (15 gånger tyngre än jorden;
2.870 millioner kilometer från solen), <i>Neptunus</i>
(17 gånger tyngre än jorden; 4.496 millioner
kilometer från solen) och <i>Pluto</i> (vars massa ännu är
okänd; 4.7S2 millioner kilometer från solen).

Man har gjort den iakttagelsen, att en planets
avstånd från solen i flera fall är ungefär dubbelt
så stort som den närmast innanför liggande
planetens. Detta stämmer tämligen väl för flertalet
men ej alls för Jupiter, ty avståndet mellan
Jupiter och solen är tre gånger större än mellan
mars och solen. Man skulle därför kunna vänta
sig en planet mellan Mars och Jupiter, en planet,
som skulle röra sig på fyrahundra millioner
kilometers avstånd från solen. Någon sådan planet
kände man i äldre tid ej. Däremot började man
för ungefär ett århundrade sedan upptäcka ett
antal himlakroppar, vilka äro ofantligt mycket
mindre än de vanliga planeterna, men som i olika banor
vandra runt solen ungefär där den hypotetiska
planeten mellan Mars och Jupiter borde gått
fram. Detta förhållande är onekligen intressant,
och den som är begåvad med en smula 
vetenskaplig fantasi, kan lätt draga vissa slutsatser därav.
Vi få anledning beröra dessa i ett senare kapitel.

Alla planeterna, både de stora och de små, ha
det gemensamt, att de äro slocknade. Det ljus
de utsända i rymden är indirekt. Det är endast
återkastat solljus. Även den största ibland dem,
vilkens massa är 318 gånger jordens, är en ytterst
blygsam liten himlakropp, som skulle kunna
rymmas mer än tusen gånger i vår sol, vilken själv
dock hör till de mindre stjärnorna.

Omkring jorden kretsar månen. På något
mindre än en månad genomlöper den sin bana,
ständigt vändande samma sida mot jorden. Den
ligger oss tämligen nära, ej fullt 380.000 kilometer
från jordytan. Hela dessa bana är alltså 1,2
millioner kilometer lång och dess hastighet 3.680
kilometer i timmen eller ungefär en kilometer i
sekunden. Månbanans längd är omkring en
niohundradel av jordens.

Även andra planeter ha sina drabanter, som i
likhet med vår måne kretsa omkring
moderplaneten. De två innersta planeterna sakna månar
och beträffande den allra yttersta, Pluto, vet man
ingenting med bestämdhet, men vår granne Mars
har två månar, den stora Jupiter nio, Saturnus
nio eller tio och därjämte en stor "ring",
bestående av smärre partiklar, Uranus har fyra och
Neptunus åtminstone en.

Omloppstiden kring solen är för vår jord 
omkring ett år, men för övrigt växlar den starkt för
olika planeter. Lägst är den för Merkurius
(ungefär tre månader), högst för Pluto (omkring 250
år). Men den bana, som skall tillryggaläggas, är
också av högst olika: längd: för Merkurius
ungefär 365 millioner kilometer, för Pluto omkring
30.000 millioner kilometer. Hastigheten växlar
ännu mera: för Merkurius är den trettio
kilometer i sekunden, för Pluto endast fyra. Varpå
beror detta ? För att kunna besvara den frågan
måste vi närmare studera vår centralstjärna solens
egenskaper.

Solen är, som vi nyss nämnde, ofantligt mycket
större än någon av planeterna. Den har ungefär
330.000 gånger större massa än vår jord. Men
därjämte skiljer den sig från sina planeter ännu
i ett annat avseende: den är en glödande kropp.

Om den befinner sig i gasform eller i
flytande form, vet man icke. Dess atmosfär är
sannolikt förgasad, under det att själva stjärnan med
lika stor sannolikhet befinner sig i annat tillstånd.
Dess täthet är i medelpunkten tre gånger större
än det massiva järnets, men detta utesluter icke
i och för sig, att solen befinner sig i gasform,
eftersom trycket vid medelpunkten är omkring
fyrtio millioner ton på varje kvadratcentimeter.

Hettan är oerhörd. Vid ytan beräknas den
uppgå till ungefär sextusen grader. I de inre delarna
är den naturligtvis ofantligt mycket större.
</chapter>
<chapter name="Gravitationen">
<i><h3>Gravitationen.</h3></i>

Planeterna påverkas av solen i två avseenden:
genom dennas dragningskraft och genom dess
strålning.

När vi i detta sammanhang måste tala om
tyngdlagen, är det kanske onödigt att börja med
det äpple, som Newton såg falla och som gav
upphov till att denna lag blev uttryckt i ord. Vi
kunna i stället antaga, att vi ur en kanon
avskjuta en massiv kula rakt uppåt. Denna kula rusar
uppåt, så länge drivkraften, som den erhöll vid
avskjutandet, är större än jordens attraktion, d.
v. s. populärt talat, större än dess egen tyngd.
Den kan alltså endast rusa i väg till en viss gräns.
Därpå stannar den och börjar falla.
Fallhastigheten är omkring fem meter i sekunden.

Om samma kula kunnat sändas i väg med
mycket hög fart och haft förmågan att oberoende av
luftens motstånd och jordens attraktion bibehålla
denna hastighet, tills den kommit utanför jordens
attraktionskrets, skulle den däremot fortsatt ut i
rymden. Den skulle fortsatt med oförminskad
hastighet, till dess den kom inom en annan
himlakropps attraktionsområde. Den skulle dragits
in i dennas. Men därmed är ingalunda sagt, att
den skulle störta ned på dess yta. Utan snarare
skulle den få sin bana krökt, så att den bildade
en ellips omkring den nya himlakroppen, och där
skulle den sedan fortsatt att snurra runt, till dess
andra betingelser gjort slut därpå.

Varje kropp utövar en viss dragningskraft på
andra. Hos jordiska föremål är denna kraft så
ringa, att vi icke lägga märke till dess
verkningar, men ute i rymden äro förhållandena
annorlunda. Det är denna kraft, som tvingar månen att
ständigt vandra omkring jorden. Och det är
samma väldiga kraft, som driver planeterna i
enorma cirklar omkring vår sol.

Denna dragningskraft, <i>gravitationen,</i> som den
kallas, är naturligtvis störst i närheten av den
himlakropp, av vilken den utövas, och minskar,
efter hand som man avlägsnar sig därifrån. Ja,
man känner tämligen exakt till i vilken grad den
minskar: den minskar omvänt mot kvadraten på
himlakroppens avstånd. Dragningskraften mellan
två himlakroppar är proportionell mot produkten
av deras massor. En stor kropp utövar större
gravitationskraft än en liten.

Solens dragningskraft måste vara större på de
inre planeterna, t. ex; Merkurius och Venus, än
på så avlägsna drabanter som Neptunus och
Pluto. Att Merkurius icke drages in i solen beror
på att dess rörelsehastighet är så stor, att den —
populärt talat — uppväger gravitationen.
Förhållandet med Pluto är detsamma, men eftersom
gravitationen är mindre, behöver
rörelsehastigheten också vara mindre för att en ungefärligen
cirkelrund bana skall komma till stånd. Om
Merkurius i stället för sin nuvarande hastighet, trettio
kilometer i sekunden, haft Plutos, som är fyra
kilometer, skulle den störtat in i solen. Om Pluto
återigen haft Merkurius hastighet, skulle solens
gravitation endast medfört en obetydlig krökning
av dess bana, varefter planeten skulle fortsatt ut
i rymden, tills den påverkats av en annan
stjärnas gravitation.

Då man känner en himlakropps gravitation, kan
man lätt bestämma kroppens vikt (massa). På
så sätt har man genom månens rörelser kunnat
bestämma jordens tyngd och genom planeternas
rörelser bestämma solens. För de olika
planeterna har man i de flesta fall haft deras månar att
utgå ifrån.

De metoder, varigenom en himlakropps massa
bestämmes, kunna icke få en redogörelse här, då
vi vilja undvika allt sådant, som förutsätter
betydande matematiska kunskaper. Däremot skola
vi i detta sammanhang tala om en företeelse, som
kallas <i>Rochegränsen,</i> emedan den ger förklaring
till småplaneternas uppkomst.

Om en mindre himlakropp av en större
tvingas att röra sig omkring densamma, beror det,
som nämnts, i viss mån på den mindre kroppens
rörelsehastighet, vilken form banan kommer att
få. Är hastigheten låg, inträffar det, att
gravitationen under omloppet drager den mindre 
kroppen allt närmare den större. Men ju närmare de
båda kropparna komma varandra, desto större
blir gravitationen. När nu den mindre kroppens
omloppscirkel blivit så liten, att dess radie
understiger 2,45 gånger den större kroppens radie
(Roche-gränsen), splittras den mindre i små
stycken, vilka sedan fortsätta omloppet i
ungefärligen den gamla banan.

Effekten av denna lag har man trott sig finna
i de meteorsvärmar, som stundom uppträda i
kometbanor och som sannolikt äro spillror av
kometer, vilka någon gång kommit innanför någon
stjärnas Rochegräns och därvid splittrats.

En liknande förklaring vill man ge
småplaneterna, som kretsa omkring solen mellan Mars' och
Jupiters banor. Man antar i detta fall, att dessa
små himlakroppar äro skärvor av en planet, i
storlek mellan Mars och Jupiter, som. kretsat
i de nuvarande småplaneternas bana. Det är
emellertid uteslutet, att denna planet någonsin
skulle kommit inom solens Rochegräns. Däremot
är det ganska sannolikt, att den råkat för nära
Jupiter. Denna planet är ju ganska stor.

Avståndet mellan småplaneternas och Jupiters
banor är i våra dagar visserligen 555 millioner
kilometer, under det att Jupiters radie blott är elva
gånger större än jordens eller i runt tal 70.000
kilometer, men planetbanorna ha under tidigare
skeden icke varit så nära cirkelrunda som nu utan
mer eller mindre elliptiska, som t. ex.
kometbanorna i våra dagar. Därför ligger det nära till
hands att antaga, att dessa två planeter någon
gång för millioner år sedan kommit varandra så
nära, att den ena splittrats i de småskärvor, som
vi nu benämna småplaneterna.</chapter>
<chapter name="Strålningen">
<i><h3>Strålningen.</h3></i>

Solen påverkade sina planeter även i ett annat
avseende, nämligen genom sin strålning. Varje
glödande kropp utsänder strålning. Vad är då
strålning? Enklast kunna vi uttrycka det genom
att säga, att strålning är frigjord energi. Men
även energi har massa eller — ur jordisk
synpunkt — tyngd. Denna tyngd är naturligtvis
synnerligen ringa. Om en glödgad järnkula
utsänter strålning, d. v. s. en form av energi, förlorar
den samtidigt i vikt motsvarande vikten av den
utsända strålningen. Men denna är så obetydlig,
att den knappt är märkbar. Detta förklarar, att
det dröjde så länge, innan man upptäckte, att
strålningen verkligen äger massa.

Annorlunda förhåller det sig emellertid med
stjärnorna och — i första hand — med vår sol.
Dess egen massa är så oerhörd att även en
ytterligt liten procentuell viktminskning genom
strålning ger efter jordiska mått ofantligt höga
belopp.

Man har räknat ut, att solenergien
kontinuerligt utgör femhundra trillioner (en femma +
tjugo nollor) hästkrafter. Den solenergi (strålning),
som på detta sätt ständigt slungas ut i rymden,
har en vikt av över fyra millioner ton i sekunden,
vilket på en minut gör 240 millioner ton, på en
timme 15.000 millioner ton och på ett dygn 360
milliarder ton. Under ett år blir det 131 billioner
(131.000.000.000.000) ton. Vad blir ej detta
under den väldiga tidrymd, som solen funnits till
och spritt sitt ljus över rymden? Och likväl skall
det behövas femton billioner år, för att solens
hela energi förråd skall vara uttömt med denna
strålningsmängd.

Det föreligger alltså ingen risk för att vår jord
skall dö kölddöden under varken vår eller våra
barns och barnbarns tid.

Emellertid följer av den viktförlust, som
strålningen innebär, att solen en gång i tiden haft
betydligt större massa än den nu har. Visserligen
har den icke förlorat så hög procent av denna
massa, sedan vår jord föddes för ungefär två
milliarder år sedan. Men gå vi några årbillioner
tillbaka, finna vi, att solen för 5,7 billioner år
sedan hade dubbelt så stor massa som nu, för 7,1
billioner år sedan himdra gånger större massa
än i dag. När solen hade så oerhörd massa, var
strålningen ju också vida större än nu. Läsaren
framkastar måhända, att en så stor och het sol
måste ha försatt sina planeter, åtminstone de
inre, i glödande tillstånd. Härtill kunna vi då göra
den invändningen, att planeterna ej funnos till
under denna tidrymd. Planeterna äro sannolikt
födda "i samma kull" av sin moder solen. Men
därom skola vi tala mera i ett senare kapitel.

Men även på den tiden, då solen hade hundra
gånger större massa än nu, var den blott en liten
blygsam stjärna. Det finns ute i världsrymden
stjärnor så stora, att hela vårt planetsystem
rymmes därinne, och som utstråla ända till trehundra
tusen gånger mera energi än solen.

Vart tar solens strålande energi vägen? Och
vilken roll spelar den i rymden?

Strålningen följer inga bestämda kanaler, som
mynna i de olika planeterna. Den äger i stället
rum i lika stor utsträckning åt alla håll, vilket gör,
att praktiskt taget hela strålningen går förlorad
i rymden. Det som absorberas av planeterna och
deras månar, utgör en försvinnande bråkdel av
en procent. På jordens lott kommer blott en halv
billiondel. Och ändå ha vi tropisk hetta i de
trakter av vår jord, där solstrålarna falla lodrätt!

Det är med strålningen som med gravitationen:
den minskar, efterhand som avståndet ökar. Den
strålning, som träffar Merkurius, är oerhörd i
jämförelse med den, som träffar Neptunus och
Pluto.

Vi veta, att vår jord vrider sig omkring sin
egen axel på ungefär ett dygn. Därigenom
fördelas värmet jämnare på jorden, så att de trakter,
som ligga på samma breddgrader, få i stort sett
samma temperatur, vare sig de ligga på östra
eller västra halvklotet.

Annorlunda förhåller det sig med vissa andra
planeter. Merkurius beter sig ungefär som vår
måne i förhållande till jorden: den vänder
ständigt samma sida mot solen. Därav följer, att den
ena sidan, som dag ut och dag in, dygn efter dygn,
årmillioner efter årmillioner utsattes för solens
förödande hetta, måste vara ofantligt het, under
det att den andra sidan, som aldrig fångar mera
solstrålning, än vad som återkastas från andra
planeter, utan ständigt är vänt ut mot rymdens
köld och natt, måste vara oerhört kall. Enligt
verkställda. mätningar är medeltemperaturen för
Merkurius varma hälft ungefär + 350 grader.
Till jämförelse kan nämnas, att bly smälter vid
327 grader och tenn vid 232 grader. Det faller av
sig självt, att liv icke kan förekomma på
Merkurius.

Vår närmaste granne i rymden är Venus.
Venusbanans radie är "endast" 42 millioner
kilometer kortare än jordens. Venus skulle därför
kunna tänkas ligga inom eller i närheten av det bälte,
där temperaturförhållandena icke lägga hinder i
vägen för livets uppkomst.

I motsats mot Merkurius vänder Venus icke
ständigt samma sida mot solen, men dess
rotationstid, som icke är närmare känd, är dock
betydligt längre än jordens. Under det att jorden
blott behöver ett dygn för att fullborda ett varv
omkring sin axel, behöver Venus flera veckor.
Dagen blir alltså av samma längd som
sommardagen i vissa av de nordligaste trakterna av vår jord
och natten lika lång. Därav följer, att planeten
hinner att bli ofantligt het under den långa
dagen, under det att natten är tillräckligt lång för
att få en medeltemperatur av tjugofem grader
under noll. Medeltemperaturen under dagen
ligger betydligt över middagstemperaturen i de
hetaste trakterna av vår jord.

Närmast utanför jorden vandrar Mars. Denna
planet har en omloppstid av 687 dygn eller nära
två år. Rotationstiden är ungefär fyrtio
minuter längre än jordens. Växlingarna mellan dag
och natt komma därför att erinra om
förhållandena på jorden. Men eftersom Mars rör sig nära
80 millioner kilometer längre bort från solen än
vår jord, måste temperaturen vara betydligt
lägre där än hos oss. På grundval av de mätningar,
som hittills företagits, har man bestämt
maximitemperaturen vid ekvatorn till ungefär 15 grader.
Men den sjunker under fryspunkten redan före
solnedgången även i de hetaste trakterna. På
nordligare och sydligare bredder går 
temperaturen endast undantagsvis över noll, under det att
den i polartrakterna håller sig vid omkring 70
grader kallt. Dessa temperaturer omöjliggöra ju
icke livets förekomst, ej ens i relativt högt
utvecklade former. För ett kulturliv i jordisk
mening saknas dock viktiga förutsättningar, så vitt
vi på vetenskapens nuvarande ståndpunkt kunna
konstatera.

På de yttre planeterna, som vandra på
ofantliga avstånd från solen, är temperaturen vida
lägre. Genom mätningar av den värmemängd, som
jorden mottager från Jupiter, har man kunnat
konstatera, att temperaturen på denna jätteplanet
är omkring 150 grader under noll, eller ungefär
som den skulle vara, om solen vore den enda
värmekällan. Men då man uppmätt samma
temperatur för den dubbelt så avlägsna Saturnus och
blott 20 grader lägre temperatur för den fyra
gånger så avlägsna Uranus, drar man den
slutsatsen, att dessa planeter måste äga någon inre
värmekälla, ty eljest skulle temperaturen i
respektiva fall varit 20—25 grader lägre.

Beträffande de två yttersta planeternas
temperatur vet man ingenting med visshet. Vore
Neptunus uteslutande hänvisad till solen för sin
uppvärmning, skulle den haft en medeltemperatur
av omkring 220 grader under noll, men det är ju
möjligt, att även denna planet förfogar över
någon inre värmekälla.
</chapter>
<chapter name="Stjärnorna">
<h3><h1>Stjärnorna.</h3></i>

Som en väldig, svagt lysande bro spänner
Vintergatan över himlavalvet från horisont till
horisont. I själva verket utgör den en väldig cirkel,
som sträcker sig runt hela jorden och ur vår
synpunkt delar himlavalvet i två lika stora delar.

Vintergatan består av stjärnor. De flesta av
dessa ha så svag skenbar ljusstyrka och sitta så
tätt, att man icke kan urskilja dem med blotta
ögat. Först genom kikarens upptäckt vid 1600
talets början fick man visshet om hur det förhöll
sig med den saken.

Hur skall man förklara, att stjärnorna just i
Vintergatan sitta så skenbart hopgyttrade, under
det att de i andra trakter av rymden sitta
så oerhört glest? Varför är icke materien mera
likformigt fördelad i rymden? Svaret är
överraskande nog: det vi kalla Vintergatan är blott ett
stjärnsystem bland billioner. Och till detta
stjärnsystem hör vår sol och dess planeter.

Att Vintergatan upptager så stor plats på
himlavalvet, beror på att den befinner sig så nära
oss i jämförelse med de andra stjärnsystemen.

Den närmast jorden belägna stjärnan, alfa i
Centauren, befinner sig ungefär 42 billioner
kilometer härifrån. Ljuset från denna stjärna,
vilket rusar fram med en hastighet av 300.000
kilometer i sekunden, behöver fyra och ett fjärdedels
år för att nå till jorden, under det att ljuset från
vår sol blott behöver åtta minuter.

När det gäller stjärnor, som ligga längre borta
och framför allt dem, som befinna sig utanför
Vintergatan, kunna vi icke längre räkna i
kilometer. Då använda vi i stället enheten "ljusår",
vilken motsvarar den sträcka, som ljuset
tillryggalägger på ett år med en hastighet av 300.000
kilometer i sekunden. En av de skenbara grannarna
till den nyssnämnda stjärnan i Centauren ligger
på ett avstånd av 22.000 ljusår. Men ej heller
detta är något "stort" avstånd, när vi besinna,
att vårt eget lilla stjärnsystem, Vintergatan, har
en diameter av 250.000 ljusår. Långt borta i
rymden finnas stjärnor, vilkas ljus behöva
etthundrafyrtio millioner år för att nå fram till vår jord.
Det går över mänsklig förmåga att fatta, vad
dylika avstånd innebära.

De stjärnor, som ingå i en och samma
stjärnbild, ha i verkligheten intet med varandra att
skaffa. Stjärnbilden skapar ett sammanhang mellan
sina stjärnor, vilket endast existerar från vår
synpunkt. De olika stjärnorna ligga ofta på
tusentals, ja, milliontals ljusårs avstånd från
varandra.

För blotta ögat äro stjärnorna blott lysande
punkter av något växlande storlek. Men
betraktas de i starka teleskop, upptäcker man stundom,
att det som skenbart är en enda lysande punkt, i
själva verket är ett helt stjärnsystem. Sådana
stjärnsystem kallas <i>nebulosor.</i> Ordet är av
latinskt ursprung och betyder "töcken". Namnet
har uppkommit, emedan nebulosorna vid
svagare förstoring ge intryck av att vara lysande töcken.

Det finns olika slag av nebulosor. Men bland
dessa intressera vi oss blott för de egentliga,
<i>utomgalaktiska</i> nebulosorna, d. v. s. de nebulosor,
som ligga utanför Vintergatan (även kallad
"galaktiska" systemet).

Dessa nebulosor ha i allmänhet spiralform,
varför de ofta fått bära namnet "spiralnebulosor".
De äga en ofantlig utsträckning och befinna sig i
regel på flera millioner ljusårs avstånd från
jorden. Den ur många synpunkter intressantaste
nebulosan, Andromedanebulosan, ligger oss
ganska nära., Avståndet det är nämligen "endast"
900.000 ljusår. Men läsaren kan få en
föreställning om dess storlek, om vi nämna, att dess tyngd
är 3.500.000.000 gånger större än solens. Den
väger alltså lika mycket som tre och en halv
milliard solar.

Nebulosans kärna utgöres av en starkt
lysande massa, sannolikt glödande gaser. Ifrån
denna kärna utgå spiralvridna armar, vilkas inre
delar äro glödande gasmoln men som längre ut äro
sammansatta av oräkneliga stjärnor. Nu är det
naturligtvis möjligt, att även de inre delarna
bestå av stjärnor, men dessa sitta i så fall så tätt,
att de bilda en även i det starkaste teleskop
oupplöslig ljusmassa.

Spiralnebulosorna befinna sig i ständig
rotation, vilket ju framgår av armarnas spiralform.
Rotationen försiggår skenbart ytterst långsamt,
den tar nämligen för Andromedanebulosan nitton
millioner år i anspråk, vilket betyder, att den icke
hunnit tillryggalägga mer än hundra varv. kring
sin axel, sedan vår jord kom till för två
milliarder år sedan. Men för att komma runt
centralkärnan på nitton millioner år behöva armarnas
yttersta delar i alla fall rusa fram med en
hastighet av flera hundra kilometer i sekunden. Dessa
siffror säga ju en del om nebulosornas
utsträckning. Dessa mått tyckas ju inte stämma med
uppgiften att Andromedanebulosan blott var 3,5
millioner gånger tyngre än vår sol. Men det
förhåller sig så, att nebulosans medeltäthet är
ofantligt mycket mindre, uttryckt i siffror är den
0,0000000000000000000005 av vattnets. I
världsrymden är allting antingen ofattbart stort eller
ofattbart litet.

Om dessa siffror stämma, är
Andromedanebulosan betydligt mindre än Vintergatan, vilkens
rotationstid bestämts till omkring
etthundrafemtio millioner år. Enligt verkställda beräkningar
är Vintergatans tyngd också betydligt större än
Andromedanebulosans eller hundra milliarder
gånger solens tyngd.
Det finns emellertid andra märkvärdigheter
än spiralnebulosorna uti rymden. Vi ha s. k.
vandrande stjärnhopar och klotformiga stjärnhopar,
bestående av en mängd hopgyttrade stjärnor, som
följas åt i rymden. Sådana gyttringar
förekomma även inom det galaktiska systemet.

Vidare ha vi <i>dubbelstjärnorna.</i> Det finns många
fall, då två stjärnor befinna sig skenbart intill
varandra. Ganska ofta är detta fallet blott ur
jordisk synpunkt, ty den ena stjärnan kan ligga
milliontals ljusår längre bort än den andra.

Emellertid förekomma också verkliga
dubbelstjärnor. Sådana kännas igen därpå, att de, om
de studeras med regelbundna mellanrum,
visserligen ändra läge inbördes men aldrig avlägsna sig
från varandra. Stundom beskriver den ena
stjärnan en cirkel omkring den andra, ungefär som
månen kretsar kring jorden, men ännu vanligare
är, att båda kretsa omkring varandra. Rörelsen
kan i senare fallet jämföras med den rörelse, som
utföres av de två kulorna i en hantel, då hanteln
svänges omkring förbindelsestångens mittpunkt.
Stundom stå dessa dubbelstjärnor så nära
varandra, att de te sig som en enkel stjärna även i
teleskopet. I sådana fall blir det spektroskopet,
som fäller utslaget, genom att det visar två olika
spektra i stället för ett. Om spektroskopets
betydelse för bestämmande av stjärnornas rörelse få
vi anledning tala mera längre fram.
Det finns ett slag av dubbelstjärnor, som
källas <i>förmörkelsevariabler.</i> Redan innan man
visste, att dessa voro dubbelstjärnor, hade man
observerat en annan egendomlighet hos dem: deras
ljusstyrka växlade. Det finns, som vi senare
skola finna, flera slag av stjärnor, vilkas ljusstyrka
växlar, men hos de vanliga beror denna växling
på förändringar hos själva stjärnan. Hos
förmörkelsestjärnorna beror växlingen emellertid
på att de båda stjärnorna ha inbördes olika stor
ljusstyrka. När den ljussvagare kommer framför
den ljusstarkare ur jordisk synpnukt, inträffar en
minskning av den skenbara ljusstyrkan. I de fall
då den ena stjärnan är slocknad, uppstår den
egendomligheten, att den lysande stjärnan helt
förmörkas med vissa regelbundna mellanrum, d.
v. s. vid de tillfällen, då den mörka stjärnan
passerar mellan den ljusa stjärnan och jorden.

De i egentlig mening föränderliga stjärnorna
kunna indelas i olika grupper med hänsyn till
förändringarnas uppträdande. En del förändras med
regelbundna mellanrum, andra växla utan någon
skenbar lagbundenhet. De stjärnor, som intressera
oss mest i detta sammanhang, gå under
benämningen <i>Cepheid-</i>varizbler (efter en stjärna i
stjärnbilden Cepheus, hos vilken man först
iakttog denna form av växling).

Hos förmörkelsevariablerna inträdde
minskning av ljusstyrkan plötsligt och försvann lika
plötsligt. Hos cepheidvariablerna försvagas
ljuset så småningom för att plötsligt blossa upp och
åter långsamt försvagas. Det ar därför lätt att
hålla de två typerna i sär.

I "mindre magellanska molnet", ett stjärnmoln
nära Vintergatans gräns, förekommer en stor
mängd cepheidvariabler, om vilka man vet, att
de befinna sig på praktiskt taget samma avstånd
ifrån oss. För ett par årtionden sedan upptäckte
man, att perioden för cepheidernas ljusväxlingar
stod i visst samband med stjärnornas ljusstyrka
Hos mycket ljusstarka stjärnor försiggick den
betydligt långsammare än hos svagare. Då man nu
vet, att de nyssnämnda stjärnorna befinna sig på
ungefär samma avstånd från jorden, vet man
samtidigt, att olikheterna i ljusstyrka måste
vara verklig och ej skenbar. Med andra ord: ju
ljusstarkare en cepheidvariabel i verkligheten är,
desto långsammare försiggår dess ljusvariationer.
Denna iakttagelse har fått mycket stor betydelse,
då det gällt att bestämma avstånden till stjärnor
i andra delar av rymden.

Några siffror kunna belysa dessa
ljusväxlingar. En stjärna, vars ljusstyrka är
tvåhundrafemtio gånger större än solens, genomgår perioden
från mörkare till ljusare och åter på fyrtio
timmar. En stjärna, som är sextonhundra gånger
ljusstarkare än solen, behöver däremot tio dagar
för att genomgå samma period. Om en skenbart

mycket ljussvag stjärna visar sig ha en period
om tio dagar, vet man alltså, att den ringa
ljusstyrkan blott är skenbar och att stjärnan
befinner sig på oerhört stort avstånd från jorden och
har en ljusstyrka, som är sextonhundra gånger
starkare än solens.
</chapter><chapter name="Stjärnornas rörelse">
<i><h3>Stjärnornas rörelse.</h3></i>

Fixstjärnorna äro icke "fixa". De sitta icke
orubbligt fastgjorda vid någon kristallsfär
utanför planetbanorna. De röra sig allesamman med
en hastighet, som aldrig understiger jordens men
ofta är många gånger större än dennas. Att vi
icke märka någonting av dessa oerhörda
hastigheter, beror på avstånden. På tusentals och
milliontals ljusårs avstånd märkes icke en
förflyttning på några millioner kilometer.

Hur kunna vi då veta, att de röra sig? Då vi
sade, att man ingenting märker av stjärnornas
rörelse, menade vi naturligtvis, att man icke kan
konstatera någon förflyttning, på samma sätt som
man konstaterar solens, månens eller planeternas
genom enkla iakttagelser. Annorlunda ställer sig
saken, om en stjärnas position studeras under
årtusenden av ständigt nya generationer forskare.
Då blir även en obetydlig förflyttning i sidled så
småningom märkbar.

Men detta gäller blott förflyttningar i sidled.

Det finns många himlakroppar, som äro på väg
mot eller från jorden, och deras rörelse kan icke
iakttagas på samma sätt. Man måste då 
tillgrippa andra metoder.

Det finns ett instrument, som kallas
<i>spektroskop.</i> Detta instrument uppfångar en stjärnas
spektrum. Vad menas med ett spektrum? Svar:
Om Ni låter vitt ljus, t. ex. solljus, passera genom
ett ämne, t. ex. ett prisma, brytes det vita
ljuset i olika färger: violett-blått-grönt-gult-orange-
rött. Detta är solens spektrum. Regnbågen är
också ett solspektrum. Varför brytes det vita
ljuset i flera färger ? Varför förblir det icke
vitt, när det brytes? Svar: Emedan de olika
strålarna brytas i olika grad. Av samma orsak är
kvällsljuset rödaktigt.

I ett spektrum förekommer alltid ett antal
mörka linjer eller band, betecknande vågor, som
saknas i spektrum i fråga. Varje ämne har sitt
speciella spektrum, som känns igen på de mörka
bandens förekomst. Då man undersöker en stjärnas
spektrum, finner man stundom, att linjesystemet
förskjutits åt det ena eller andra hållet. Hos
somliga ligger det för nära den röda sidan, hos
andra för nära den violetta sidan. I det förra fallet
blir alltså ljuset genomgående rödare än i det
senare. Rött ljus har den största våglängden,
följaktligen är varje ljusvåg längre än den i vanliga
fall skulle: varit. Därav har man dragit den 

slutsatsen, att stjärnan avlägsnar sig från oss. Äro
spektrallinjerna däremot förskjutna åt violett,
anses stjärnan vara på väg mot oss.

Dessa slutsatser bygga på en vetenskaplig sats,
som kallas <i>Dopplers princip</i> och som säger, att de
karakteristiska linjerna i en stjärnas spektrum
förskjuta sig <sp>proportionellt mot den
relativa hastigheten</sp> i synlinjens
riktning så; att spektrallinjerna förskjutas åt den
violetta sidan av spektrum, om stjärnans avstånd
från jorden minskas, och åt den röda sidan, om
avstådet ökas.

Det är synnerligen enkelt att beräkna
förskjutningshastigheten: om spektrallinjerna visa sig äga
en våglängd, som är t. ex. en hundradels procent
längre än normalt, måste stjärnans hastighet i
riktning från jorden en hundradels procent av
ljuset, d. v. s. 300.000 kilometer: 10.000 = 30
kilometer i sekunden.

Den hastighet, varmed stjärnorna förflytta sig,
tycks i allmänhet hålla sig vid omkring trettio
kilometer. Men detta gäller huvudsakligen stjärnorna
inom vårt eget stjärnsystem. Inom en nebulosa
har varje stjärna sin egenrörelse, samtidigt med
att den tvingas med i systemets rotation. Själva
nebulosan nöjer sig ej med att rotera: om
Dopplers princip håller streck, finns det nebulosor, som
rusa bort ifrån oss med hastigheter, som
överstiga sjutusen kilometer i sekunden.

Här ställas vi inför en fråga, som icke kan
förbigås, om den också icke kan
tillfredsställande besvaras: Hur långt kan en nebulösa gå? Hur
stort är världsalltet?

Det går över gränserna för en människas
tankeförmåga att föreställa sig en rymd, som icke
har något slut. Men å andra sidan är det också
omöjligt att fatta, att världsrymden kan ha en
gräns. En gräns, ett hinder, måste ju vara
någonting materiellt, som även detta måste ha ett
slut. Bakom gränsen skulle finnas en ny rymd,
ett nytt tomt rum.

Den som givit oss en fattbar bild av
världsalltet, är Einstein. Han talar om en rymd, som
väl saknar gränser men dock icke är oändlig. Man
tycker, att dessa två egenskaper upphäva
varandra. Men så behöver icke vara fallet. Se på vår
egen jord! Vi kunna fara hur långt som helst på
dess yta, till lands, på vatten eller i luften, utan
att någonsin komma till "världens ände".
Jorden har ur denna synpunkt ingen gräns. Färdas
man tillräckligt långt, kommer man likt
bumerangen tillbaka till utgångspunkten. Men å andra
sidan är jorden icke oändlig, ty hur länge man
än färdas, kommer man ej utöver den geografiskt
givna ytan.

Einstein jämför världsrymden med jordytan.
Ty rymden är liksom jorden en sluten sfär. I
rymden finnas icke raka banor, alla äro krökta,
tack vare att själva rymden är krökt.

Världsrymden är icke att fatta som en sfär, ty
en sfär, som t. ex. jordklotet, har ju en yttre
gräns i sin yta. Nej, man måste jämföra den med
själva jordytan, ehuru den måste fattas i flera än
två dimensioner. Relativitetsteorien förutsätter
fyra dimensioner för varje enhet i rymden:
längden, bredden, höjden — de tre vanliga — och
därtill som fjärde dimension tiden. Detta är
naturligtvis en matematisk konstruktion, en
arbetsteori, som det skulle föra för långt att här närmare
förklara, men den har visat sig utomordentligt
värdefull för forskningen och givit förklaring till
många företeelser, som förr voro lika många
gåtor.

Men den där föreställningen, att rymden vore
jämförlig med jordytan, medför i alla fall vissa
svårigheter. Ty hur stor den än vore, skulle man
till sist komma dithän, att varje himlakropp
återvände till den plats, varifrån den utgått. Det
bleve en meningslös "världen-runt-resa" utan
början, utan mening och utan mål.

Så enkelt är det dock icke. För Einstein är
rymdens storlek bestämd av materien. Så långt det
finns materia, finns det rymd. Där materia icke
finns, finns ej heller någon rymd. När stjärnor
och nebulosor rusa bort ifrån oss, ut i rymden,
betyder detta, att hela rymden växer. De 


spektrografiska mätningarna ha visat de starkaste
förskjutningarna mot rött hos de mest avlägsna
nebulosorna. Rymden skulle alltså växa hastigare
i de yttre delarna.                        

Detta kan åskådliggöras genom en enkel bild:

Antag, att vårt jordklot plötsligt, på en enda
natt, växte till det dubbla. Alla sträckor skulle
då vara dubbelt så långa nästa dag, som de varit
förut. Om det förut varit sexhundra kilometer
mellan Stockholm och Malmö, skulle det nu
vara ett tusen två hundra. Om det förut varit
tiotusen kilometer från polen till ekvatorn, skulle
det nu vara tjugotusen.

På en och samma natt har alltså Malmö
avlägsnat sig sexhundra kilometer, men ekvatorn
nära tiotusen kilometer från Stockholm.
"Hastigheten" skulle i senare fallet vara ungefär
sexton gånger större än i det förra. Ju längre bort
ett föremål befinner sig ifrån oss vid en sådan
utvidgning av jorden, desto större förefaller den
hastighet vara, varmed det avlägsnar sig. Detta
gäller oberoende av var vi själva befinna oss.
Tillämpas denna bild på Einsteins världsrymd,
finna de olika hastigheterna sin förklaring.

Emellertid väcka de största hastigheterna vissa
betänkligheter. En bland de forskare, som
korrigerat och kompletterat Einsteins världsbild,
holländaren de Sitter, har visat att själva det
förhållandet, att en ljuskälla är mycket avlägsen, har
förmåga att förskjuta spektrallinjerna i riktning
mot rott. Förskjutningen skulle alltså vara
resultatet av avståndet + hastigheten.

Det finns ett skäl, som talar för att så är
fallet. Om stjärnor och nebulosor ständigt rusat ut
i rymden med de ovan angivna hastigheterna,
skulle man endast behöva gå några milliarder år
tillbaka i tiden för att finna en världsrymd, där
materien vore sammangyttrad till en enda massa.
Men detta strider mot vetenskapens huvarände
uppskattning av stjärnornas ålder. Denna ror sig
nämligen med billioner år i stället för milliarder.

Med denna fråga ha vi emellertid kommit in
på en annan med ännu större räckvidd, frågan
om världsalltets uppkomst. Därtill skola vi nu
övergå.</chapter>
<chapter name="Världsalltets uppkomst">
<i><h3>Världsalltets uppkomst.</h3></i>

Stjärnorna äro talrika som sandkornen i havet.
Var gång en människa velat uttrycka den högsta,
för människosinnet fattbara talrikhet, har hon
tillgripit jämförelsen med sandkornen (eller
dropparna) i havet eller stjärnorna på himmelen.
Stjärnorna kunna räknas i billioner. Vi se dem
stundom, såsom i vissa trakter av Vintergatan,
så tätt sammangyttrade, som om de bokstavligen
trängdes om platsen i rymden.               

Men detta är blott ett sken. I världsrymden
finns ingen trängsel. Avstånden mellan de olika
stjärnorna äro så enorma, att hastigheter på
hundratals kilometer i sekunden icke märkbart
närma dem till varandra. Hur de än rusa härs
och tvärs genom rymden — ty <sp>alla</sp> stjärnor
äro icke på väg från oss — är risken för
sammanstötningar så oändligt liten, att den knappast kan
tagas med i räkningen, då man vill söka
klarlägga världsalltets historia.

Om vi ville göra oss en karta över
världsrymden och lät varje stjärna representeras av ett
dammkorn, skulle de i intet fall placeras
närmare varandra än trehundra meter. I de allra flesta
fallen skulle det ligga flera kilometer mellan
varje dammkorn. Ja, mellan varje nebulosa fingo vi
lägga sträckor av femtio tusen kilometer. Ett par
millioner sådana nebulosor äro nu kända. En
karta över den kända delen av rymden skulle
alltså — om rymdens största stjärnor
reducerades till sandkorn — få en radie av sju millioner
kilometer. Avståndet från pol till pol på vår jord
är blott omkring tjugotusen kilometer.

Världsrymden gör därför intrycket av en öde
rymd. Materien är i stort sett samlad i några
billioner himlakroppar, som ligga så spridda, att
de största och närmaste blott skönjas som små
lysande punkter. Om de väldiga mängder
materia, varav stjärnorna bestå, varit jämnt
fördelade, i hela rymden, skulle man erhållit en ytterst
tunn gas. Dess täthet skulle varit femton
kvintilliondelar (=15:1+30 nollor) av vattnets
Till jämförelse kan nämnas, att luften omkring
oss har en täthet, som är en åttahundradel av
vattnets. Mellan luftens molekyler finns ett
medelavstånd av tre milliondels millimeter.
Medelavståndet mellan molekylerna i en "utjämnad" rymd
skulle vara omkring en meter.

Innan vi närmare studera den "utjämnade"
världsrymden, som är av ett visst intresse för
frågan om världsalltets uppkomst, skola vi
anföra några ord av den engelske
sextonhundratals-fysikern Newton:

"Om all materia i solen och planeterna och all
materia i universum vore jämnt fördelad över
hela himmelen och varje partikel hade en
inneboende gravitation mot alla de övriga, och om hela
den rymd, uti vilken denna materia vore utspridd,
vore ändlig, så synes det mig, som om materien
utanför denna rymd måste på grund av sin
gravitation sträva att röra sig mot all materia
därinnanför och följaktligen falla ned i centrum av
hela rymden och där bilda en stor klotformig
massa. Men om materien vore jämnt fördelad
genom en oändlig rymd, kunde den aldrig samlas
i en enda massa; utan en del av materien skulle
samlas i <sp>en</sp> massa och en annan del i en annan
massa, så att det bildades ett oändligt antal
stora massor, utspridda på stora avstånd från 
varandra genom hela den oändliga rymden. Och på
så sätt kunde solen och fixstjärnorna uppstå,
förutsatt att materien vore av lysande natur."

Denna teori om världsaltets begynnelse har i
det väsentliga varit beståndande ännu i denna
dag; Vi tänka oss alltså en "urnebulosa",
innehållande all världsrymdens materia jämnt
fördelad till en ytterst tunn gas. Gravitationen hos var
och en av de spridda molekylerna skulle påverka
de andra molekylerna. Skulle det då inträffa,
att molekylerna på något ställe i rymden bli
talrikare än i övrigt, ökas gravitationen på denna
punkt. Molekylerna packas samman till droppar.
Medelst en bild ur fysiken skulle vi kunna säga,
att gasen "kondenseras".

Dropparna eller "kondensationerna" kunde
vara av olika storlek. Äro de små, räcker
gravitationen icke till för att i längden hålla samman dem.
Äro de stora, ökas gravitationen till den grad, att
all materia i närheten drages dit. "Droppen"
växer automatiskt, så länge det är möjligt, d. v. s.
tills all materia inom dess gravitationsområde
dragits dit.

Men för att en kondensation skall kunna bestå
i så förtunnad materia, måste dess massa vara
minst 62,5 millioner gånger solens. Eljest skulle
gravitationen icke räcka till att påverka
molekylerna, vilka ha en normal hastighet av
fyrahundrafemtio meter i sekunden.

Det finns inga stjärnor som äro 62,5 millioner
gånger större än vår sol. Varken solen eller
några kända stjärnor kunna alltså ha uppstått så,
som Newton tänkt sig. Hur kunna vi då säga,
att Newtons teori hållit sig? Jo, det är icke
stjärnorna, som uppstått genom kondensationer. Det
är <sp>nebulosorna.</sp> Som förut nämnts, känna
vi två millioner dylika stjämfamiljer. Det ar ju
en aktningsvärd mängd kondensationer, som
måste ha bildats, för att dessa skulle komma till.

En nebulösa är alltså till sitt ursprung
kondenserad och' förtätad urmateria. När den
uppstod genom att den drog till sig molekylerna och
därpå sammandrog hela sin massa, uppkommo
strömmar i gasmassan. Om dessa strömmar
tillfölje gravitationen gingo i riktning mot
kondensationens medelpunkt, skulle resultatet blivit en
regelbundet sfärisk himlakropp. Men strömmarna
gingo i allmänhet ej sä regelbundna vägar, vilket
hade till följd, att kondensationerna så
småningom råkade i rotation, först mycket långsam men
sedan hastigare, i den mån massan ytterligare
sammandrog sig.

Vi känna flera nebulosor av rent sfärisk form.
Men den stora massan har en ellipsoid form, ja,
de högst utvecklade likna närmast till formen ett.
fickur och ej ett klot. Ju starkare
rotationshastighet, desto kraftigare blir utbuktningen i
ekvatorialplanet.



Nebulosorna äro alltså roterande gasmassor. De
ha i allmänhet en täthet, som är ungefär en
milliard gånger större än urnebulosans, men ännu
är den blott fem tiotusentrilliondelar av vattnets.

För att en kondensation skulle kunna uppstå i
den tunna urnebulosan, måste den vara av
oerhört omfång. Men ju tätare en gasmassa är,
desto mindre kondensationer kunna uppkomma och
bestå. I nebulosornas yttre gasmassor uppstå
kondensationer, som i tyngd äro jämförliga med
stjärnorna.

På så sätt ha stjärnorna kommit till. De
uppstå först i nebulosornas yttersta skikt. Men
efterhand inträffa kondensationer ännu längre in. På
detta sätt fortfar det, tills nebulosans hela
materia kondenserats till stjärnor.

Det hör till saken, att vi känna nebulosor från
alla tänkbara utvecklingsstadier, allt ifrån helt
gasformiga nebulosor ända till rena stjärnmoln.
Vintergatan, tycks intet annat vara än en
nebulosa, vars gasmassor till största delen kondenserats
till stjärnor. Det finns forskare, som antaga, att
dess kärna, som i så fall befinner sig bakom
mörka materiemoln i riktning mot Skorpionens
stjärnbild, ännu utgöres av en gasmassa, varifrån
nya stjärnor fortfarande utgå. Alla stjärnor ha
redan från början en rotation, förorsakad av de
strömmar i gasmassan, som måste uppstå på
grund av gravitationen.

Vi ha nu utvecklingsgången klar:
<i>kaos</i> (urtillstånd) — <i>nebulosor</i> — <i>stjärnor.</i>

Sedan är det att gå vidare och pröva, i vad
mån det ovan beskrivna förloppet äger rum även
i den följande utvecklingen, nämligen vid
uppkomsten av dubbelstjärnor och planeter.

Vi ha förut nämnt, att solen under
årbillionernas lopp förlorat större delen av sin ursprungliga
massa till följe strålningen. Detta gäller alla
lysande kroppar, alltså både nebulosor och enstaka
stjärnor. Det mesta av strålningen går ut i
rymden utan att absorberas av andra himlakroppar.
Det som absorberas av en stjärna, är en
försvinnande del av det som utstrålar därifrån.

I och med att massan minskar, sammandrages
stjärnan. Dess diameter minskas. Och samtidigt
ökas dess rotationshastighet. Vår sol roterar
mycket hastigare nu än för sju billioner år sedan.

När en stjärna fått tillräckligt hastig rotation,
skulle man på grund av det förut sagda kunna
vänta sig, att den slungar ut materia i form av
kondensationer omkring sin ekvator. Men detta
är på matematisk väg motbevisat. Dessa
kondensationer skulle icke kunnat äga bestånd, emedan
de skulle vara för små. Man måste därför söka
efter en annan förklaring.

Vi vända oss först till de förut omtalade
verkliga dubbelstjärnorna. I deras fall skulle man ju
kunna tänka sig utvecklingshistorien så: två
stjärnor ha någon gång under årbillionernas lopp
kommit varandra för nära. Den ömsesidiga
gravitationen har ändrat deras banor, så att de slutligen
kommit att kretsa runt i små cirklar med samma
sida ständigt vända mot grannen. Hur
bestickande denna förklaring än förefaller vara, håller den
dock icke streck inför matematikens vittnesbörd
— och astronomi är och blir i sin högsta form
matematik.

Dubbelstjärnor <sp>kunde</sp> naturligtvis tänkas ha
ett sådant ursprung i något enstaka fall, men de
kända dubbelstjärnorna äro alltför talrika, för att
deras uppkomst skulle kunna förklaras ur det
tillfälliga mötet mellan två enkla stjärnor.

Om en himlakropp alltigenom består av gas,
kommer dess tyngdpunkt att ligga i centrum,
emedan gaser äro lätta att pressa ihop. Annorlunda
är förhållandet med vätskor, såsom vatten. En
kropp, som består av en med vatten jämförlig
vätska, får ingen masskoncentration mot
medelpunkten utan bibehåller samma massa alltigenom.
Denna kropp får vid rotationen en avplattad form
men bildar ingen starkt utskjutande kant kring
ekvatorn, som fallet är t. ex. med
spiralnebulosorna. Den bildar alltså en ellipsoid.

Rotationshastigheten fortsätter att ökas. Då
inträffar det, att själva ekvatoriallinjen, som
hittills varit cirkelrund, också börjar bli elliptisk.

Till slut ser stjärnan ut som en cigarr eller —
ännu bättre — som en torped.

Därefter börjar massan samla sig kring två
skilda punkter, under det att en hopsnörning äger
rum mellan dem. Båda tyngdpunkterna röra sig
nu utanför men omkring stjärnans ursprungliga
axel. Slutligen brister insnörningen, och den
gamla stjärnan är delad i två, som kretsa omkring
varandra.

Detta förlopp är aldrig iakttaget i verkligheten
utan helt och hållet baserat på den matematiska
analysen. Vi känna ingen stjärna, som är i färd
med att dela sig enligt ovan angivna metod, men
vi känna å andra sidan ej heller något fall, då två
ursprungligen enstaka stjärnor på grund av
gravitationen kommit att kretsa omkring varandra.
Däremot ha vissa forskare i detta sammanhang
fästat uppmärksamheten på de variabla stjärnor,
som vi nyss lärt känna under namnet cepheider.
Måhända bero växlingarna i dessas ljusstyrka på
att de befinna sig i ett inre uppror, som står i
samband med en förestående delning? Detta är än
så länge blott ett antagande, men det är
sannolikt, att förbättrade instrument och arbetsmetoder
så småningom skola bringa klarhet även över den
gåtan.

Vända vi oss sedan till vårt planetsystem, måste
vi söka en annan förklaring till dess uppkomst.
Planetsystem äro i motsats till dubbelstjärnor så
ytterligt sällsynta, att de torde kunna ha
sammanhang med de ytterligt ovanliga fall, då en stjärna
kommit så nära en annan, att den ömsesidiga
gravitationen utövat starkare verkan. Vi känna
nämligen endast ett planetsystem, det vi själva
tillhöra.

Vi veta, att tidvattnet vid världshavens kuster
är att hänföra till månens gravitation. Månen
drar med sig en flodvåg över havet. När den
passerat vidare, så att verkningen av dess
gravitation, avtager, sjunker vågen tillbaka, och ebb
uppstår.

Någonting liknande inträffar på två stjärnor,
när de passera varandra tillräckligt nära men utan
att stöta ihop. Väldiga flodvågor dragas fram
över deras ytor, ja, äro de mycket nära varandra,
bli flodvågorna till flammor eller armar av gas,
störst hos den stjärna, som har mindre täthet.
I denna gas flamma uppstå snart kondensationer.
De största av dessa växa och förtätas, och så
brister hela flamman sönder i flera massor av
växlande storlek. Planeterna ha kommit till.

Dessa nyfödda himlakroppar stå i början
under inflytande av båda stjärnorna och få därför
mycket invecklade banor. Men den främmande
stjärnan avlägsnar sig snart, och då bli
planeterna hänvisade till att kretsa omkring
moderstjärnan.

Sedan börjar en växelverkan mellan solen och
planeterna, särskilt de närmast belägna. Hos dem
framkallar solen en stark stormflod, som
bromsar upp rotationshastigheten, samtidigt med att
kontrahenterna drivas i sär. Detta förklarar, att
Venus har mycket låg rotationshastighet och att
Merkurius bromsats in så till den grad, att den
ständigt vänder samma sida åt solen.

Samma krafter bära skuld till att månen
ständigt vänder samma sida mot jorden. Och vad
märkligare är: Månen kommer så småningom att
hejda jordens rotation. De tidvattensvågor, som
ständigt rulla fram i motsatt riktning mot
rotationen, verka som broms. Inverkan är naturligtvis
obetydlig, men man kan med visshet säga, att
jordens rotation en gång varit betydligt hastigare än
nu. Den avtar ständigt, tills den dag kommer —
efter femtio milliarder år — då jorden kommer
att ständigt vända samma sida mot månen. Den
ena sidan får då ständigt månsken, den andra får
aldrig se någon måne. Och från morgon till afton
hinna fyrtiosju av våra nuvarande dygn förflyta.

Hur har månen själv kommit till? Man har
gissat, att den är en främmande himlakropp, som av
någon anledning kommit för nära jorden och
tvungits kretsa omkring oss i evärdeliga tider.
Ja, man har till och med tänkt sig möjligheten
av att vår jord tidigare haft flera månar, vilka
efter varandra dragits in i dess trollkrets och
slutligen kommit jorden så nära, att de en efter en
störtat in i vår planet. Detta strider dock emot
vad man tror sig veta. Man räknar visserligen
med att jordens rotation i en framtid kommer
att ytterligare minskas och samtidigt därmed
månens, varvid den senare skall dragas allt närmare
jorden. Men när den kommit så nära jorden som
tjugotusen kilometer — eller avståndet från pol
till pol — kommer jorden att framkalla en så
våldsam stormflod på månen, att hela satelliten
spränges i småbitar, vilka sedan skola kretsa
omkring jorden på samma sätt som Saturnus' ring
— vilken haft en dylik historia — i våra dagar.

Vi måste därför söka en annan förklaring till
månarnas uppkomst. En sådan finna vi lätt
genom att jämföra månar och planeter. Månen är
ett stycke av jorden, liksom jorden är ett stycke
av solen. Planetbanorna voro, som nämnts,
tämligen oregelbundna i början. Jorden — och andra
månförsedda planeter — har någon gång, innan
den hunnit svalna, kommit så nära solen, att
dennas gravitation dragit ut en gasflamma, vari den
blivande månen kondenserats.

Sådan tänker man sig i korthet vårt universums
historia: kaos — nebulosor — stjärnor —
planeter — månar. Vi kunna icke bevisa denna teori,
men i stort sett torde den kunna hävda sig, även
om enstaka detaljer komma att få en annan
förklaring, i den mån vetenskapen skrider framåt.
Det är en utveckling, som sträcker sig över 
ofattbara tidrymder. Vi anslå stjärnornas ålder till
åtta till tio billioner år, men då återstår den långa
utvecklingen från kaos till nebulosor och från
nebulosor till stjärnor. Vi förirra oss i det, som går
över allt mänskligt, om vi vilja pröva en
gissning.
</chapter>
<chapter name="Ragnarök">
<i><h3>Ragnarök.</h3></i>

Våra förfäder tänkte sig, att jord och himmel
en gång skulle gå under i en väldig katastrof,
som de kallade Ragnarök. Och ur Ragnarök
skulle en ny himmel och en ny jord framgå.

Den moderna astronomien räknar icke med
motsatserna "himmel" och "jord". Den har
reducerat jordens betydelse till vad den verkligen är
— en milliondel av ett stoftkorn i en gränslös
rymd. Men den värld, vi leva i, skall dock en
gång gå under. Världsalltet är ingen
evighetsmaskin. "Alla floder rinna ut i havet", säger
Predikaren, "och ändå blir havet aldrig fullt; där
floderna förut ha runnit, dit rinna de ständigt åter".
Det ser ju ut som ett "perpetuum mobile", men
vi må komma ihåg, att vore icke solen, vore ej
heller detta. Det finns en kraft, som styr och
ställer på jorden, det är solen. Men finns det en
sådan kraft, som styr och ställer i universum, det
är frågan. Besvara vi den frågan nekande och
alltså erkänna, att vi icke känna någon förnyelsens
kraft, som står över och utanför världsalltet, inse
vi också, att allting går mot en ovillkorlig
förintelse. De glödande stjärnorna må sända ut sin
strålning i billiontals år. De kunna dock ej
hindra, att deras massa minskar, långsamt men
obevekligt. När till sist all strålning gått ut i
rymden och i det långa loppet förvandlats från energi
till värme, vad blir då kvar? Värmet? Det skulle
räcka till att höja världsrymdens temperatur en
sextondels grad.

Se vi åter till vår egen jord, befinna vi oss, mitt
i denna döende värld, blott i begynnelsen av vår
utveckling. Hela vår kultur är femtusen år
gammal. En engelsk astronom har valt en bild, som
må avsluta denna lilla skildring. Han jämför de
tillryggalagda femtusen åren med ett frimärkes
tjocklek. Om vi lägga ett nytt frimärke ovanpå
det första, representerar det de närmaste
femtusen åren. Stapla vi sedan frimärke på frimärke,
tills vi få en packe så hög som Mont Blanc, få
vi en bild, som svarar mot den tid, som återstår
för vårt släkte på jorden. När vi belåtna med
vad vi och våra förfäder uträttat under den
första femtusenårsperioden, ställas inför denna
visshet, kunna vi ha lust att säga med den fromme
juden för snart tvåtusen år sedan: "Vad månde
bliva av detta barn?" Många av oss skulle kanske
vilja ge tio år av sitt liv nu för att så skåda det
underbara, en fjärran framtid skall bära i sitt
sköte — blott för en enda sekund.
</chapter>

<b>Extrainkomster

genom NKI-kurser</b>


"Jag har haft ganska mycket arbete med
reklamskyltar och textning och hoppas på ännu
mer till julen. Jag kan på det varmaste och
uppriktigaste tacka NKI." — E. K. Tannefors.

"Det är tack vare den präktiga
undervisningen jag erhållit vid NKI som möjliggjort, att
jag på lediga stunder kunnat förtjäna en
extra slant. Det skall bli ett nöje att till alla
vänner och bekanta, som , intressera sig för
teckning rekommendera Eder utmärkta skola."
— A. R. Olseröd.

"Jag har utfört 5 villaritningar, sedan jag
avslutat mina studier i byggnadslära och
ritning hos Eder — allt tack vare Eder
utmärkta undervisning." — A.  L. Göteborg.

<i>Det   lönar   sig   alltid   att   studera   vid</i>

<b>NKI   NORÉNS KORRESPONDENS INSTITUT</b>

<i>Skriv i dag efter prospekt för det, som
intresserar Er.  -  Det erhålles gratis!</i>

Pris häft. kr. 1:25

<sc>thule-Tr.</sc> 340823.
