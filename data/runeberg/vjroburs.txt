




<table o>
<td c><h1>INGENIÖR ROBURS LUFTFÄRD</h1>
<td c><small>AF</small>
<td c><big><b>JULES VERNE</b></big>
<td c>———
<td c><small>ÖFVERSÄTTNING</small>
<td c>———
<td c>NY, ILLUSTRERAD UPPLAGA,
<td c><small><sp>UTGIFVEN UNDER LEDNING AF</sp></small>
<td c><b>G. NORDENSKIÖLD</b>
<td c><img></img>
<td c>STOCKHOLM<br><small>F. & G. BEIJERS BOKFÖRLAGSAKTIEBOLAG</small>
</table>

<table o>
<td c>üPSALA 1894<br><small>ALMQVIST & WIKSELLS BOKTRYCKERI-AKTIEBOLAG.</small>
</table>

<h2><sp>Innehåll</sp>.</h2>
<h2><small>——</small></h2>

1 kap.: Hvari den lärda och den okunniga verlden äro båda lika
förvånade. — 2 kap.: I hvilket medlemmarna af Weldoninstitutet 
disputera utan att lyckas komma öfverens. — 3 kap.: I hvilket en ny
personlighet icke behöfver presenteras, emedan han åtager sig detta besvär
sjelf. — 4 kap.: I hvilket författaren försöker att, apropos betjenten
Frycollin, åter upprätta månens anseende. — 5 kap.: I hvilket ett
stillestånd i fiendtligheterna uppgöres mellan presidenten och sekreteraren
vid Weldoninstitutet. — 6 kap.: Hvilket ingeniörer, mekanici och andra
fackmän kanske gjorde klokast i att hoppa öfver. — 7 kap.: I hvilket
Onkel Prudent och Phil Evans ännu icke vilja låta sig öfvertygas. — 8
kap.: I hvilket man får se, att Robur beslutar sig för att besvara en
vigtig fråga, som ställes till honom. — 9 kap.: I hvilket Albatros
tillryggalägger nära tio tusen kilometer, hvilka sluta med ett lyckligt språng.
— 10 kap.: I hvilket man får veta, hvarföre och på hvad sätt betjenten
Frycollin blir tagen i släptåg. — 11 kap.: I hvilket Onkel Prudents vrede
växer i förhållande till qvadraten på hastigheten. — 12 kap.: I hvilket
Ingeniör Robur handlar som om han ville täfla om ett af de Monthyonska 
prisen. — 13 kap.: I hvilket Onkel Prudent och Phil Evans fara
öfver ett helt haf utan att känna af någon sjösjuka! — 14 kap.: I
hvilket Albatros gör något, som kanske ingen kan göra efter. — 15 kap.:
Hvari passera saker, hvilka verkligen förtjena att berättas. — 16 kap.:
Hvilket lemnar läsaren i en obehaglig ovisshet. — 17 kap.: I hvilket
man går två månader tillbaka i tiden och sedan hoppar nio månader
framåt. — 18 kap.: Hvilket afslutar denna sannfärdiga berättelse om
Albatros, utan att den dock får något egentligt slut.

*


<chapter name="1. kap. Hvari den lärda och den okunniga verlden äro båda lika förvånade">

<table o>
<td c>FÖRSTA KAPITLET.
<td c><big><b>Hvari den lärda och den okunniga verlden äro
båda lika förvånade.</b></big>
</table>

“Pang! <sp>...</sp> Pang! <sp>...</sp>“

De båda pistolskotten brunno af nästan samtidigt.
En ko, som gick och betade helt fredligt på femtio stegs
afstånd från platsen, träffades af en kula i ryggraden.
Den stackars kon hade emellertid ingenting med saken
att skaffa!

Ingendera af de båda motståndarna hade blifvit
sårad.

Hvilka voro då dessa båda gentlemen?

Det vet man icke, och dock skulle ju detta varit
ett lämpligt tillfälle att bevara deras namn åt
efterverlden. Allt hvad man har att förmäla om dem är,
att den äldre var engelsman och den yngre amerikanare.
Om det deremot gäller att utpeka hvar den plats var
belägen, der den oskyldiga idislaren betade sin sista
grästorfva, så är ingenting lättare än detta. Det var på
Niagaras högra strand, icke långt från den hängbro,
som förenar den amerikanska och den kanadensiska
stranden, trettiosex kilometer nedom vattenfallen.

Engelsmannen gick nu fram till amerikanaren:

— Jag påstår i alla fall, att det var <i>Rule Britannia!</i>
— sade han.

— Nej, det var <i>Yankee Doodle</i>, — svarade den
andre.

Grälet hotade att blossa upp igen, då ett af vittnena
— utan tvifvel af intresse för nötboskapen — försökte
mäkla fred, i det han sade:

— Låtom oss antaga, att det var <i>Rule Doodle</i> och
<i>Yankee Britannia</i>, och sedan kan det verkligen vara tid
att tänka på frukosten.

Denna kompromiss mellan Englands och Amerikas
båda nationalsånger blef till allmän belåtenhet antagen.
Amerikanarna och engelsmännen begåfvo sig tillbaka
öfver till venstra stranden för att intaga sin frukost på
hotell Goat-Island — ett neutralt område mellan de båda
vattenfallen.

Det skulle vara synd att störa dem, der de nu sitta
omgifna af den traditionella skinkan med förlorade ägg,
kall roastbiff med pickles och floder af thé, som skulle
kunnat göra de ryktbara vattenfallen afundsjuka.
Derför skola vi också låta dem vara i fred, allra helst som
det är föga troligt, att vi komma att sysselsätta oss
med dem något vidare under berättelsens gång.

Hvilkendera hade rätt, engelsmannen eller
amerikanaren? Det är en sak, som skulle varit svår att
afgöra. Men denna duell är i alla händelser ett bevis på
i huru hög grad upphetsade sinnena voro, icke allenast
i nya utan äfven i gamla verlden, med anledning af ett
oförklarligt fenomen, hvilket sedan ungefår en månad
tillbaka satte myror i hufvudet på alla menniskor.

<sp>...</sp> <i>Os sublime dedit cælumque tueri</i> har Ovidius
anfört såsom den största ära för menskligheten. Himlen
hade också i sanning aldrig blifvit så uppmärksamt
betraktad sedan menniskans första uppträdande på
jordklotet.

Förhållandet var, att man under den föregående
natten hört basunljud, hvilka tycktes komma uppifrån
luften. Detta fenomen hade observerats i den del af
Canada, som är belägen mellan Erie- och Ontariosjöarna.
Somliga hade tyckt sig höra <i>Yankee Doodle</i>, andra åter
<i>Rule Britannia</i>. Detta var anledningen till den duell
mellan engelsmannen och amerikanaren, som slutade med
en frukost på hotell Goat-Island. Det är möjligt, att det
när allt kommer omkring icke var någondera af dessa
båda nationalsånger. Men hvad som ingen kunde
betvifla, det var att detta besynnerliga ljud hade det
egendomliga med sig, att det tycktes komma från himlen.

Skulle man tro, att det var någon cherubini eller
serafim, som blåste i en himmelsk basun? <sp>...</sp> Eller var
det icke snarare någon munter luftseglare, som roade
sig med att blåsa på detta välljudande instrument, hvaraf
ryktets gudinna gör ett så bullersamt bruk?

Nej! Här var hvarken fråga om ballong eller
luftseglare. Ett högst ovanligt fenomen tilldrog sig i de
lägre luftlagren — ett fenomen, om hvars såväl
beskaffenhet som upphof man förblef i fullständig okunnighet.
Den ena dagen uppenbarade det sig öfver Amerika,
fyrtioåtta timmar senare öfver Europa, och åtta dagar
senare i Asien, öfver “det himmelska riket“. Men om det
nu icke var yttersta domens basun, som signalerade sin
väg genom rymden, hvad kunde det då vara för en basun?

Detta spörjsmål framkallade i alla jordens länder,
konungariken så väl som republiker, en viss oro, som
det var af vigt att lugna. Om ni i er våning hör några
besynnerliga, oförklarliga ljud, söker ni icke då att så
fort som möjligt få reda på orsaken dertill? Och om
alla efterforskningar äro förgäfves, lemnar ni icke då er
våning och flyttar till en annan? Jovisst, utan tvifvel!
Men här var det ej fråga om <i>en våning</i>, utan om hela
jordklotet. Här fans ingen möjlighet att lemna detta
för att flytta till månen, Mars, Jupiter, Venus eller
någon annan planet i solsystemet. Det var således
nödvändigt att försöka upptäcka, hvad som försiggick, icke
i den omätliga rymden, utan i luftlagren. Ty som det
är alldeles gifvet, att der det icke fins luft, der kan icke
heller något ljud uppstå, och ljud nu verkligen förnams
— alltjemt den förargliga basunen! — så måste detta
bero på, att fenomenet egde rum midt uti det jorden
omgifvande luftlagret, hvars täthet uppåt aftager, men som
sannolikt sträcker sig hundra kilometer från jordytan.

<img><i><small>Ill. L. Benett<tab><tab><tab><tab>PANNEMAYER</small></i>
“Pang! <sp>...</sp> Pang! <sp>...</sp>“ (sid. 5).</img>

Naturligtvis diskuterades frågan i tusentals
tidningar; de skärskådade den från alla sidor, gjorde den
ömsom klarare och ömsom dunklare, omtalade sanna
fakta och falska fakta, skrämde och lugnade sina läsare
— allt för vinnande af spridning — och uppeldade
derigenom den lättrörliga stora massan. Alla politiska
intressen trädde för en tid i skuggan, och förhållandena
ledo likväl alls ingen skada deraf. Men hvad var det
då som försiggick?

Man rådfrågade alla observatorier i hela verlden.
Om icke de kunde besvara frågan, hvartill skulle då
observatorierna tjena? Om astronomerna, som kunna se
dubbel- och trippelstjernor på flera hundra millioner
kilometers afstånd från jorden, icke äro i stånd att angifva
orsaken till ett kosmiskt fenomen inom endast ett par
kilometers omkrets, hvad är det då för nytta med
astronomerna? Också rigtades under dessa vackra
sommarnätter mot himlen allt hvad som fans af teleskoper,
kikare, tuber, lorgnetter, binokler, monokler, i alla
storlekar och till ett antal, som skulle varit svårt att
närmare angifva. Troligtvis allra minst hundratusen; tio,
tjugu gånger så många, som alla de stjernor man med
obeväpnadt öga kan urskilja på firmamentet. Det är då
säkert, att aldrig hade en förmörkelse, observerad
samtidigt i alla delar af verlden, förorsakat en sådan
uppståndelse. Observatorierna svarade, men otillfredsställande. 
Hvar och en uttalade sin åsigt, men af dessa
åsigter funnos der icke två, som stämde öfverens. Detta
gaf anledning till ett inbördes krig inom den lärda
verlden under de sista veckorna af April och de första
veckorna af Maj.

Observatoriet i Paris visade sig mycket förbehållsamt. 
Ingen af sektionerna uttalade någon bestämd åsigt.
I den matematiskt-astronomiska sektionen hade man icke
värdigats anställa observationer; i sektionen för
meridianobservationer hade man ingenting upptäckt; i 
sektionen för fysiska observationer hade man ingenting
varseblifvit; i sektionen för landtmäteri hade man ingenting
märkt; i den meteorologiska hade man ingenting
observerat; och slutligen i räknarnes sektion ingenting sett.
Det var då åtminstone en öppen bekännelse. Samma
uppriktighet förekom vid observatoriet i Montsouris och
vid den magnetiska stationen i parken Saint-Maur; samma
aktning för sanningen hos “Bureau des Longitudes“.

*

I landsorten var man litet mera medgörlig. Det
kunde hända, sade man, att man natten mellan 6:te och
7:de Maj hade observerat ett ljussken af elektriskt
ursprung, som hade varat på sin höjd tjugu sekunder.
Öfver Pic-du-Midi hade detta ljus visat sig mellan klockan
nio och tio på aftonen. I det meteorologiska
observatoriet vid Puy-de-Dôme hade man varseblifvit skenet
mellan ett och tu på morgonen; vid Mont Ventoux i
Provence mellan två och tre; i Nizza mellan tre och fyra
och slutligen på Semnos-alperna mellan Annecy, Bourget
och Léman i det ögonblick, då morgonrodnaden purprade
horisonten.

Det gick naturligtvis icke an att förkasta alla dessa
observationer. Man kunde icke tvifla på, att icke
ljusskenet iakttagits på olika ställen efter hvart annat under
loppet af några timmar. Det måste således härleda sig
från flere lysande föremål, som genomforo jordens
atmosfer eller också från ett enda, men i så fall måste
detta kunnat röra sig med en hastighet af närmare
tvåhundra kilometer i timmen.

Men hade man då aldrig om dagen kunnat
upptäcka något ovanligt fenomen i luften?

Aldrig!

Men hade icke åtminstone basunen låtit höra sina
toner tvärsigenom luftlagren?

Icke det minsta ljud hade förnummits under tiden
mellan solens upp- och nedgång.

I Stor-Britannien blef man högeligen förvånad.
Observatorierna kunde alls icke komma öfverens.
Greenwich lyckades icke att blifva enigt med Oxford, ehuru
båda voro af den åsigten, att “det icke var någonting“.

— En optisk villa! — sade den ena. — En akustisk
villa! — sade den andra. Diskussionen rörde sig
således om hvad det var för slags villa, men att det var
en villa, derom voro båda eniga.

Vid observatorierna i Berlin och i Wien hotade
diskussionen att förorsaka internationella förvecklingar.
Men Ryssland, representeradt af direktören för
observatoriet i Pulkova, öfvertygade dem om, att de hade rätt
båda två; det berodde nemligen på från hvilken
synpunkt de utgingo vid bedömandet af detta fenomens
beskaffenhet, hvilket var omöjligt i teorien, men möjligt i
praktiken.

I Schweiz, vid observatoriet i Saütis i kantonen
Appenzell, på Rigi, på Gäbris, S:t Gothard, S:t
Bernhard, Julier och Simplon, i Zürich och vid Somblick bland
Tyroleralperna visade man prof på en ytterlig
försigtighet beträffande detta faktum, som ingen någonsin kunnat
konstatera — hvilket ju var särdeles förståndigt.

Men i Italien, vid de meteorologiska stationerna på
Vesuvius, vid stationen på Etna, inrymd i det gamla
Casa Inglese, på Monte Cavo, öfver allt tvekade icke
observatörerna att erkänna, det fenomenet verkligen egde
rum, alldenstund de hade kunnat se det en dag i form
af en liten ånghvirfvel och en natt i form af ett
stjernskott. Men hvad det för öfrigt var, derom visste de
absolut ingenting.

Detta hemlighetsfulla fenomen började nu i sjelfva
verket att trötta vetenskapsmännen, under det att det
fortsatte att uppelda, ja, till och med förfära den
okunniga hopen, hvilken alltid, tack vare en af naturens
visaste lagar har bildat, bildar och skall bilda den
kompakta majoriteten här i verlden.

Astronomerna och meteorologerna skulle således
hafva upphört att vidare sysselsätta sig med saken,
såvida ej, natten mellan den 26:te och 27:de vid
observatoriet Kautokeino i Finnmarken, och natten mellan den
28:de och 29:de vid observatoriet på Spetsbergen,
norrmännen å ena och svenskarna å andra sidan hade enat
sig om en sak, nemligen: att de midt uti ett norrsken
sett ett slags stor fogel, ett slags vidunder i luften. Om
det också hade varit omöjligt att urskilja hans byggnad,
så hade det dock icke varit tvifvel underkastadt, att icke
han slungat omkring sig små föremål, hvilka detonerat
som bomber.

I Europa ville man naturligtvis icke tvifla på
riktigheten af dessa observationer, som gjorts i Finmarken
och på Spetsbergen. Men hvad som föreföll underbarast
af allt, det var att svenskar och norrmän verkligen
kunnat blifva eniga i någon punkt.

Man skrattade åt den förmodade upptäckten vid
alla observatorier i Syd-Amerika, Brasilien, Peru och la
Plata, vid observatorierna i Australien, i Sidney och
Adelaïde så väl som i Melbourne. Och det australiska
skrattet hör till det mest smittsamma.

Det var endast föreståndaren för <i>en</i> meteorologisk
station, som sökte tyda den omtvistade gåtan. Det var
en kines, föreståndaren för observatoriet Zi-Ka-Wey,
uppfördt midt på en vidsträckt slätt, på minst fyrtio
kilometers afstånd från hafvet, med en omätlig horisont,
omgifven af den klaraste luft.

— Det kunde ju hända, — sade han, — att
föremålet i fråga helt enkelt vore en — flygmaskin!

Hvilket skämt!

Om nu tvisterna voro lifliga i gamla verlden, så
kan man lätt tänka sig huru förhållandet skulle vara i
den del af nya verlden, hvars största område utgöres af
Förenta staterna.

Man vet, att en yankee aldrig går några omvägar.
Han går sin väg framåt, och vanligen den, som för rakt
till målet.

Också tvekade icke observatorierna i Förenta
staterna att säga hvarandra sanningen. Om de icke
kastade sina objektiver i hufvudet på hvarandra, så berodde
detta på, att de just nu hade mest behof af dem.

I denna så omtvistade fråga förfäktade
observatorierna i Washington inom distriktet Columbia och i
Cambridge i staten Duna sina åsigter gent emot
observatorierna vid Darmouth College i Connecticut och i
Aun-Arbor i Michigan. Ämnet för deras tvist rörde sig icke
om det observerade föremålets beskaffenhet, utan om det
bestämda ögonblicket, då det observerats. Ty alla
påstodo sig hafva sett det samma natt, samma timme,
samma minut, ja, samma sekund, ehuruväl det mystiska
föremålets bana endast intog en obetydlig höjd öfver
horisonten. Dessutom är afståndet mellan Connecticut,
Michigan, Duna och Columbia så stort, att man kunde
hafva skäl att betvifla möjligheten af denna fyrdubbla
observation, gjord i samma ögonblick.

Dudley i Albany i staten New-York och
militärskolan i West-Point gåfvo sina kolleger orätt i en
skrifvelse, hvari de med siffror angåfvo sagda kropps
rektascension och deklination.

Men det visade sig senare, att alla dessa
observatörer misstagit sig om föremålet, och att detta var en
meteor, som endast hade passerat igenom atmosferens
mellersta luftlager. Således kunde icke denna meteor
vara föremålet i fråga. Hur skulle för resten sagda
meteor kunnat blåsa basun?

Hvad nu beträffar denna basun, så försökte man
förgäfves att hänföra dess ståtliga fanfarer till de
akustiska villornas område. Härvidlag hade öronen bedragit
sig lika litet som ögonen. Man hade verkligen sett,
man hade verkligen hört. Natten mellan den 12:te och
13:de Maj — en mycket mörk natt — hade observatörerna 
vid Yale-College, vid vetenskapsakademien i Sheffield 
kunnat uppteckna några takter af ett musikstycke
i D-dur och fyra fjerdedelstakt, hvilket not för not, rytm
för rytm utgjorde omqvädet till “<i>Chant du Départ</i>“.

— Aha! — utropade skämtarna, — det är således
en fransk orkester, som spelar uppe i molnen!

Men skämta är icke detsamma som att svara. Detta
anmärktes också vid observatoriet i Boston, grundadt af
<i>Atlantic Iron Works Society</i>, och hvars uttalanden i
astronomiska och meteorologiska frågor började att gälla som
lag inom den lärda verlden.

Nu uttalade sig äfven observatoriet i Cincinnati,
uppfördt 1870 på berget “Look-out“, tack vare herr
Kilgoor’s frikostighet, och hvilket är kändt för sina
mikrometermätningar af dubbelstjernor. Dess direktör
förklarade på fullt allvar, att det verkligen måste vara
något, att ett slags rörligt föremål visade sig med
temligen korta mellanrum på olika ställen af atmosferen,
men att det var omöjligt att afgifva något utlåtande om
föremålets beskaffenhet, dimensioner, hastighet och bana.

*

Det var vid denna tidpunkt, som en tidning, hvars
spridning är ofantlig, <i>New-York Herald</i>, fick emottaga
följande anonyma skrifvelse från en af sina abonnenter:

“Man har säkerligen icke glömt den rivalitet, som
för några år sedan uppstod mellan Begum de Ragginahras
båda arfvingar, den franska doktorn Sarrasin, boende i
staden Franceville, och den tyske ingeniören, herr Schultze,
boende i staden Stahlstadt, hvilka båda städer äro
belägna i södra delen af Oregon i Förenta staterna.

Lika litet kan man hafva glömt att herr Schultze,
i afsigt att förstöra Franceville, utslungade en 
fruktansvärd projektil, som skulle falla ner öfver den franska
staden och tillintetgöra den med ett enda slag.

Ännu mindre kan man hafva glömt, att denna
projektil, hvars initialhastighet, då den utslungades ur
mynningen på jettekanonen, var orätt beräknad, genomskar
luften med en hastighet, som var sexton gånger större
än vanliga projektilers — om vi minnas rätt sexhundra
kilometer i timmen — att den icke mera föll ned på
jorden, utan att den, efter att hafva gått öfver i
meteorform, kretsar och evigt måste kretsa omkring vår jord.

Hvarför skulle icke detta kunna vara föremålet i
fråga, hvars tillvaro ju icke kan förnekas?“

Särdeles sinnrikt påhittadt af <i>New-York Herald’s</i>
abonnent! Än basunen då? <sp>...</sp> Det fans ingen basun
i herr Schultzes projektil!

Alla dessa förklaringar förklarade således ingenting,
alla observatörerna observerade illa.

Återstod dock alltid den hypotes, som framkastats
af direktören vid observatoriet Zi-Ka-Wey. Men en kines’
åsigter! <sp>...</sp>

Man må alls icke tro, att publiken i gamla och nya
verlden slutligen tröttnade på detta ämne. Nej visst
icke, diskussionerna fortforo oafbrutet, utan att man
lyckades komma öfverens. Det blef dock en liten tids
stillestånd. Några dagar förflöto utan att föremålet,
meteor eller hvad det var för något annat, signalerades,
utan att några basunljud hördes från luften. Hade då
föremålet möjligen fallit ned på något ställe af
jordklotet, der det var svårt att återfinna dess spår — t. ex.
i hafvet? Låg det begrafvet på bottnen af Atlantiska
hafvet, Stilla hafvet eller Indiska oceanen? Huru var
det möjligt att afgöra denna fråga?

Men nu passerade, mellan den 2:dra och 9:de Juni,
en ny rad af händelser, som icke enbart kunde förklaras
härröra af ett kosmiskt fenomen.

Under åtta dagars tid kunde hamburgarna från
spetsen af S:t Mikaeltornet, turkarna från Sofiamoskéens
högsta minaret, invånarna i Rouen från metallspetsen
på deras katedral, strassburgarna från spetsen af
Münster, amerikanarna från hufvudet på deras frihetsstaty
vid Hudsonflodens inlopp och från spetsen af
Washingtonmonumentet i Boston, kineserna från toppen af “De fem
geniernas tempel“ i Kanton, hinduerna från sjette
våningen af pyramiden i templet Tanjour, italienarna från
S:t Peterskyrkans kors, engelsmännen från S:t
Paulskyrkans i London kors, egypterna från spetsen af den
stora pyramiden i Gizeh, fransmännen från åskledaren
på jerntornet, tillhörande expositionen 1889, hvilket är
trehundra meter högt, varseblifva en flagga, som
sväfvade öfver hvar och en af dessa punkter, hvilka icke
äro lätta att uppnå.

Och denna flagga bestod af en svart duk, beströdd
med stjernor och med en gyllene sol i midten.

*
</chapter>

<chapter name="2. kap. I hvilket medlemmarna af Weldoninstitutet disputera utan att lyckas komma öfverens">

<table o>
<td c>ANDRA KAPITLET.
<td c><big><b>I hvilket medlemmarna af Weldoninstitutet
disputera utan att lyckas komma öfverens.</b></big>
</table>

— Och den första som opponerar sig <sp>...</sp>

— Verkligen! <sp>...</sp> Men man skall allt opponera sig,
om det så behöfs.

— Och i trots af era hotelser! <sp>...</sp>

— Akta er för hvad ni säger, Bat Fyn!

— Akta er sjelf, Onkel Prudent!

— Jag påstår, att propellern bör sitta i aktern!

— Vi också! <sp>...</sp> Vi också! — instämde ett
femtiotal röster alldeles samtidigt.

— Nej, den bör sitta i fören! — skrek Phil Evans.

— I fören, i fören! — svarade femtio andra röster
med icke mindre eftertryck.
— Aldrig kunna vi då komma öfverens!

— Aldrig! <sp>...</sp> Aldrig!

— Nå, hvad tjenar det då till att disputera?

— Det är heller ingen dispyt! <sp>...</sp> Det är en
diskussion.

Det skulle man icke kunnat tro, att döma af de
genmälen, de skarpa ord och utrop, hvilka sedan en
dryg qvart tillbaka genljödo i sessionssalen.

Denna sal var i sjelfva verket den största i
Weldoninstitutet, en vidtberyktad klubb, som hade sina
sammankomster vid Walnut-Street i Filadelfia, Pensylvanien,
Förenta Staterna, Amerika.

Förhållandet var, att offentliga demonstrationer,
bullersamma meetings och slagsmål de olika partierna
emellan egt rum i staden qvällen förut, i anledning af
att man företagit val af en lykttändare. Häraf uppstod
en jäsning, som ännu icke lagt sig och som kanske äfven
var anledningen till den upphetsning, som medlemmarna
af Weldoninstitutet nyss lagt i dagen. Och dock var
här endast en helt vanlig sammankomst af medlemmar
af ballongföreningen, hvilka diskuterade den — till och
med vid denna tidpunkt — ännu sväfvande frågan om
sättet att styra ballonger.

Allt detta tilldrog sig i en af Förenta staternas
städer, hvars hastiga utveckling till och med öfverträffade 
New-York’s, Chicago’s, Cincinnati’s och San-Francisco’s 
— en stad, som dock hvarken är en hamnplats,
ett centrum för olje- eller petroleumkällor, en
manufakturstad eller ändpunkten för ett jernvägsnät — en stad,
som är större än Berlin, Manchester, Edinburgh,
Liverpool, Wien, Petersburg och Dublin — en stad, som eger
en park, inom hvilken skulle kunna rymmas den engelska
hufvudstadens sju parker sammantagna — och
slutligen en stad, som för närvarande räknar 1,200,000
själar och kallar sig verldens fjerde stad, näst London,
Paris och New-York.

Filadelfia är nästan en stad af marmor med sina
storartade byggnader och offentliga etablissementer, hvilka
icke hafva något motstycke. Den mest storartade af
alla läroanstalter i Nya verlden är “Girard college“<footnote><small>En af schweizaren E. Girard 1833 grundad uppfostringsanstalt
för värnlösa gossar. </small></footnote>,
och den fins i Filadelfia. Den största jernbro på hela
jordklotet är den, som är slagen öfver Schuylkillfloden, 
och den är i Filadelfia. Den vackraste frimurarloge 
är den, som fins i Filadelfia. Och slutligen fins
den största klubben för luftseglingskonstens anhängare i
Filadelfia. Och om man har lust att besöka den i afton
den 12 Juni, skall man kanske få litet roligt der.

I denna stora sal rörde sig, gestikulerade, talade,
diskuterade, disputerade — alla med hatten på — ett
hundratal medlemmar af ballongföreningen, under ledning
af en president, biträdd af en sekreterare och en
skattmästare. Det var visserligen inga ingeniörer ex professo.
Nej tvärtom, helt enkelt amatörer i allt som kunde
hänföras till aerostatiken; men det var passionerade
amatörer, och i synnerhet fiender till dem, hvilka i stället
för aerostaten föredraga apparater, hvilka äro “tyngre
än luften“, såsom flygmaskiner, luftskepp o. s. v. Det
är mycket möjligt, att dessa hederliga menniskor aldrig
komma till något resultat angående sättet att styra en
ballong. Men hvad som i alla fall är säkert, det är,
att deras president hade all möda i verlden att styra
dem sjelfva.

Denna president, väl känd i Filadelfia, var den
ryktbara Onkel Prudent — Prudent är hans tillnamn. Hvad
beträffar attributet Onkel, så förvånar det säkerligen
ingen i Amerika, der man kan vara farbror utan att hafva
hvarken brorsdöttrar eller brorssöner.

Onkel Prudent var en betydande personlighet och
i trots af sitt namn omtalad för sin djerfhet. Han var
mycket rik, något som aldrig försämrar saken, icke en
gång i Förenta staterna. Och huru skulle han också
kunna vara annat, då han innehade en stor del af
aktierna i Niagarafallen? Vid denna tid hade några
ingeniörer i Buffalo bildat ett bolag för att kunna tillgodogöra
sig Niagarafallen. En ypperlig affär! De sjutusen
femhundra kubikmeter, som Niagara utslungar i sekunden,
äro i styrka lika med sju millioner hästkrafter. Denna
oerhörda kraft, fördelad mellan alla de fabriker, som äro
uppförda inom en omkrets af femhundra kilometer, gaf
en årlig behållning af femtonhundra millioner francs,
hvaraf en del stoppades i bolagets kassa och i all
synnerhet i Onkel Prudent’s fickor. Han var dessutom
ungkarl, lefde enkelt och hade för sin personliga
uppassning ingen annan än sin betjent, Frycollin, hvilken
alls icke passade att tjena hos en så djerf husbonde.
Men motsatserna beröra hvarandra här i verlden.

Det faller af sig sjelf, att Onkel Prudent hade många
vänner, eftersom han var rik; men han hade äfven
fiender, derför att han var klubbens president — bland
andra alla dem, som afundades honom denna plats.
Såsom hörande till de mest hätska kunna vi nämna
sekreteraren vid Weldoninstitutet.

Denne hette Phil Evans och var också mycket rik,
emedan han var direktör för <i>Waldon Watch Company</i>, en
betydande klockfabrik, som fabricerar femhundra klockor
om dagen, och hvars fabrikater äro fullt jemförliga med
de bästa från Schweiz. Phil Evans hade således kunnat
anses som en af de lyckligast lottade menniskor i
verlden, ja, till och med i Förenta staterna — om det icke
hade varit för Onkel Prudent’s plats. Liksom han var
Phil Evans fyrtiofem år gammal, liksom han hade han en
förträfflig helsa, liksom han var han ofantligt djerf, liksom
han föga angelägen att utbyta det ogifta ståndets
otvifvelaktiga företräden framför det äkta ståndets
tvifvelaktiga. De voro således två menniskor, förträffligt egnade
att komma öfverens, men de kommo icke öfverens, och båda
voro, det måste erkännas, fallna för att gå till ytterligheter, 
Onkel Prudent i hetta och Phil Evans i köld.

Hvad var då anledningen till, att icke Phil Evans
blef utnämd till klubbens president? Rösterna hade
varit lika fördelade mellan honom och Onkel Prudent. Tjugo
gånger hade man företagit omröstning, och tjugo gånger
hade det icke kunnat bildas någon majoritet hvarken för
den ena eller för den andra. Detta var en brydsam
belägenhet, som kunnat räcka längre än de båda
kandidaternas lifstid.

Då föreslog en medlem af klubben ett nytt valsätt.
Det var Jern Cip, Weldoninstitutets skattmästare. Jem
Cip var en ifrig vegeterian, en af dessa afsvurna fiender
till all slags animalisk föda och alla slags jäsdrycker,
till hälften brahminer, till hälften muselmän, en medtäflare
till Niewman, Pitman, Ward och Davie, hvilka hafva
gifvit glans åt denna sekt af oförargliga tokar.

Vid detta tillfälle understöddes Jern Cip af en
annan klubbmedlem, William T. Forbes, direktör för en
stor fabrik, der man tillverkade drufsocker genom att
behandla gammal lump med svafvelsyra — på detta sätt
kan man åstadkomma socker af gammalt linne. Denne
William T. Forbes var en ansedd man, far till två
charmanta gamla flickor, fröken Dorotea, kallad Dora och
fröken Margareta, kallad Greta, hvilka voro tongifvande
inom den fina verlden i Filadelfia.

Resultatet af Jem Cip’s förslag, understödt af
William T. Forbes och några andra, blef, att man beslöt
sig för att välja klubbens president genom att låta de
täflande kasta till måls.

Detta valsätt skulle i sanning kunna användas i
hvarje fall, då det gäller att välja den värdigaste, och
flera praktiska amerikanare tanka redan på att använda
det vid väljandet af republikens president.

På hvardera af tvenne hvita taflor ritades ett svart
streck. Dessa båda linier voro precis lika långa, ty man
hade mätt dem med en matematisk noggrannhet, som om
det gält basen af den första triangeln i en triangelmätning. 
Då detta blifvit gjordt, och de båda taflorna stälts
upp i midten af sessionssalen, beväpnade de båda
rivalerna sig med hvar sin fin nål och gingo samtidigt fram
emot den tafla, som hvar och en fått sig anvisad. Den af
de båda medtäflarna, som med sin nål kom närmast
liniens medelpunkt, skulle utnämnas till Weldoninstitutets
president.

Det förstås af sig sjelft, att profvet skulle göras
endast en gång, utan höjdmärke och endast efter
ögonmått. Konsten bestod uti att hafva säker hand och
säkert öga.

Onkel Prudent kastade sin nål på samma gång som
Phil Evans kastade sin. Sedan mätte man för att se,
hvilken af de båda konkurrenterna, som hade träffat
närmast midten.

O öde! Båda hade träffat så lika, att vid
mätningen ingen nämnvärd skilnad kunde upptäckas. Om de
också icke träffat den matematiska medelpunkten på
linien, så var det dock endast ett obetydligt mellanrum
mellan denna och de båda nålarna, och afståndet
tycktes vara alldeles lika för båda.

Nu råkade sällskapet ånyo i stor förlägenhet.

Lyckligtvis kom en af medlemmarna, Truk Milnor,
på den idéen, att man skulle ånyo mäta afståndet med
en lineal, graderad med tillhjelp af Perreaux’s
mikrometermaskin, förmedelst hvilken man kan dela
millimetern i femtonhundradelar. Denna lineal, som visade
femtonhundradels millimeterstreck, uppdragna med
diamant, användes nu vid ommätningen, och efter att hafva
afläst delstrecken med tillhjelp af ett mikroskop, kom
man till följande resultat:

Onkel Prudent hade nått midten, så när som på
sex femtonhundradels millimeter, Phil Evans så när som
på nio femtonhundradels millimeter.

Deraf kom det sig, att Phil Evans icke blef mer än
sekreterare vid Weldoninstitutet, under det att Onkel
Prudent utropades till klubbens president.

Det behöfdes icke mer än denna lilla skilnad af tre
femtonhundradels millimeter, för att Phil Evans skulle
svärja Onkel Prudent ett hat, som fastän det var doldt
icke var mindre häftigt.

Vid denna tidpunkt och efter de experiment, som
gjorts under senare delen af det nittonde århundradet,
var det icke utan, att icke frågan om de styrbara
ballongerna gjort några framsteg. Det första nämnvärda
försöket i den vägen gjordes af H. Giffard 1852, då han
uppsteg i en fiskformig ballong, i hvars gondol fans en
ångmaskin, som dref en skrufpropeller. Detta försök
upptogs sedan af Dupuy de Lôme 1872, af bröderna
Tissandier 1883 och af kaptenerna Krebs och Renard
1884.

Men om det också verkligen lyckats att styra dessa
maskiner i ett medium, tyngre än de sjelfva, hvarest
de, framdrifna af en propeller, kunnat gå snedt emot
vinden eller till och med rakt emot vinden för att
återkomma till sin utgångspunkt, så har det endast lyckats
tack vare ovanligt gynsamma förhållanden. I en lugn
atmosfer går det förträffligt, vid en lätt vind om fem
till sex meter i sekunden går det också för sig. Men i
det stora hela har man icke kommit till något praktiskt
resultat. Vid en vind så stark, att den kan sätta en
väderqvarn i gång — åtta meter i sekunden — skulle
dessa maskiner blifvit stående nästan alldeles orörliga;
vid en frisk bris — tio meter i sekunden — skulle de
gått baklänges, vid en storm — tjugofem meter i
sekunden — skulle de ha förts bort som en fjäder; midt
under en orkan — fyrtiofem meter i sekunden — skulle de
kanhända löpt fara ett slås i stycken; och slutligen vid
en af dessa cykloner, hvilkas hastighet öfverstiger hundra
meter i sekunden, skulle man icke kunnat återfinna en
enda smula af dem.

Det är således otvifvelaktigt, att om också de
styrbara ballongerna genom kaptenerna Krebs’ och Renard’s
upprepade försök vunnit något i hastighet, detta dock
endast var just hvad som behöfdes för att hålla stånd
mot en lätt bris. Detta var orsaken till, att man
hittills icke kunnat draga någon praktisk nytta af detta
sätt att färdas i luften.

Vare nu härmed hur som helst, så hade i jembredd
med problemet om ballongens styrbarhet — d. v. s de
medel, som användts för att gifva en lämplig hastighet
— frågan om motorn gjort ojemförligt mycket snabbare
framsteg. Den elektriska motorn hade så småningom
utträngt Henry Giffard’s ångmaskin och den af Dupuy de
Lôme använda handkraften. Med den af bröderna
Tissandier använda dynamo-elektriska, af en galvanisk
stapel drifna maskinen uppnåddes en hastighet af fyra
meter i sekunden. Med den af kaptenerna Krebs och
Renard använda 8½ hästkrafters dynamo-elektriska
maskinen uppnåddes en hastighet af omkring 6 meter i
sekunden.

Sedermera hade alla ingeniörer och teknici med
afseende på motorn sökt att allt mer och mer närma sig
det önskningsmål, som man skulle kunnat innefatta i
orden: “en hästkraft i ett klockfodral“. Också
öfverträffades så småningom verkningarna af den stapel, som
hade varit kaptenerna Krebs’ och Renard’s hemlighet,
och efter dem hade luftseglarna kommit att nyttja
motorer, hvilkas lätthet tilltog på samma gång som styrkan.

Det fans således verkligen en hel del, som kunde
uppmuntra de adepter, hvilka trodde på styrbara
ballongers användbarhet. Men huru många förnuftiga
menniskor fans det icke, som ej ville tro på denna
användbarhet! Det förhåller sig också i sjelfva verket så, att
om ballongen uppbäres af luften, tillhör den detta medium,
i hvilket den helt och hållet uppgår. Huru skulle då
dess massa, som är så utsatt för luftströmmarna, under
sådana förhållanden kunna hålla stånd emot starka vindar,
äfven om dess motor vore aldrig så kraftig?

Detta var just frågan; men man hoppades att lösa
den genom att använda apparater af stora dimensioner.
Det visade sig emellertid, att i denna täflan mellan
uppfinnarna om att få en både lätt och en kraftig
motor amerikanarna hade mest närmat sig det omtalade
önskningsmålet. En dynamo-elektrisk apparat, grundad
på användandet af en ny stapel, hvars sammansättning
ännu var en hemlighet, hade inköpts af dess uppfinnare,
en i Boston boende, hittills alldeles okänd kemist.
Beräkningar, gjorda med största noggrannhet, åskådliggörande 
teckningar, utförda med den yttersta omsorg,
utvisade, att man med denna apparat, som dref en propeller 
af lämplig storlek, skulle kunna uppnå en hastighet
af aderton till tjugo meter i sekunden.

Detta skulle i sanning varit ypperligt!

— Och icke är det dyrt heller, — hade onkel
Prudent tillagt, då han mot vederbörligt qvitto
öfverlemnade till uppfinnaren den sista bundten af de
hundratusen dollarssedlar, hvarmed man betalat hans uppfinning.

Weldoninstitutet satte omedelbart företaget i gång.
Då det gäller ett experiment, som kan leda till praktisk
nytta, äro alltid amerikanarna villiga att lossa på
pungen. De nödiga medlen inflöto, utan att man ens
behöfde bilda ett aktiebolag. Trehundra tusen dollars —
hvilket gör en summa af omkring en million etthundra
tusen kronor — betalades vid första uppmaningen till
klubbens kassa. Arbetena togo sin början under ledning
af Förenta staternas ryktbaraste luftseglare, Harry W.
Tinder, odödliggjord genom tre af sina tusen luftfärder:
den ena, under hvilken han stigit tolf tusen meter, högre
än Gay-Lussac, Coxwell, Sivel, Crocé-Spinelli, Tissandier
och Glaisher; den andra, under hvilken han farit öfver

<img><i><small>Ill. L. Benett<tab><tab><tab><tab>PANNEMAYER.</small></i>
Den tredje uppstigningen slutade med ett förfärligt fall (sid. 26).</img>

hela Amerika från New-York till San-Francisco, sålunda
öfverträffande med flera hundra kilometer den väglängd,
som tillryggalagts af Nadar, Godard med flere, för att
nu icke tala om John Wise, hvilken hade tillryggalagt
adertonhundra kilometer från Saint-Louis till grefskapet
Jefferson; och slutligen den tredje, som slutat med ett
förskräckligt fall från tusen meters höjd, hvaraf den
enda följden blef en vrickning i högra handleden, under
det att Pilâtre de Rosier, mindre lycklig, dödades
ögonblickligen, ehuru han endast föll ned från fyrahundra
meters höjd.

Vid tiden för denna berättelses början kunde man
redan märka, att Weldoninstitutet bedrifvit
förberedelserna med kraft. I Turner’s mekaniska verkstäder i
Filadelfia befann sig en enorm aerostat, hvars hållbarhet
pröfvats genom att i den innesluta luft under starkt
tryck. Denna förtjenade väl om någon benämningen
jätteballong. Hur mycket mätte också i sjelfva verket
Nadar’s <i>“Géant“?</i> Sex tusen kubikmeter. Hvad mätte
Jolin Wise’s ballong? Tjugutusen kubikmeter. Hvad
mätte Giffards ballong vid expositionen 1878? Tjugufem
tusen kubikmeter med en radie af aderton meter.
Jemför nu dessa tre aerostater med Weldoninstitutets aerostat,
hvars volym uppgick till fyrtiotusen kubikmeter, och ni
skall förstå, att Onkel Prudent och hans kolleger hade
stora skäl att pösa af stolthet.

Denna ballong, hvilken icke var bestämd att
uppstiga till de högsta luftlagren, kallades icke <i>Excelsior,</i>
hvilket ord annars är kanske litet för mycket omtyckt i
Amerika. Nej, den kallades helt enkelt <i>Go a head</i> —
hvilket betyder: Framåt! — och det återstod endast för
honom att rättfärdiga sitt namn genom att lyda sin
kaptens alla manövrer.

Vid denna tidpunkt var den dynamo-elektriska
maskinen nästan färdig. Den hade konstruerats helt och
hållet efter det system, till hvilket Weldoninstitutet köpt
sig förmånsrätten. Man kunde räkna på, att <i>Go a head</i>
inom sex veckor skulle företaga sin första utflygt i
rymderna.
Som man sett hade emellertid alla svårigheterna
vid konstruktionen ännu icke öfvervunnits. Flera
sammankomster hade egt rum för att diskutera, icke propellerns
form eller dimensioner, utan frågan, huruvida den skulle
placeras akterut i gondolen, såsom bröderna Tissandier
hade gjort, eller förut, som kaptenerna Krebs och
Renard hade gjort. Det är onödigt att säga, att det under 
dessa diskussioner nästan kommit till handgripligheter 
mellan anhängarna af de olika systemen. De båda
grupperna voro alldeles jemt fördelade hvad antalet
beträffar. Onkel Prudent, hvars röst skulle kunnat vara
afgörande för endera partiet, Onkel Prudent, utan tvifvel
uppfostrad i doktor Buridans<footnote><small>Buridan, en fransk skolastisk filosof under femtonde
århundradet, känd för det exempel han använde för att bevisa, att viljan alltid
måste bestämmas af ett visst något förrän man kan besluta sig för en
handling.<tab><tab><tab><i>Öfvers. amn.</i></small></footnote> skola, hade icke kunnat
bestämma sig för att uttala sin mening.

Detta var anledningen till, att man hade så svårt
komma öfverens, så svårt att sätta propellern på sin
plats. Detta kunde räcka i oändlighet, så vida icke
regeringen lade sig emellan. Men som man vet, så tycker
regeringen i Förenta staterna alls icke om att blanda
sig i enskilda angelägenheter, som hon icke har med att
göra. Och det har regeringen mycket rätt i.

På denna punkt stodo sakerna, och sessionen den
13 Juni hotade att icke sluta, eller rättare att sluta
under det vildaste tumult — förolämpningar vexlades,
knytnäfslag efterträdde förolämpningarna, käppslag
efterträdde knytnäfsslagen och revolverskott efterträdde
käppslagen, — då det plötsligt klockan 8,37 blef ett afbrott.

Weldoninstitutets vaktmästare, lugn och kall som en
polistjensteman midt under det värsta tumultet vid ett
meeting, närmade sig presidenten och räckte honom ett
kort. Sedan inväntade han de befallningar, som Onkel
Prudent kunde finna för godt att gifva honom.

Onkel Prudent lät ånghvisslan ljuda, som tjenade
honom till ringklocka, ty till och med klockan i Kremlin
skulle icke varit tillräcklig för honom! . . . Men
oväsendet minskades det oaktadt icke. Då blottade
presidenten sitt hufvud, och genom detta utomordentliga medel
erhölls ett slags half tystnad.

— Ett meddelande, — sade Onkel Prudent efter
att hafva tagit sig en ofantlig pris ur den snusdosa, som
aldrig lemnade honom.

— Tala! tala! — skreko nittionio röster — af en
händelse eniga i denna punkt.

— Mina kära kolleger, en främling ber att få
blifva insläppt i vår sessionssal.

— Aldrig! — svarades det enhälligt.

— Det tycks som om han skulle önska att bevisa
oss — fortsatte Onkel Prudent, — att tron på
ballongernas styrbarhet är den aldra största galenskap.

Ett starkt sorl af ovilja helsade detta meddelande.

— Släpp in honom! . . . Släpp in honom!

— Hvad heter denna besynnerliga personlighet? —
frågade sekreteraren Phil Evans.

— Robur! — svarade Onkel Prudent.

— Robur! . . . Robur! . . . Robur! — tjöt hela
församlingen.

Orsaken till att man tog emot detta besynnerliga
namn med en sådan acklamation var säkert den, att
Weldoninstitutets medlemmar hoppades att få urladda
öfvermåttet af sin vrede öfver dens hufvud, som bar
detta namn.

Stormen hade således saktat af ett ögonblick —
åtminstone på ytan. Men huru skulle en storm kunna
lugna sig hos ett folk, som exporterar två à tre sådana
i månaden till Europa.

*
</chapter>
<chapter name="3. kap. I hvilket en ny personlighet icke behöfver presenteras, emedan han åtager sig detta besvär sjelf">

<table o>
<td c>TREDJE KAPITLET.
<td c><big><b>I hvilket en ny personlighet icke behöfver
presenteras, emedan han åtager sig detta
besvär sjelf.</b></big>
</table>

— Medborgare i Amerikas Förenta Stater, jag
heter Robur! Jag är värdig detta namn. Jag är fyrtio
år, ehuru jag icke ser ut att vara mera än trettio; jag
är i besittning af en kraftfull konstitution, en berghelsa,
en ovanlig muskelstyrka och en mage, som skulle anses
utmärkt äfven inom strutsslägtet. Detta om fysiken.

Man lyssnade till hans ord. Ja, upprorsmakarna
bragtes redan från början till tystnad genom det
oväntade i detta tal <i>pro facie sua.</i> Var denne man galen,
eller ville han mystifiera dem? Hvad han än månde
vara, så förstod han att imponera och skaffa sig gehör.
Icke en hviskning förnams mera i denna församling, der
nyss ett oväder rasat. Lugnet efter stormen.

Dessutom tycktes verkligen Robur vara den man,
han gaf sig ut för. Hans figur, som var medelstor och
axelbred skulle kunnat bilda ett regelbundet trapez, hvari
den största af de parallela sidorna utgjordes af axlarnas
linie. På denna linie, uppburet af en kraftfull hals,
hvilade ett enormt, sferoidalt hufvud. Hvilket djurs
hufvud skulle detta likna för att gifva stöd åt teorien
om passionernas placering? Jo, en tjur; men en tjur
med ett intelligent ansigte. Ögonen tycktes spruta eld
vid den minsta motsägelse, och ögonbrynen sammandrogos
oupphörligt, hvilket är ett säkert bevis på okuflig
energi. Håret var kort och något krusigt samt hade
en metallisk glans. Bröstet var höghvälfdt och höjde
och sänkte sig såsom en blåsbälg. Armar, händer, ben
och fötter passade till det hela.
Han bar hvarken mustascher eller polisonger utan
ett stort hakskägg, som sjömännen bruka — hvilket
gjorde, att man kunde se käkarnas rörelser;
tuggmusklerna tycktes ega en ofantlig styrka. Man har räknat
ut — hvad räknar man icke ut nu för tiden — att en
medelstor krokodils käkar kunna uppnå fyrahundra
atmosferen tryck, då en storväxt jagthunds endast kunna
utveckla hundra. Man har till och med deducerat denna
besynnerliga formel sålunda: om ett kilogram hund
frambringar åtta kilogram tuggkraft, så frambringar ett
kilogram krokodil tolf. Nå väl, då måste ett kilogram af
sagde Robur frambringa minst tio. Han stod således midt
emellan hund och krokodil.

Från hvilket land förskref sig denna märkvärdiga
typ? Det skulle varit svårt att afgöra. Men säkert är,
att han talade flytande engelska utan detta något släpande
tonfall, som utmärker yankees i Nya England.

Han fortsatte sitt tal som följer:

— Och nu några ord om de inre egenskaperna,
ärade medborgare! Ni se framför er en ingeniör, hvars
moraliska styrka icke är underlägsen den fysiska. Jag
är icke rädd för någon eller något. Jag har en kraftig
vilja, som aldrig gifvit vika för en annans. Då jag
föresatt mig ett mål, skulle hela Amerika, ja hela verlden
förgäfves sammansvärja sig för att söka hindra mig att
uppnå det. Då jag fått en idé, fordrar jag, att man
delar den och tål inga motsägelser. Jag ingår i dessa
detaljer, ärade medborgare, emedan det är nödvändigt, att
ni känna mig i grund och botten. Ni tycka kanske, att
jag talar för mycket om mig sjelf? Men det betyder
ingenting! Och nu ber jag er att öfverlägga noga, innan
ni afbryta mig, ty jag har kommit för att säga er
saker, hvilka kanske icke skola hafva förmågan att
behaga er.

Ett sakta sorl gick längs de främsta bänkarna i
sälen — ett tecken till att hafvet åter började blifva
oroligt.

Onkel Prudent, som endast med möda lyckades
beherska sig, åtnöjde sig likväl med att säga:

— Tala, ädle främling!

Och Robur fortsatte att tala utan att egna någon
uppmärksamhet åt sina åhörare:

— Ja, jag vet det! Efter ett helt sekel af
misslyckade expeditioner och försök, hvilka icke ledt till
något resultat, finnes det ännu dåraktiga menniskor, som
tro på ballongernas styrbarhet. De inbilla sig, att någon
slags motor, elektrisk eller annan, skall kunna användas
till deras anspråksfulla guldslagarhinnor, hvilka äro så
prisgifna åt de olika luftströmmarna. De inbilla sig, att de
skola kunna styra en aerostat liksom man styr ett skepp
på hafvets böljor. Är det sagdt, att apparater, hvilka
äro lättare än luften, kunna blifva styrbara, derför att
några uppfinnare, vid lugnt eller nästan lugnt väder,
hafva lyckats dels att gå snedt mot vinden och dels
att gå rakt emot en svag bris med dem?

Nå väl! Ni äro här ett hundratal, som tro på
förverkligandet af edra drömmar, som kasta, icke i hafvet
utan i luften, tusentals dollars. Tro mig, det är att vilja
strida mot det omöjliga!

Det var verkligen högst besynnerligt, men
Weldoninstitutets medlemmar förändrade icke en min vid detta
påstående. Hade de blifvit lika döfva som tåliga?
Reserverade de sig, emedan de önskade höra, hur långt
denna fräcka menniska skulle våga gå?

Robur fortsatte:

— Hvad för slag! En ballong — då det behöfves
en kubikmeter gas för att erhålla en minskning i tyngd
af en kilogram. En ballong, som gör anspråk på att
med tillhjelp af sin mekanism motstå vinden, då det tryck,
som en stark storm utöfvar på ett skepps segelmassa,
icke är mindre än fyrahundra hästkrafter; då man vid
olyckshändelsen vid Taybron sett orkanen utöfva ett tryck
af fyrahundrafyrtio kilogram per qvadratmeter! En
ballong, då naturen aldrig efter detta system konstruerat
någon flygande varelse, vare sig nu att den är försedd
med vingar som foglarna, eller med hinnor, som vissa
fiskar och däggdjur<sp> . . .</sp>

— Däggdjur?<sp> . . .</sp> — utbrast en af klubbens
medlemmar.

— Ja visst, läderlappen, som flyger, om jag icke
misstager mig. Kanske den ärade medlem, som behagade
afbryta mig, är okunnig om, att detta flygande djur hör
till däggdjuren, och har han någonsin sett en omelett,
tillagad af läderlappens ägg?

Den sålunda tilltalade aktade sig för några vidare
inpass, och Robur fortsatte med samma liflighet :

— Men är det derför sagdt, att menniskan bör
afstå från att göra sig till herre i luftens rike, afstå från
att ändra så väl de inre som de yttre förhållandena i
verlden genom att nyttja detta förträffliga samfärdsmedel?
Nej, långt derifrån! Och liksom menniskan blifvit herre
öfver hafven genom fartyg, med årån, seglet, hjulet eller
propellern, på samma sätt skall hon blifva herre öfver
den atmosferiska rymden genom apparater, tyngre än
denna, ty för att vara starkare än luften, fordras det att
vara tyngre än den.

Denna gång brast ovädret löst bland åhörarna.
Hvilken salva af skrik utgick icke från alla dessa munnar,
riktade mot Robur alldeles som lika många bösspipor
eller kanonmynningar! Gälde det icke att svara på en
formlig krigsförklaring, utslungad i aeronauternas läger?
Höll icke striden mellan de olika åsigterna “lättare än
luften“ och “tyngre än luften“ på att blossa upp ånyo?

Robur blinkade ej. Med armarna korslagda öfver
bröstet inväntade han helt lugnt, att det skulle blifva
tyst igen.

Onkel Prudent gjorde ett tecken till att elden skulle
upphöra.

— Ja, — återtog Robur, — framtiden tillhör
flygmaskinen. Luften är en fast stödjepunkt. Om man
gifver en luftpelare en uppåtstigande rörelse af fyrtiofem
meter i sekunden, så skall en menniska kunna stå på
dess öfre del, om hennes skosulor endast hafva en
ytvidd af en åttondels qvadratmeter. Och om luftpelarens
hastighet drifves upp till nittio meter i sekunden, så
skall hon kunna promenera på den barfota. Man uppnår
äfven samma resultat, om man med samma hastighet
jagar undan en massa luft under skoflarna på en
propeller.

Hvad Robur nu sade, var detsamma som alla
anhängare af aviationen hade sagt före honom, och hvilkas
arbeten långsamt men säkert borde leda till problemets
lösning. Äran att hafva utspridt dessa så enkla idéer
tillkommer herrar de Ponton d’Amécourt, de La Landelle,
Nadar, de Luzy, de Louvrié, Liais, Béléguic, Moreau,
Babinet, Jobert, Temple, Salives, Penaud, de Villeneuve,
Gauchot och Tatin, Michel Loup, Edison, Planavergne,
bröderna Richard och en hel del andra. Det kan icke
vara möjligt annat än att dessa idéer, som så många
gånger öfvergifvas och återupptagits, dock en dag skola
segra. Fienderna till aviationen, hvilka påstodo, att fogeln
håller sig uppe endast emedan han uppvärmer den luft,
som han inandas, hafva icke behöft vänta på svaret. Har
det icke bevisats, att, en örn, som väger fem kilogram,
måste vara fyld med femtio kubikmeter af denna varma
luft endast för att kunna hålla sig uppe i luften?

Det var detta, som Robur bevisade med en logik,
omöjlig att vederlägga, under skrik och skrän från alla
sidor. Och se här de fraser, hvilka han som afslutning
slungade i ansiktet på anhängarna till ballongen:

— Med era aerostater skola ni aldrig förmå något,
aldrig uppnå något resultat, aldrig våga något! Den
oförvägnaste af era aeronauter, John Wise, har, ehuru
han gjort en luftresa, som sträckt sig tvåtusen
kilometer utom det amerikanska fastlandet, dock måst
afstå från sin plan att fara öfver Atlantiska hafvet! Och
sedan dess ha ni icke gått ett enda steg framåt i den
rigtningen.

— Min herre, — afbröt honom nu presidenten, som
förgäfves bemödade sig att vara lugn, — ni glömmer,
hvad vår odödlige Franklin sade vid den första
montgolfièrens uppträdande, i ballongens barndom: “Den är ännu
endast ett barn, men den kommer att växa!“ Och den
har vuxit!<sp> . . .</sp>

— Ja, herr president, den har tillvuxit, men endast
i omfång, icke i förträfflighet, hvilket icke är alldeles
detsamma!

Detta var ett direkt anfall mot Weldoninstitutet,
hvilket hade förordnat om, understödt och bidragit till
förfärdigandet af en jätteballong. Också hördes från olika
delar af salen åtskilliga föga lugnande förslag såsom t. ex.:

— Ned med främlingen!

— Kasta honom ned från talarstolen!

— För att bevisa, att han är tyngre än luften!

O. s. v.

Men det stannade vid ord och kom ej till
handgripligheter. Robur, oberörd som förut, kunde således
ännu en gång få yttra ett par ord:

— Framtiden tillhör ej aerostaterna, mina herrar
aeronauter, den tillhör flygapparaterna! Fogeln flyger,
och han är ingalunda en ballong utan en maskin! <sp>. . .</sp>

— Ja, han flyger, — skrek Bat T. Fyn, — men
han flyger mot alla mekanikens lagar!

— Verkligen! — svarade Robur i det han ryckte
på axlarna.

Derpå fortsatte han:

— Sedan man studerat så väl större som mindre
flygande djurs flygt, har följande enkla tanke gjort sig
gällande: man måste härma naturen, ty naturen begår
inga misstag. Mellan albatrossen, som knappast gör tio
vingslag i minuten, mellan pelikanen, som gör sjuttio<sp> . . .</sp>

— Sjuttioen! — inföll en hånande röst.

— Och biet, som gör hundranittiotvå i sekunden<sp> . . .</sp>

— Ett hundra nittiotre, — skrek man på spe.

— Och den vanliga flugan, som gör
trehundratrettio<sp> . . .</sp>

— Trehundratrettio och ett halft!

— Och muskiten, som gör millioner<sp> . . .</sp>

— Nej!<sp> . . .</sp> milliarder!

Men Robur lät icke afbryta sig i sitt tal.

— Mellan dessa många afvikelser, — återtog han,
— finnes det en möjlighet att uttänka en praktisk
lösning. Den dag, då herr de Lucy kunde bevisa, att ekoxen,
denna insekt, som icke väger mer än två gram, kunde
lyfta en tyngd af fyrahundra gram, således tvåhundra
gånger mer än den sjelf vägde, då blef aviationens
problem löst. Dessutom är det bevisadt, att vingarnas yta
relativt minskas i samma mån som djurets omfång och
tyngd ökas. Sedan dess har man lyckets tänka ut eller
konstruera mer än sextio apparater<sp> . . .</sp>

— Hvilka aldrig kunnat flyga! — skrek
sekreteraren Phil Evans.

— Hvilka hafva flugit eller skola flyga, — svarade
Robur utan att låta bringa sig ur fattningen. — Och
vare sig nu att man kallar dem streoforer, helicopterer,
orthopterer eller något annat<sp> . . .</sp> så äro de dock det
medel, hvarigenom menniskan skall göra sig till herre i
atmosferen.

— Ah! Propellern! — inföll Phil Evans. — Men
fogeln har ingen propeller — efter hvad vi veta!

— Jo, — svarade Robur. — Penaud har bevisat, att
fogeln i sjelfva verket gör sig en propeller och att hans
flygt är helicopterisk. Också är propellern framtidens
motor<sp> . . .</sp>


<poem>“För en sådan förhexning
Sainte-Hélice, bevara oss“ <footnote><small>Oöfvorsättlig ordlek; det franska ordet hélice betyder propeller.<tab><i>Ö. A.</i></small></footnote></poem>

sjöng en af åhörarna, hvilken händelsevis påminde sig
denna bit ur Héralds Zampa.

Hela församlingen instämde nu i chorus i detta
omqväde, som de behandlade på ett sätt, som kunde kommit
den franska tonsättaren att vända sig i sin graf.

Då de sista tonerna upplöst sig i ett förskräckligt
tjut, trodde Onkel Prudent, att han borde begagna sig af
det derefter följande lugnet för att yttra några ord.

— Främling, medborgare, — sade han, — hittills
hafva vi låtit er tala utan att afbryta er<sp> . . .</sp>

Det tycks verkligen som presidenten vid
Weldoninstitutet icke skulle ansett alla dessa repliker, skrik
och tjut som afbrott, utan helt enkelt såsom
meningsutbyten.

— Det oaktadt, — fortfor han, — vill jag erinra
er om att aviations-teorien på förhand utdömts och
förkastats af de flesta amerikanska ingeniörer. Ett system,
som bland sina offer räknar Sarrasin Volant i
Konstantinopel, munken Voador i Lissabon, Letur död 1852 och
Groof 1864, för att icke räkna alla de offer, som jag glömt,
vore det nu också blott den mytologiske Icarus<sp> . . .</sp>

— Detta system, — inföll Robur, — är icke sämre
än det, som bland sina martyrer räknar Pilâtre de Rozier,
fru Blanchard, Donaldson och Grimwood, hvilka senare
föllo ned i Michigansjön, Sivel, Crocé-Spinelli, Eloy och
en hel mängd andra, som man ej bör glömma.

Detta var en parerstöt, för att använda en fäktterm.

— Dessutom, — fortfor Robur, — kunna ni aldrig
med era ballonger, huru fullkomliga de än må vara, uppnå
en hasighet som kan vara af verkligt praktisk nytta. Ni
skulle behöfva tio år för att fara jorden rundt — en färd,
som flygmaskinen skulle kunna göra på åtta dagar.

Nu utbröt auditoriet ånyo i ifriga protester, och
oväsendet varade i hela tre minuter, tills det ändtligen
lyckades Phil Evans att få ordet.

— Herr aviatör, — sade han, — ni som skryter så
ofantligt med aviationens fördelar, har ni då aldrig
försökt systemet?

— Jo visst!

— Och eröfrat luften?

— Det är möjligt, min herre!

— Hurra för Robur, eröfraren! — skrek en hånfull
stämma.

— Ja, hvarför icke? Robur, eröfraren, är ett namn,
som jag tar emot, och jag skall bära det, ty jag har rätt
därtill!

— Vi tillåta oss att tvifla på den saken! — skrek
Jem Cip.

— Mina herrar, — återtog Robur, hvars panna lade
sig i hotande veck, — då jag på allvar resonnerar om
en allvarsam sak, så tillåter jag icke, att man svarar mig
med beskyllningar för osanning, och jag skulle skatta mig
lycklig att få veta namnet på den som afbröt mig<sp> . . .</sp>

— Jag heter Jem Cip<sp> . . .</sp> och är vegetarian<sp> . . .</sp>

— Medborgare Jem Cip, — svarade Robur, — jag
visste, att vegetarianerna i allmänhet hade längre tarmar
än andra menniskor — en god fot åtminstone. Det är
redan mycket det — tvinga mig icke att förlänga dem
ytterligare genom att börja med era öron<sp> . . .</sp>

— Kasta honom på dörren!

— Ut med honom på gatan!

— Slå honom i bitar!

— Lynchlagen!

— Vrid honom, så att han blir som en propeller.

Förbittringen hade nått sin spets. Alla reste sig
upp och omringade talarstolen, Robur doldes bakom
en skog af armar, hvilka vajade fram och åter som om de
satts i rörelse af en stormvind. Ånghvisslan utslungade
förgäfves sina toner öfver församlingen! Denna afton
kunde Filadelfia tro, att elden förstörde ett af dess qvarter
och att hela floden Schuylkills vatten icke räckte till att
släcka den.

Plötsligt drog sig hopen litet tillbaka. Robur, som
dragit händerna ur fickorna, sträckte nu fram dem mot
de förbittrades första led.

I hvardera handen höll han en af dessa små
fickmitraljöser, hvilka äro så mycket i bruk i Amerika.

Och begagnande sig icke allenast af angriparnes
tillbakavikande utan äfven af den tystnad, som åtföljde
detsamma, sade han:

— Det är bestämdt ej Amerigo Vespuccio, som
upptäckt Nya verlden, det är Sebastian Cabot. Ni äro inga
amerikanare, medborgare aeronauter. Ni äro cabo<sp> . . .</sp>

I detta ögonblick aflossades fyra eller fem pistolskott
i luften. De sårade ingen. Midt i röken försvann
ingeniören, och då den skingrat sig, återfann man icke ett spår
af honom. Robur, eröfraren, hade flugit sin kos, alldeles
som om en flygapparat fört bort honom i rymden.

*
</chapter>

<chapter name="4. kap. I hvilket författaren försöker att, apropos betjenten Frycollin, åter upprätta månens anseende.">

<table o>
<td c>FJERDE KAPITLET.
<td c><big><b>I hvilket författaren försöker att, apropos
betjenten Frycollin, åter upprätta månens anseende.</b></big>
</table>

Det är utom allt tvifvel, att medlemmarna af
Weldoninstitutet redan flere gånger förut, då de aflägsnat
sig från sina sammankomster, uppfyllt Walnut-street och
angränsande gator med rop och skrik.

Mer än en gång hade invånarna i detta qvarter
med rätta beklagat sig öfver dessa bullersamma efterspel,
hvilka störde dem till och med i deras hem. Mer än en
gång hade polisen fått lof att träda emellan för att göra
passagen fri för åkande och gående, hvilka till största
delen icke alls hade något intresse för frågan om
luftseglingen. Men aldrig hade tumultet antagit sådana
dimensioner, aldrig hade klagomålen varit så berättigade,
aldrig polisens mellankomst så nödvändig, som denna
afton.

Medlemmarna i Weldoninstitutet voro dock i någon
mån ursäktade. Man hade icke skytt att anfalla dem i
deras eget läger. En anhängare af principen: “tyngre
än luften“ hade sagt saker, hvilka voro särdeles
obehagliga att höra för dessa fanatiska anhängare af principen:
“lättare än luften“. Och så hade han till på köpet
försvunnit just i det ögonblick, då man beredde sig till att
behandla honom efter förtjenst.

Detta kräfde sannerligen hämd. Man kunde icke
hafva amerikanskt blod i ådrorna och lemna sådana
förolämpningar ostraffade! Amerigos söner behandlade såsom
söner af Cabot! Var icke detta en förolämpning, så mycket
mera oförlåtlig som den träffade hufvudet på spiken —
enligt historien?

Klubbens medlemmar slöto sig derför tillsamman i
olika grupper och genomletade först Walnut-street, sedan
de angränsande gatorna och slutligen hela qvarteret. De
väckte upp invånarna ur deras sömn. De tvingade dem
att låta genomsöka sina hus, utan att sedan godtgöra
dem för den skymf, som begåtts mot deras enskilda lif,
hvilket annars är särdeles respekteradt hos alla folk af
anglo-saxisk härkomst. Men allt bråk och alla
efterspaningar voro förgäfves. Robur stod ingenstädes att finna.
Man kunde ej ens upptäcka ett spår af honom. Om han
farit upp i <i>Go-a-head,</i> Weldoninstitutets ballong, skulle
han icke varit mera omöjlig att anträffa. Efter en
timmes fåfänga spaningar måste man afstå från vidare
efterforskningar; kollegerna skildes åt, efter att hafva svurit
en dyr ed på, att de skulle utsträcka sina efterspaningar
till alla territorier i detta dubbla Amerika, som bildar
Nya verlden.

<img><i><small>Ill. L. Benett<tab><tab><tab><tab>P. Louis</small></i>
I ären inga amerikanare (sid. 38).</img>

Framemot klockan elfva var lugnet något så när
återstäldt inom qvarteret. Filadelfia kunde åter försjunka
i denna goda sömn, hvilken är ett afundsvärdt
privilegium för de städer, som hafva den lyckan att icke
vara industriella. Klubbmedlemmarna tänkte endast på
att så fort som möjligt komma hvar till sitt. För att nu
endast nämna några af de mera framstående, så begaf
sig William T. Forbes åt det håll, der hans stora
sockerfabrik låg och der hans båda döttrar fröken Dora och
fröken Greta lagat i ordning teet till honom, sötadt med
hans eget drufsocker. Truk Milnor tog vägen åt sin
fabrik, hvars stora ångmaskin flåsade dag och natt i en
af de aflägsnaste förstäderna. Skattmästaren Jem Cip,
offentligen beskyld för att hafva en fot längre tarmar än
folk i allmänhet, uppsökte en restaurationslokal, der en
vegetabilisk supé väntade honom.

Två af de mest betydande medlemmarna — endast
två — tycktes icke tänka på att så snart begifva sig
hemåt. De hade begagnat sig af tillfället för att få
språka med hvarandra med ännu större hätskhet än
vanligt. Det var de båda oförsonliga fienderna Onkel
Prudent och Phil Evans, presidenten och sekreteraren vid
Weldoninstitutet.

Vid klubblokalens port väntade betjenten Frycollin
på sin herre, Onkel Prudent.

Han följde efter honom utan att bry sig om, hvad
de båda kollegerna grälade om.

Det var endast för att begagna ett förmildrande
uttryck, som verbet “språka“ användes för att beteckna
det meningsutbyte, som egde rum mellan klubbens
president och sekreterare. I sjelfva verket grälade de med
en häftighet, som hade sitt upphof i deras gamla rivalitet.

— Nej, min herre, nej! — upprepade Phil Evans.
— Om jag hade haft den äran att presidera i
Weldoninstitutet skulle aldrig, nej, aldrig en sådan skandal
kommit att ega rum!

— Och hvad skulle ni gjort, om ni haft denna ära?
— frågade Onkel Prudent.

— Jag skulle fallit denna offentliga smädare i talet,
innan han ens hunnit öppna munnen!

— Det tycks mig dock, som om det skulle vara
nödvändigt att låta en person tala, innan man kan falla
honom i talet!

— Icke i Amerika, min herre, icke i Amerika!

Under ett fortsatt utbytande af ingalunda milda
yttranden passerade dessa båda personer den ena gatan efter
den andra och aflägsnade sig allt mer och mer från sina
respektive boningar; de gingo igenom qvarter, hvars läge
skulle tvinga dem att göra långa omvägar för att komma
hem igen.

Frycollin följde hela tiden efter; men han kände sig
just ej synnerligen belåten, då han såg sin herre begifva
sig till dessa trakter, hvilka redan voro temligen öde.
Frycollin tyckte ej särdeles om dessa stadsdelar, i
synnerhet ej strax före midnatt. Det var också verkligen
mycket mörkt, och månen, som var i ny, hade knappt börjat
“sin tjuguåtta dagars rond“.

Frycollin tittade sig derför om till höger och venster
för att se, om icker några misstänkta skuggor förföljde
dem. Verkligen trodde han sig också se fem eller sex
stora figurer, hvilka ej tycktes vilja förlora dem ur sigte.
Instinktmessigt närmade Frycollin sig sin herre; men han
skulle icke för allt i verlden vågat afbryta honom i ett
samtal, ty detta skulle säkert förskaffat honom åtskilliga
obehagligheter.

Allt nog, slumpen fogade, att presidenten och
sekreteraren vid Weldoninstitutet utan att tänka därpå styrde
kosan mot Fairmount-Park. Upptagna af sin häftiga
dispyt kommo de fram till den ryktbara jernbro, som
leder öfver Schuylkillfloden; de gingo vidare öfver
densamma, mötte endast några försenade vandrare och
befunno sig slutligen midt inne på vidsträckta områden,
hvilka, bestående dels af stora gräsplaner och dels af
skoglika planteringar, göra denna park till enastående i
sitt slag i verlden.

Nu fingo betjenten Frycollins farhågor ökad fart
och detta med så mycket större skäl, som de fem eller
sex skuggorna hade smugit sig efter dem öfver bron.
Hans pupiller vidgades också så ofantligt, att de nådde
ända till iris’ omkrets. Men på samma gång
förminskades hans kropp och han kröp ihop, alldeles som om han
varit begåfvad med denna förmåga att sammandraga sig,
som är egendomlig för blötdjuren och vissa leddjur.

Saken var den, att betjenten Frycollin var en stor
kruka.

Han var en äkta neger från Syd-Carolina med ett
klumpigt hufvud på en spinkig kropp. Han var precis
tjugoett år gammal, d. v. s. han hade aldrig varit slaf,
icke en gång vid födelsen, men han var icke stort bättre
för det. Han var hycklare, gurmand, lätting och
framför allt en äkta pultron. Sedan tre år tillbaka var han
i Onkel Prudents tjenst. Hundra gånger hade han hållit
på att blifva kastad på porten, men man hade behållit
honom af fruktan för att få en ännu sämre. Emellertid
måste Frycollin, då han var i tjänst hos en herre, som
alltid var färdig att kasta sig i de mest vågsamma
företag, vara beredd på många tillfällen, då hans feghet skulle
blifva satt på hårda prof. Men han åtnjöt också många
fördelar, som uppvägde olägenheterna. Man gjorde icke
allt för mycket narr af honom för hans fråsseri och ännu
mindre för hans lätja. Ack, Frycollin, om du hade kunnat
blicka in i framtiden!

Men hvarför hade också icke Frycollin kunnat stanna
qvar i Boston, der han tjenade hos en viss familj
Sneffel, hvilken stod i begrepp att resa till Schweiz, men
afstod derifrån af fruktan för jordras? Detta var en
plats, som passade för Frycollin, men alls icke att vara
i tjenst hos Onkel Prudent, som ständigt kastade sig i
faror.

Men nu var han en gång der, och hans herre hade
kommit ända derhän att vänja sig vid hans fel. Han
hade för resten en förtjenst. Ehuru han var neger till
härkomsten, talade han dock icke negerdialekten — hvilket
ju är något att sätta värde på, ty ingenting kan väl vara
obehagligare än denna förskräckliga jargon, i hvilken
användandet af de possessiva pronomina och infinitiven är
drifvet till sin spets.

Det är således ett faktum, att betjenten Frycollin
var pultron och som man säger: “rädd som månen“.

Det är här fullständigt på sin plats, att protestera
mot denna jemförelse, så kränkande för den blonda Phebe,
den milda Selene, den strålande Apollos kyska syster. Med
hvad rätt beskyller man för feghet en himlakropp, som,
så länge verlden funnits till, alltid har sett jorden i
ansigtet utan att någonsin vända den ryggen?

Vare dermed hur som helst, vid denna timme —
det var mycket nära midnatt — började “den bleka
förtalades“ skifva att försvinna i öster bakom trädtopparna. 
Dess strålar silade sig genom träden och spridde
några ljusstrimmor på marken. Skogens inre föreföll
derigenom mindre mörkt.

Detta gjorde att Frycollin kunde bättre öfverskåda
föremålen omkring.

— Hu då, — sade han för sig sjelf; — de finnas
ännu qvar, de der bofvarna! Det är då alldeles säkert,
att de närma sig.

Nu kunde han ej stå ut längre. Han gick fram till
sin herre och sade:

— Master Onkel.

Det var så han kallade sin herre och som denne
ville blifva kallad.

I detta ögonblick hade dispyten mellan de båda rivalerna 
nått sin höjdpunkt, och som de i sin ifver icke 
önskade blifva störda, ombads Frycollin helt tvärt att hålla
sig på sin plats.

Under det de sålunda grälade, fördjupade de sig
allt mer och mer i de ödsligare delarna af Fairmount-Park 
och aflägsnade sig alltjemt från Schuylkillfloden
och från bron, som de måste passera för att komma
tillbaka till staden.

Alla tre befunno sig nu midt uti en grupp högstammiga 
träd, hvilkas högsta toppar belystes af månens sista
strålar. Vid slutet af denna skogsdunge utbredde sig en
stor långsträckt slätt, särdeles passande för kapplöpningar.
Ingen ojemnhet i marken skulle hindrat hästarna i deras
lopp, intet enda träd skulle hafva skymt utsigten för
åskådarna längs en sträcka af ett par hundra kilometer.

Men om Onkel Prudent och Phil Evans icke varit
så fördjupade i sin dispyt, om de hade sett sig uppmärksamt 
omkring, skulle de hafva funnit, att slätten icke hade
sitt vanliga utseende. Var det då en qvarnegarefirma,
som dagen förut der grundat ett stort etablissement?
Man skulle i sanning kunnat tro det vara ett dylikt
etablissement med en samling af väderqvarnar, hvilkas nu
orörliga vingar aftecknade sig spöklikt i halfdunklet.

Men hvarken presidenten eller sekreteraren märkte
denna besynnerliga förändring, som landskapet undergått.
Icke heller Frycollin såg någonting. Det föreföll honom
som om de sex bofvarna närmade sig och slöto sig tätare
tillsammans, liksom om de ansåge att stunden för anfall
vore kommen. Han kände en konvulsivisk skräck, hans
lemmar förlamades, håren reste sig på hans hufvud —
han var med ett ord i det högsta stadiet af förskräckelse.

Ehuru knäna vacklade under honom, hade han dock
kraft att ännu en gång ropa:

— Master Onkel!<sp> . . .</sp> Master Onkel!<sp> . . .</sp>

— Nå, hvad vill du nu igen? — svarade Onkel
Prudent.

Det är mycket troligt, att Phil Evans och han icke
skulle haft något emot att gifva ett utlopp åt sin vrede
genom att riktigt grundligt mörbulta den olycklige
betjenten. Men de fingo lika litet tid dertill som denne
att svara dem.

I detta ögonblick ljöd en hvissling genom luften.
Samtidigt tändes en sorts elektrisk sol ute på slätten.

Det var utan tvifvel en signal, och i detta fall
betydde den säkert, att stunden var inne för att utöfva
någon slags våldsgerning.

På kortare tid än det behöfdes att tänka det, kommo
sex karlar framrusande ur skogen och kastade sig två
öfver Onkel Prudent, två öfver Phil Evans och två öfver
betjenten Frycollin — de två sista voro tydligen
öfverflödiga, ty negern var alldeles ur stånd att försvara sig.

Så öfverraskade än presidenten och sekreteraren vid
Weldoninstitutet blefvo öfver detta anfall, ville de dock
sätta sig till motvärn. Men de hade hvarken tid eller
krafter dertill. Inom några sekunder, sedan de blifvit
tystade genom en munkafle och deras ögon förbundits,
släpades de, kufvade och bundna till händer och fötter, i
största hast tvärs öfver slätten. Hvad kunde de tro
annat än att de råkat ut för detta slags samvetslösa
menniskor, hvilka icke tveka att plundra folk, sedan
de släpat dem med sig djupt in i skogen. Men deraf
blef emellertid intet. Man undersökte icke en gång deras
fickor, oaktadt Onkel Prudent alltid, trogen sin vana,
hade några tusen dollars på sig.

En minut efter detta öfverfall och utan att ett enda
ord vexlats mellan de anfallande kände Onkel Prudent,
Phil Evans och Frycollin, att man helt varsamt lade ned
dem, icke på gräsplanen utan på en slags planka, som
svigtade under deras tyngd. Der lades de nu bredvid
hvarandra. En dörr stängdes om dem. Sedan underrättades 
de genom en nyckels omvridande i låset om, att de
voro fångar.

Nu hördes ett oafbrutet susande, alldeles som ett
surrrr, hvars rrr drogos ut i det oändliga, utan att något
annat ljud kunde förmärkas i den tysta natten.

<sp>— — — — — — — — — — — — — — — —  </sp>

Hvilken uppståndelse blef det icke följande dag i
Filadelfia! Redan tidigt på morgonen blef det kändt,
hvad som tilldragit sig aftonen förut under
Weldoninstitutets sammankomst; det plötsliga uppträdandet af en
mystisk person, en viss ingeniör vid namn Robur —
Robur, eröfraren — den strid, som han tycktes vilja
inleda mot aeronauterna och till sist hans oförklarliga
försvinnande.

Men helt annat lif blef det, då hela staden fick
kännedom om, att äfven klubbens president och sekreterare hade
försvunnit under natten mellan den 12:te och 13:de Juni.

Hvilka efterspaningar gjordes icke i så väl staden
som dess omgifningar! Men allt var förgäfves! Alla
tidningar först i Filadelfia, sedan i Pennsylvanien och
slutligen i hela Amerika togo hand om saken och uttydde
den på hundratals olika sätt, hvaraf intet enda kom
sanningen på spåren. Ansenliga summor utlofvades genom
annonser och plakat — icke endast åt den, som kunde
återfinna de försvunna hedersmännen, men åt hvar och
en som kunde lemna någon upplysning, som kunde leda
till deras återfinnande. Det ledde till intet resultat. Om
jorden öppnat sig för att sluka dem, skulle icke
presidenten och sekreteraren vid Weldoninstitutet kunnat vara
mera spårlöst bortsopade från jordytan.

Med anledning af denna händelse begärde
guvernementets tidningar, att polisstyrkan skulle ansenligt ökas,
emedan sådana attentat när som helst kunde föröfvas mot
Förenta staternas förnämsta medborgare, och deri hade
de rätt.

De oppositionella tidningarna fordrade deremot, att
hela denna corps skulle afskaffas såsom varande alldeles
öfverflödig, emedan dylika attentat kunde förekomma,
utan att det vore möjligt att upptäcka gerningsmännen
— hvari de kanske icke heller hade så orätt.

Hela följden blef den, att polisen förblef hvad den
var förut, hvad den alltid skall blifva i den bästa af
verldar, som icke är fullkomlig och aldrig heller skall veta
att blifva det.

*
</chapter>

<chapter name="5. kap. I hvilket ett stillestånd i fiendtligheterna uppgöres mellan presidenten och sekreteraren vid Weldoninstitutet.">

<table o>
<td c>FEMTE KAPITLET.
<td c><big><b>I hvilket ett stillestånd i fiendtligheterna uppgöres
mellan presidenten och sekreteraren vid
Weldoninstitutet.</b></big>
</table>

En bindel för ögonen, en kafle i munnen, ett rep
om händerna, ett rep om fötterna, och följaktligen
omöjligt att se, tala eller röra sig. Allt detta sammanlagdt
var just icke egnadt att göra Onkel Prudents, Phil Evans
och betjenten Frycollins belägenhet synnerligen dräglig.
Att dessutom sväfva i okunnighet, om hvilka som äro
upphofsmännen till detta bortröfvande, icke veta, hvart
man blifvit kastad alldeles som simpla kollies i en
godsvagn, icke veta hvar man befinner sig och hvad för
öde som väntar en, detta kunde i sanning göra de
saktmodigaste menniskor på jorden rasande, och som man
vet, så hörde medlemmarna af Weldoninstitutet just icke
till de mest tåliga. Då man känner till huru häftig
Onkel Prudent var, så kan man lätt tänka sig, i hvilket
tillstånd han borde befinna sig.

I alla händelser måste Phil Evans och han tänka,
att det borde falla sig litet svårt för dem, att aftonen
derpå intaga sina platser vid klubbens sammanträde.

Hvad beträffar Frycollin, så var det honom omöjligt
att med förbunda ögon och tilltäppt mun tänka på något
som helst. Han var mera död än lefvande.

<img><i><small>Ill. L. Benett<tab><tab><tab><tab>P. Louis</small></i>
De fördes i största hast öfver slätten (sid. 46).</img>

Under loppet af en timme förbättrades icke alls
fångarnas belägenhet. Ingen kom för att besöka dem
och återgifva dem friheten att röra sig och tala, hvaraf
de voro i så stort behof. De måste inskränka sig till
qväfda suckar, till “hm, hm“, frammumlade tvärs igenom
munkaflen, till vanmäktiga ansträngningar att lösa sina
bojor. Man kan för resten tänka sig denna stumma
vrede, detta undertryckta eller rättare sagdt bundna
raseri. Då de icke kunde se någonting, försökte de
med hörseln skaffa sig någon slags kännedom om, hvad
detta sakernas oroande tillstånd betydde. Men de sökte
förgäfves att urskilja något annat ljud än detta oafbrutna
och oförklarliga surrrrrr, hvilket tycktes sätta hela
luften omkring dem i dallring.

Till slut lyckades det dock Phil Evans efter mycket
besvär och tålamod att något lossa på repet, som band
hans händer. Sedan löste han så småningom upp
knuten, hvarefter hans händer återfingo sin vanliga frihet.

Genom häftig frottering kom blodet, som hämmats
genom det hårdt åtknutna repet, åter i omlopp. Minuten
derpå hade Phil Evans löst af sig bindeln, som betäckte
hans ögon, tagit bort kaflen ur munnen och skurit af
repen med det fina bladet på sin “bowie-knife“. En
amerikanare, som icke alltid hade sin “bowie-knife“ i
fickan, skulle icke längre vara någon amerikanare.

Om Phil Evans sålunda vann den fördelen att
kunna röra sig och tala, så var detta också allt. Sina
ögon kunde han ej göra något bruk af — åtminstone
icke för tillfället. Ett fullkomligt mörker herrskade i
denna cell. Likväl trängde litet dager in genom en
slags skottglugg i väggen på omrkring fem à sex fots
höjd.

Man kan nog förstå, att Phil Evans, huru han än
annars kände det, icke ett ögonblick tvekade att befria
sin rival. Några snitt med hans “bowie-knife“ voro
tillräckliga att lösa repen, som bundo händer och fötter.
Onkel Prudent reste sig ögonblickligen på knä nästan
utom sig af raseri samt slet bort bindeln och munkaflen.
Derpå sade han med halfqväfd stämma:

— Tack!

— Ah, jag ber!<sp> . . .</sp> Inga tacksägelser, — svarade
den andre.

— Phil Evans?

— Onkel Prudent?

— Här äro vi icke längre president och sekreterare
i Weldoninstitutet, således ej heller fiender!

— Ni har rätt, — svarade Phil Evans. — Här äro
vi endast två menniskor, som skola hämnas på en tredje,
hvars öfverfall kräfver stränga repressalier. Och denna
tredje<sp> . . .</sp>

— Det är Robur!

— Det är Robur!

Se der ändtligen en punkt, i hvilken de båda
konkurrenterna voro helt och hållet eniga. Angående denna
sak behöfde man ej frukta någon dispyt.

— Och er betjent? — frågade Phil Evans, i det han
pekade på Frycollin, hvilken flåsade som en sälhund, —
skola vi icke lösa hans band.

— Icke ännu, — svarade Onkel Prudent. — Han
skulle taga lifvet af oss med sin klagolåt, och vi hafva
annat att göra än att sysselsätta oss med honom.

— Hvad då, Onkel Prudent?

— Att rädda oss, om det är möjligt.

— Ja, till och med om det är omöjligt.

— Ni har rätt, Phil Evans, till och med om det är
omöjligt!

Det kunde icke ett ögonblick falla presidenten och
hans kollega in att tvifla på, att det icke var denne
egendomlige Robur, som var upphofsmannen till enleveringen.
Det är också sant, att vanliga tjufvar skulle, sedan de
tagit ifrån dem deras klockor, nipper, plånböcker och
portemonnaier, kastat dem i Schuylkillfloden och gifvit dem ett
dugtigt knifhugg i bröstet, i stället för att stänga in dem
i — ja, i hvad? — Detta var i sanning en vigtig fråga,
som man måste komma på det klara med, innan man
började förberedelserna till en flykt, om denna skulle
kunna hafva någon möjlighet för sig att lyckas.

— Phil Evans, — återtog Onkel Prudent, — då
vi gingo från klubbens sista sammanträde, hade vi gjort
klokare i att se oss för i stället för att vexla stickord,
till hvilka här icke är stället att återkomma. Om vi
icke hade begifvit oss utom Filadelfias gator, så hade
detta aldrig händt. Det är tydligt, att denne Robur anat
hvad som skulle komma att passera inom klubben; han
förutsåg hvilket raseri hans hånfulla uppträdande skulle
framkalla och hade därför ställt några af sina banditer
vid porten för att vid behof kunna bistå honom med
handkraft. Då vi lemnade Walnut-street spionerade dessa
på oss och förföljde oss, och då de sågo, att vi voro
nog oförsigtiga att fördjupa oss i Fairmount-Parks alléer,
hafva de begagnat tillfället att gripa oss.

— Jag är alldeles af samma åsigt, — svarade Phil
Evans. — Ja, vi gjorde verkligen mycket dumt i att
icke direkt begifva oss hem.

— Man gör alltid dumt i att icke vara försigtig,
— svarade Onkel Prudent.

I detta ögonblick hördes en djup suck, som kom
från cellens mörkaste vrå.

— Hvad var det? — frågade Phil Evans.

— Ingenting!<sp> . . .</sp> Bara Frycollin, som drömmer.

Derpå återtog Onkel Prudent:

— Det kan endast hafva förflutit två minuter mellan
det ögonblick, då man grep oss, några steg från slätten,
och det ögonblick, då man kastade oss i denna håla. Det
är således tydligt och klart, att dessa menniskor icke
släpat bort oss från Fairmount-Park<sp> . . .</sp> 

— Och om de hade gjort det, skulle vi väl märkt
någon rörelse, då de flyttade oss.

— Alldeles rigtigt, — instämde Onkel Prudent. —
Således är det klart, att vi äro inneslutna i någon vagn
— kanske i en af dessa långa forvagnar, som begagnas
på prairierna, eller i någon lindansarevagn.

— Sannolikt! Om det vore en båt, förtöjd vid
Schuylkillflodens stränder, borde detta märkas på vissa
vaggningar, som skulle åstadkommas af strömmen.

— Alldeles min åsigt! Alldeles min åsigt, —
upprepade Onkel Prudent, — och jag tycker, att emedan vi
ännu befinna oss på slätten, så gäller det att fly nu eller
aldrig; sedan står det oss fritt att försöka återfinna denna
Robur.

— Och att låta honom få dyrt betala detta ingrepp
i två amerikanska medborgares frihet!

— Ja dyrt <sp>. . .</sp>, mycket dyrt!

— Men hvem är då denne man? — Hvarifrån
kommer han? — Är det en engelsman, en tysk eller en
fransman ?

— Det är en skurk, och det är nog, — svarade
Onkel Prudent. — Och nu till verket!

Båda två trefvade nu med händerna öfver cellens
väggar för att om möjligt få rätt på en fog eller en
springa. Ingenting fans! Ingenting heller på dörren.
Den var hermetiskt tillsluten, och det skulle varit
omöjligt att bryta upp låset. Man måste således göra ett
hål och fly genom detta hål. Återstod nu att försöka
om de med sina “bowie-knives“ kunde genombryta
väggen, om bladen icke skulle blifva slöa eller brytas under
detta arbete.

— Men hvarifrån härleder sig denna darrning, som
aldrig upphör? — frågade Phil Evans, mycket förvånad
öfver detta oupphörliga surrrrrr.

— Troligtvis vinden, — svarade Onkel Prudent.

— Vinden?<sp> . . .</sp> Men jag tyckte, att vädret ända till
midnatt var alldeles lungt.

— Det är sant, Phil Evans. Men om det icke är
vinden, hvad tror ni då, att det kan vara ?

Phil Evans fälde nu upp det bredaste bladet på sin
knif och försökte att borra i väggen nära dörren. Han
trodde, att det möjligen kunde vara tillräckligt att göra
ett hål för att kunna sticka ut handen och öppna dörren
utifrån, om den endast var reglad och nyckeln sutte qvar
i låset.

Några minuters ifrigt arbete medförde intet annat
resultat än att förstöra bladen på knifven genom att
afbryta spetsarna och förvandla eggarna till sågar med
tusentals tänder.

— Det der biter icke, Phil Evans!

— Nej!

— Skulle vi möjligen vara i en cell af jernbleck?

— Nej visst icke, Onkel Prudent. Om man slår
på dessa väggar, så gifva de icke ifrån sig något
metalliskt ljud!

— Således är det hvarken jern eller trä.

— Men hvad är det då?

— Det är omöjligt att afgöra, men i alla händelser
måste det vara ett ämne, på hvilket stål icke biter.

Onkel Prudent öfverfölls nu af en häftig
vredesparoxysm; han svor och stampade med fötterna i
golfvet, under det att han med händerna försökte strypa en
inbillad Robur.

— Lugn, Onkel Prudent, lugn, — uppmanade Phil
Evans. — Försök nu i er tur.

Onkel Prudent försökte, men hans “bowie-knife“
kunde icke borra hål i en vägg, i hvilken den icke en
gång med sina bästa blad lyckades göra en rispa,
alldeles som om väggen varit gjord af glas.

All flykt var således omöjliggjord, förutsatt
nemligen att den verkligen skulle kunnat utföras äfven om
dörren blifvit öppnad.

Man måste derför för ögonblicket med tålamod finna
sig i sitt öde, något som alls icke ligger i en yankees
lynne, och sätta allt sitt hopp till slumpen, hvilket bör
vara mycket motbjudande för ett praktiskt sinne. Också
vankades det eder, grofva ord och fruktansvärda hotelser,
utslungade mot denne Robur — hvilken likväl alls icke
borde vara mannen att röras af sådant, om han i
privatlifvet visade sig vara densamme, som då han uppträdde
i Weldoninstitutet.

Emellertid började Frycollin visa allt tydligare
tecken till illamående. Vare sig nu att han kände kramp
i magen eller kramp i lemmarna, så vände och vred han
sig på ett alldeles jemmerligt sätt.

Onkel Prudent trodde sig böra göra ett slut på
denna gymnastik genom att skära af repen, som bundo
hans händer och fötter.

Kanhända han fick skäl att ångra sig. Nu börjades
en oafbruten klagolåt, i hvilken ångestens qval blandade
sig med hungerns. Frycollins hjerna var icke mindre
angripen än hans måge. Det skulle vara svårt att
afgöra hvilken af dessa båda organer, som har största
skulden till hvad den stackars negern led.

— Frycollin! — skrek Onkel Prudent.

— Master Onkel!<sp> . . .</sp> Master Onkel! — svarade
negern mellan två förtviflade skrik.

— Det är möjligt, att vi blifva dömda att dö af
hunger i detta fängelse. Men vi äro beslutna att icke
duka under, förrän vi uttömt alla upptänkliga resurser
att förlänga vårt lif.

— Äta mig? — skrek Frycollin.

— Som man alltid gör med negrer vid liknande
tillfällen! Således, min käre Frycollin, gjorde du klokast
uti att så litet som möjligt påminna oss om din tillvaro.

Och Frycollin fruktade verkligen på allvar att blifva
använd som medel att förlänga tvenne existenser, hvilka
tydligen voro dyrbarare än hans. Han inskränkte sig
derför till att sucka och jemra sig <i>in petto</i>.

Emellertid förflöt tiden och hvarje försök att spränga
dörren eller väggen förblef fruktlöst. Det var omöjligt
att komma underfund med hvad denna vägg var gjord
af. Det var icke metall, icke trä och icke heller sten.
För öfrigt tycktes cellens golf vara gjordt af samma
ämne. Då man stampade på det med foten, gaf det ifrån
sig ett eget ljud, som Onkel Prudent skulle haft litet
svårt att hänföra till kategorien af kända ljud. Ännu
en annan sak: golfvet gaf ifrån sig ett ihåligt ljud —
alldeles som om det icke hvilade direkt på marken. Ja,
detta oförklarliga surrande ljud tycktes komma från dess
undre sida. Allt detta var föga lugnande.

— Onkel Prudent? — sade Phil Evans.

— Phil Evans? — svarade Onkel Prudent.

— Tror ni, att vår cell ändrat plats?

— På intet vis.

— Men icke desto mindre kunde jag under första
ögonblicket af vårt inspärrande tydligt känna doften af
friskt gräs och den kådaktiga lukten från träden i parken.
Men nu, hur mycket jag än andas, tyckes det mig som
om alla dessa dofter försvunnit.

— Ja, verkligen!

— Huru förklara detta?

— Låtom oss förklara det på hvad för sätt som
helst, utom det att vårt fängelse ändrat plats. Jag
upprepar ännu en gång, att om vi vore i en vagn, som rullade
framåt eller i en bat, som dref, så skulle vi känna det.

Frycollin utstötte nu ett häftigt qvidande, som kunde
gält för hans sista suck, om den icke åtföljts af så många
andra.

— Jag för min del tror, att denne Robur snart
skall visa sig för oss, — sade Phil Evans.

— Ja, jag hoppas det, — skrek Onkel Prudent, —
och så skall jag säga honom<sp> . . .</sp>

— Hvad?

— Att han, efter att hafva börjat som en smädare,
har slutat som en skurk!

I detta ögonblick anmärkte Phil Evans, att det
började blifva dager. Dagsljus, till en början svagt, trängde

<img><i><small>Ill. L. Benett<tab><tab><tab><tab>P. Louis</small></i>
Och hvad sågo de? (sid. 60).</img>

in igenom den trånga skottgluggen, som befann sig i
väggens öfre del, midt emot dörren. Klockan måste
således vara omkring fyra, emedan det var vid denna timme,
som, i Juni månad, Filadelfias horisont började upplysas
af dagens första strålar.

Men då Onkel Prudent lät sitt repeterar — ett
mästerverk, som utgått från hans kollegas fabrik — slå, 
så angaf detta endast två timmar och tre qvart, ehuru
klockan ingalunda stannat.

— Besynnerligt! — sade Phil Evans. — Tre qvart
på tre borde det ännu vara natt.

— Då måste således min klocka dragit sig, —
svarade Onkel Prudent.

— En klocka från <i>Walton Watch Company!</i> —
skrek Phil Evans.

Huru dermed nu än förhöll sig, så var det i alla
fall dagen, som grydde. Så småningom syntes
skottgluggen som en ljus punkt i cellens djupa mörker. Men
om daggryningen inträffade tidigare än hvad som annars
brakar vara förhållandet vid fyrtionde parallelcirkeln,
hvarest Filadelfia ligger, så gick den dock icke med
denna snabbhet, som är kännetecknande för de låga
latituderna.

Onkel Prudent anmärkte åter detta sakförhållande
och åter stod man framför ett oförklarligt fenomen.

— Skulle man icke möjligen kunna svinga sig upp
till skottgluggen, — sade Phil Evans, — och försöka
att se hvar vi befinna oss?

— Det kunde man allt, — svarade Onkel Prudent.

Och vändande sig till Frycollin sade han.

— Upp med dig, Frycollin!

Negern reste på sig.

— Luta nu ryggen mot den här väggen, —
fortsatte Onkel Prudent, — och vill ni sedan, Phil Evans,
vara så god och stiga upp på den här pojkens axlar,
medan jag ser till, att han står stadigt.

— Gerna, — svarade Phil Evans.

Minuten derpå stod han på knä på Frycollins axlar,
och hans ögon nådde upp i jämnhöjd med skottgluggen.

Denna skottglugg var försedd, icke med ett
linsglas som det brukas på kajutsfönster, utan med en
vanlig glasruta. Ehuru denna icke var synnerligen tjock,
skymde den dock Phil Evans, hvilkens synkrets var
ytterst begränsad.

— Slå då för allt i verlden sönder rutan, — sade
Onkel Prudent. — Kanske ni ser bättre då.

Phil Evans riktade med skaftet på sin “bowie-knife“
en häftig stöt mot glasrutan, som gaf ifrån sig ett
klingande ljud men icke gick sönder. Ännu ett slag,
häftigare än det föregående. Samma resultat.

— Se så der ja! — skrek Phil Evans. — Rutan
är gjord af härdadt glas!

Det kunde ej heller förhålla sig annorlunda än att
rutan var gjord af ett slags glas, härdadt efter
uppfinnaren Siemens metod, emedan den oaktadt upprepade slag
förblef hel.

Emellertid hade det nu blifvit så klart, att man
kunde se ut — åtminstone inom gränserna af
synkretsen, afstängd genom skottgluggens infattning.

— Hvad ser ni? — frågade Onkel Prudent.

— Ingenting.

— Huru? Icke en grupp af träd?

— Nej.

— Icke en gång trädtopparna?

— Icke det heller.

— Vi befinna oss således icke längre på slätten?

— Hvarken på slätten eller i parken.

— Ser ni icke en gång hustak? — frågade Onkel
Prudent, hvars missnöje, blandadt med raseri, var i
ständigt tilltagande.

— Inga tak!

— Hvad! Icke ens en flaggstång, eller ett
kyrktorn, eller en fabriksskorsten?

— Ingenting annat än tomma rymden.

Just i detta ögonblick öppnades dörren till cellen.
En man blef synlig på tröskeln.

Det var Robur.

— Ärade medlemmar af Weldoninstitutet, — sade
han med allvarlig stämma, — ni äro nu fria att komma
och gå<sp> . . .</sp>

— Fria! — skrek Onkel Prudent.

— Ja — inom <i>Albatros’</i> gränser!

Onkel Prudent och Phil Evans störtade ut ur cellen.

Och hvad sågo de?

Tolf till tretton hundra meter under sina fötter ett
land, som de förgäfves bemödade sig att igenkänna.

*
</chapter>

<chapter name="6. kap. Hvilket ingeniörer, mekanici och andra fackmän kanske gjorde klokast i att hoppa öfver.">

<table o>
<td c>SJETTE KAPITLET.
<td c><big><b>Hvilket ingeniörer, mekanici och andra fackmän
kanske gjorde klokast i att hoppa öfver.</b></big>
</table>

“Vid hvilken tidpunkt skall menniskan upphöra att
kräla i dyn, i stället för att lefva i den blånande,
fridfulla rymden?“ frågar Camille Flammarion.

Svaret är ytterst enkelt: det skall ske vid den
tidpunkt, då mekanikens framsteg tillåta oss att lösa
luftseglingsproblemet. Och allt sedan några år tillbaka
har man börjat tänka på, att en mera praktisk
användning af elektriciteten borde leda till problemets lösning.

År 1783, långt innan bröderna Montgolfier hade
konstruerat sin första montgolfière och fysikern Charles
sin första ballong, hade några äfventyrsälskande hjernor
drömt om att eröfra luften medelst mekaniska apparater.
De första uppfinnarna hade således icke tänkt på
apparater, som voro lättare än luften — hvilken tanke icke
heller skulle kunnat uppstå under fysikens dåvarande
ståndpunkt. Det var af apparater tyngre än luften, af
flygmaskiner, afsedda att härma fogelns flygt, som de
väntade sig lösningen af problemet om sättet att färdas
i luften.

Det var just hvad som hade försökts af den
dåraktige Icarus, Dedali son, hvars vingar, fastsatta med
vax, föllo af, då han nalkades solen.

Men utan att behöfva gå tillbaka ända till
mytologiens tider, utan att tala om Archytas från Tarent,
finner man redan i Dante de Pérouse, Leonard de
Vincis och Guidottis arbeten, idéen till maskiner, afsedda
att röra sig i luften. Två och ett halft sekel senare
började uppfinnarnas antal att mångdubblas. År 1742
konstruerar markisen af Bacqueville ett system af vingar,
som han försöker en färd tvärsöfver Seinen, faller, och
bryter af armen i fallet. År 1768 kommer Paucton på
den tanken att sätta ihop en apparat med två propellrar,
en uppehållande och en framdrifvande. År 1781
konstruerar Meerwein, arkitekt hos storhertigen af Baden, en
maskin med rörliga vingar och opponerar sig mot
styrbarheten af de ballonger, som nyss hade uppfunnits. År
1784 manövrerade Launoy och Bienvenu en apparat med
propellrar, satta i gång af fjädrar. År 1808 gjordes
flygförsök af en österrikisk urmakare, Jakob Degen. År
1810 utgaf Deniau, från Nantes, en broschyr, hvari han
förfäktar åsigten: ”tyngre än luften”. Sedan gjordes
1811—1840 åtskilliga experiment och uppfinningar af
Berblinger, Vigual, Sarti, Dubochet, Cagniard de Latour.
År 1842 uppträdde engelsmannen Henson med sitt
system af lutande plan och propellrar, drifna med ånga;
år 1845 kom Cossus med sina uppåtstigande propellrar;
år 1847 Camille Vert med sin apparat med propellrar
försedd med fjädervingar; år 1852 Letur med sina
styrbara fallskärmar, hvars användande kostade honom
lifvet. Samma år framkom Michel Loup med sina
lutande plan, försedda med fyra roterande vingar; år
1853 Béléguic och hans luftskepp, drifvet af propellrar,
Vaussin-Chardannes med sin fria, styrbara pappersdrake,
Georges Cauley med sitt förslag till flygmaskiner,
försedda med en gasmotor. Mellan 1854 — 1863 uppträdde
Joseph Pline, som tog patent på olika luftseglingssystem,
Bréant, Carlingford, Le Bris, Du Temple och Bright,
hvilkas uppåtstigande propellrar rotera mot hvarandra,
Smythies, Panafieu, Crosnier, etc. Slutligen bildades i
Paris 1863, tack vare Nadars ansträngningar, en
förening, som förfäktade åsigten: “tyngre än luften“. Der
företaga uppfinnarna försök med maskiner, hvaraf flera
redan äro patenterade: de Ponton d’Amécourt med sin
apparat, försedd med propellrar, drifna af ånga, de la
Landelle med sitt system, bestående af en kombination af
propellrar med lutande plan och fallskärmar; Louvrié med
sitt luftskepp; d’Esterno med sin mekaniska fogel; Groof
med sin apparat med vingar, satta i gång af häfstänger etc.

Initiativet var taget, uppfinnarna uppfinna, räknarna
räkna ut allt hvad som kan göra detta sätt att röra sig
i luften utförbart. Bourcart, Le Bris, Kaufmann, Smyth,
Stringfellow, Prigent, Danjard, Pomès och de la Pauze,
Moy Pénaud, Jobert, Hureau de Villeneuve, Achenbach,
Garapon, Duchesne, Danduran, Parisel, Dieuaide, Melkisff,
Forlanini, Brearey, Tatin, Dandrieux, Edison, somliga
med propellrar och vingar, andra med lutande plan, alla
tänka ut, skapa, fabricera och förbättra sina flygmaskiner,
hvilka skola vara färdiga att användas den dag, då
någon uppfinnare ställer till deras förfogande en motor af
ansenlig kraft och ringa tyngd.

Må man förlåta denna något långdragna namnförteckning. 
Är det icke af vigt att visa alla de grader
i skalan, som aviationen genomgått, innan den kunde
komma till den ståndpunkt, som Robur innehade. Skulle
väl ingeniör Robur kunnat konstruera en så fullkomlig
apparat utan de försök, som gjorts af hans föregångare?
Nej, säkerligen icke! Och på samma gång han icke hyste
annat än förakt för alla dem, som ännu envisades att tro på
ballongernas styrbarhet, så hade han så mycket större
aktning för alla anhängare till principen: “tyngre än
luften“, antingen de nu voro engelsmän, amerikanare,
italienare, österrikare eller fransmän — framför allt
fransmän, hvilkas arbeten, af honom förbättrade, hade ledt
honom till att först uttänka och sedan konstruera denna
flygmaskin, <i>Albatros,</i> som nu slungats ut midt i
luftströmmarna.

— Flyg, dufva! — hade en af aviationens ifrigaste
adepter utbrustit.

— Man skall fara genom luften, alldeles som man
far på jorden, — hade en af hans mest passionerade
anhängare svarat.

— Lefve luftskeppet! — utbrast en af de
bullersammaste, hvilken slog allarm i alla tidningar för att
väcka gamla och nya verldens uppmärksamhet.

Ingenting är i sjelfva verket klarare bevisadt, både
genom erfarenhet och genom uträkningar, än att luften
är en mycket fast stödjepunkt. En fallskärm med en
meters diameter, kan icke allenast mildra ett fall genom
luften, utan äfven göra hastigheten likformig. Se der
hvad man visste!

Man visste vidare att, då rörelsehastigheten är stor,
vexlar tyngdkraften nästan alldeles i omvändt
förhållande till qvadraten på denna hastighet och blir nästan
utan betydelse. Man visste vidare, att ju mera ett
flygande djurs tyngd ökas, dess mindre ökas
proportionsvis den vingyta, som behöfs för att hålla det uppe, ehuru
rörelserna, som det måste göra, blifva långsammare.

En aviationsapparat bör således vara konstruerad
så, att den kan tillgodogöra sig dessa naturlagar, så att
den kan härma fogeln, “denna beundransvärda typ för
sättet att färdas i luften“, som doktor Marey, ledamot
af franska vetenskapsakademien, sagt.

Öfver hufvud taget kunna de apparater, som äro
egnade att lösa detta problem, sammanfattas i tre olika slag:

1) Apparater, hvilka äro försedda med propellrar
med vertikala axlar.

2) Apparater, hvilka åsyfta att härma fogelns
naturliga flygt.

3) Apparater, hvilka, noga taget, endast bestå af
lutande plan, liksom pappersdraken, och framdrifvas af
horisontela propellrar.

Hvart och ett af dessa system har haft och har
ännu ifriga anhängare, hvilka icke alls vilja gifva med sig.

Emellertid hade Robur af flere orsaker förkastat de
båda sista.

Det är intet tvifvel om, att icke den mekaniska
fogeln erbjuder åtskilliga fördelar. De arbeten och
experiment, som herr Renaud företagit 1884, hafva bevisat
detta. Men, som man just sade till honom, det går icke
an att alldeles slafviskt efterhärma naturen. Lokomotiverna 
hafva icke helt och hållet konstruerats efter
hararna, ej heller ångbåtarna efter fiskarna. Åt de förra
har man gifvit hjul, hvilket ej är det samma som ben,
och åt de senare propellrar, hvilket ej heller är det samma
som simfenor. Och de gå icke sämre för det. Kan man
för öfrigt veta hvad som sker mekaniskt i foglarnas
rörelser, hvilka äro så komplicerade? Har icke doktor
Marey antagit, att vingpennorna skiljas från hvarandra,
då vingarna lyftas, för att på så sätt låta luften passera
igenom, och skulle icke åtminstone denna rörelse vara
mycket svår att härma genom en maskin?

Å andra sidan kunde man icke förneka, att de
lutande planen hade gifvit ganska vackra resultat.
Propellrar, hvilka pressa ett skeft plan mot luftlagret, detta var
medlet att åstadkomma ett uppstigningsarbete, och de små
apparater, med hvilka man experimenterat, visade att
den disponibla tyngden, d. v. s. den som man kan
disponera öfver utom apparatens, ökas med qvadraten på
hastigheten. Detta var ju stora fördelar — till och med
öfverträffande dem som erbjudas af aerostaten, då den är
i rörelse.

Icke desto mindre hade Robur tänkt, att det som
var det enklaste, var det bästa. Också hade propellrarna
räckt till för honom att uppfylla alla hans flygmaskins
behof. De ena höllo apparaten uppe i luften, de andra
framdrefvo den på ett alldeles utomordentligt säkert och
snabbt sätt.

Medelst en propeller med lämplig stigning och en
ansenlig yta, skulle man också, som Victor Tatin sade,
kunna, “om man dref sakerna till det yttersta, lyfta en
obegränsad tyngd med den tänkbart minsta kraft“.

Om den mekaniska fogeln — som härmar foglarnas 
vingslag — höjer sig, i det den stöder sig på
luften, så höjer sig den apparat Robur användt genom
att piska luften snedt med bladen på sina propellrar,
alldeles som om den stege uppför ett lutande plan.
Propellern måste nödvändigt röra sig i samma riktning som
dess axel. Ar nu denna axel vertikal, så rör den sig
vertikalt. Är den horisontel, rör den sig horisontelt.

Ingeniör Roburs hela apparat var konstruerad i
enlighet med dessa principer.

Vi meddela här en fullständig beskrifning på apparaten, 
hvilken kan delas i tre hufvuddelar: skrofvet, de
uppehållande och framdrifvande propellrarna och
maskineriet.

Däcket är trettio meter långt och fyra meter bredt
samt liknar ett vanligt skeppsdäck. Förstäfven är
försedd med en ramm. Nedanför däcket rundar sig ett
solidt sammanfogadt skeppsskrof, som innesluter de
apparater, som tjena till att frambringa den mekaniska
kraften, förvaringsrummet för ammunitionen, verktygen,
födoämnen af alla slag, deri inbegripet vattenförråderna.
Rundt omkring däcket löper en barrière, som bildas af
några lätta stolpar, sammanfogade medels ett nät af 
flätad jerntråd. Öfver däckets yta höja sig tre kajutor,
hvars olika afdelningar äro bestämda att herbergera dels
personalen, dels maskineriet. I den mellersta kajutan
arbetar den maskin, som sätter alla de uppehållande
propellrarna i gång; i kajutan akterut arbetar maskinen,
som sätter i gång den framdrifvande akterpropellern, i
kajutan förut arbetar maskinen, som sätter i gång den
framdrifvande förpropellern, — dessa tre maskiner sättas
alla i gång hvar för sig. I kajutan förut äro inrymda
köket och rum för besättningen. Kajutan akterut är
indelad i flere hytter, bl. a. en som bebos af ingeniören,
en matsal, och så till sist en styrhytt för rorgängaren,
som styr apparaten medelst ett kraftigt roder.

Alla kajutorna få sin dager genom små skottgluggar
täckta med härdadt glas, hvilket har tio gånger så stor
motståndskraft som annat glas. Under skrofvet är
anbragt ett nät af elastiska resårer, afsedda att mildra
stötarna, så att landgörningen kan gå för sig utan obehag;
till den grad är ingeniören herre öfver apparatens
rörelser.

De uppehållande och framdrifvande propellrarna. —
Ofvanför plattformen höja sig vertikalt trettiosju axlar,
femton jemnhöga på hvardera sidan och sju litet högre i
midten. Det såg ut alldeles som ett skepp med
trettiosju master, endast att dessa master i stället för
segel voro försedda med två horisontela propellrar, med
temligen kort diameter, hvilka man dock kunde
bibringa en ofantlig rotationshastighet. Hvar och en af
dessa axlar har sin rörelse oberoende af de andras, och
för öfrigt rotera de två och två åt motsatt håll — en
anordning, som är nödvändig för att icke apparaten skall
snurra rundt. På så sätt kunna propellerna, under det
de gemensamt verka höjande i vertikal riktning, upphäfva
hvarandras verkan i horisontal rigtning. Följaktligen
är apparaten försedd med sjuttiofyra uppehållande
propellrar, hvilkas blad utvändigt sammanhållas med en
metallring, hvilken, då den gör tjenst som vindfång,
sparar drifkraften. I fören och aktern rotera, fästade
på horisontela axlar, två framdrifvande propellrar med
fyra blad åt motsatt håll och frambringa på så vis
drifkraften. Dessa propellrar, som äro af större dimensioner
än de uppehållande propellrarna, kunna liksom dessa
rotera med en ofantlig snabbhet.

Med ett ord, denna apparat innesluter i sig på en
gång alla de system, som förordats af herrar Cossus, de
la Landelle och de Ponton d’Amécourt, och hvilka
system fullkomnats af Robur. Men det är isynnerhet med
afseende på valet och användandet af drifkraften, som
Robur har rättighet att anse sig som uppfinnare.

Maskineriet. — Det var hvarken från ånga af
vatten eller andra vätskor, från komprimerad luft eller andra
elastiska gaser, ej heller från de explosiva
blandningar, som äro i stånd att frambringa en mekanisk kraft,
som Robur hemtade den kraft, som erfordrades för att
sätta hans apparat i gång och hålla den uppe i luften.
Nej, det var från elektriciteten, denna kraft, som en
dag skall blifva själen i den industriella verlden. För
resten behöfdes ingen elektromotor för att frambringa
den; endast staplar och accumulatorer. Men hvilka äro
då de beståndsdelar, som ingå i sammansättningen af
denna stapel, hvilka syror sätta den i verksamhet? Det
är Roburs hemlighet. Likadant är förhållandet med
accumulatorerna. Af hvad natur äro dessa positiva och
negativa skifvor? Det vet man ej. Ingeniören hade —
och det af goda skäl — aktat sig för att taga ut patent
på sin uppfinning.

Emellertid var resultatet följande: staplar, som
gifva kraftiga strömmar, syror med en nästan
fullständig motståndskraft mot evaporation och kristallisering,
vidare accumulatorer, hvilka betydligt öfverträffa de
Faure-Sellon-Volkmarska, och till sist strömmar, hvilkas
styrka kunde uppmätas i en hittills okänd mängd ampèr,
och som sätta i gång propellrarna, hvilka i sin ordning
förmå att uppehålla och framdrifva apparaten med en
kraft, mer än tillräcklig för alla behof och under hvilka
omständigheter som helst.

Men, vi måste upprepa det ännu en gång, detta är
ingeniör Roburs hemlighet, rörande hvilken han iakttagit
en envis tystnad. Om det icke lyckas presidenten och
sekreteraren vid Weldoninstitutet att upptäcka
hemligheten, så kommer den troligtvis att gå förlorad för
menskligheten.

Det faller af sig sjelft, att denna apparat eger en
tillräcklig stadga till följd af tyngdpunktens läge. Det
fans ingen fara för, att den skulle kunna göra några
slags öfverhalningar eller vändas upp och ned. —
Återstår att taga reda på, hvilket material ingeniör Robur
användt till konstruerandet af sitt luftskepp — en
benämning, som mycket väl kan användas om <i>Albatros</i>.
Hvaraf bestod detta ämne, som var så hårdt, att Phil
Evans’ “bowie-knife“ icke kunnat bita derpå och Onkel
Prudent icke kunde säga, af hvad beskaffenhet det var?
Helt enkelt af papper.

Redan sedan flera år tillbaka har denna slags
fabrikation ansenligt utvecklat sig. Papper utan lim,
impregneradt med dextrin och stärkelse och sedan
pressadt i en hydraulisk press, bildar ett material, som är
hårdt som stål. Man har deraf tillverkat block, skenor,
jernvägsvagnshjul, hvilka äro på samma gång starkare
och lättare än hjulen af metall. Det var just denna
styrka parad med lätthet, som Robur hade velat
begagna sig af vid konstruerandet af sitt luftskepp.
Alltsammans, skrofvet, däcket, hytterna, var af papper,
som blifvit hårdt som metall genom pressningen och
äfven — något som icke är att förakta för en apparat,
som håller sig uppe på sådan höjd — oförbrännerligt.
Hvad beträffar de olika delarna af maskinerna,
propellrarnas skrufvar eller blad, så hade dertill användts
ett på samma gång fast och elastiskt ämne, oupplösligt 
i de flesta gaser, vätskor, syror eller oljor — 
för att ej tala om dess isolerande egenskaper — som
hade varit oskattbart vid tillverkandet af <i>Albatros’</i>
elektriska maskiner.

Ingeniör Robur, hans underbefälhafvare Tom Turner,
en maskinist och dennes båda medhjelpare, två
rorgängare och en kock — summa åtta personer — utgjorde
luftskeppets besättning, hvilken var fullt tillräcklig för
de manövrer, som fordrades vid luftseglingen. Jagt och
försvarsvapen, fiskredskap, elektriska lampor, instrumenter 
för observation, kompasser och sextanter för navigationen, 
termometrar för att studera temperaturen, olika
barometrar för att visa vexlingarna i det atmosferiska
trycket, ett “storm-glass“ för att förutse stormar, ett
litet bibliotek, ett litet tryckeri, en bakladdningskanon,
hvilande på en tapp på midten af platformen och som
utslungar en projektil om sex centimeter, ett krutförråd,
kulor, dynamitkartescher, ett kök, uppvärmdt medels
accumulatorernas strömmar, ett förråd konserver, kött,
grönsaker, instufvade i ett härtill afsedt förrådsrum
tillsammans med några fat konjak, wisky och bränvin, så
att förrådet skulle kunna räcka flere månader utan att
man behöfde stiga ned till jorden för att proviantera —
sådana voro luftskeppets instrument och förråder, för att
nu icke räkna den ryktbara basunen.

För resten fans det ombord en lätt osänkbar båt af
kautschuck, som kunde rymma åtta personer på ytan
af en flod, en sjö eller ett lugnt haf.

Men hade då Robur icke en gång försett sig med
fallskärmar i händelse af olycka? Nej. Han trodde
icke på olyckshändelser af det slaget. Propellrarnas
axlar voro oberoende af hvarandra. Om en stannade,
hindrade detta icke de andras fart. Om hälften af
propellrarna arbetade, var detta nog att hålla <i>Albatros</i> uppe
i dess naturliga element.

— Med tillhjelp af detta luftskepp, — såsom
Robur snart fick tillfälle att säga sina nya gäster —
gäster mot sin vilja — med detta är jag herre
öfver denna sjunde verdsdel, som är större än Australien,
Oceanien, Asien, Amerika, Afrika och Europa, detta
luftens Icarien, hvilket en dag skall befolkas af
tusentals Icarier!

*
</chapter>

<chapter name="7. kap. I hvilket Onkel Prudent och Phil Evans ännu icke vilja låta sig öfvertygas.">

<table o>
<td c>SJUNDE KAPITLET.
<td c><big><b>I hvilket Onkel Prudent och Phil Evans ännu
icke vilja låta sig öfvertygas.</b></big>
</table>

Presidenten vid Weldoninstitutet och hans kollega
voro alldeles handfallna och förstummade af häpnad.
Men ingen af dem ville låta märka något af denna så
naturliga förvåning.

Betjenten Frycollin kunde deremot icke dölja sin
fasa öfver att veta sig färdas genom rymden om bord på
en sådan maskin, och han försökte det ej heller.

Under tiden roterade de uppehållande propellrarna i
hastig fart öfver deras hufvuden. Så ansenlig än denna
rotationshastighet var, så hade den dock kunnat
tredubblas, i händelse att <i>Albatros</i> skulle velat uppnå de
högre luftlagren.

Hvad åter beträffar de båda framdrifvande
propellrarna, hvilka endast rörde sig med måttlig fart, så
bibringade de icke apparaten större hastighet än tjugo
kilometer i timmen.

Då de lutade sig öfver platformen, kunde
passagerarna om bord på <i>Albatros</i> varseblifva ett långt och
slingrande vattenband, hvilket flöt som en vanlig bäck genom
ett vexlande landskap med små insjöar, som glittrade i
solskenet. Denna bäck var emellertid en flod, och till
på köpet en af de mest betydande inom detta territorium.
På dess venstra strand reste sig en bergskedja, som
fortsatte sig bortom horisonten.

— Tänker ni säga oss, hvar vi äro? frågade Onkel
Prudent med en röst, som skälfde af vrede.

— Jag har ingen skyldighet att underrätta er
derom, — svarade Robur.

— Tänker ni då säga, hvart vi skola begifva oss?
— tillade Phil Evans.

— Tvärs igenom rymden.

— Och detta skall räcka?

— Så lång tid som behöfs.

— Handlar det då om att resa jorden rundt? —
frågade Phil Evans ironiskt.

— Mer än så, — svarade Robur.

— Och om denna resa icke är i vår smak? —
frågade Onkel Prudent.

— Den måste vara i er smak!

Se der en försmak af det förhållande, som skulle
komma att herska mellan <i>Albatros’</i> herre och hans gäster,
för att icke säga hans fångar. Emellertid ville han
tydligen till en början gifva dem tid att hemta sig, att
beundra den utomordentliga apparaten, som förde bort dem
genom rymden, och utan tvifvel äfven att komplimentera
densammas uppfinnare. Han började derför promenera
från den ena sidan af däcket till den andra. Det
stod dem således fritt att antingen undersöka
maskinernas anordning och luftskeppets inredning eller att helt
och hållet egna sin uppmärksamhet åt landskapet, som
utbredde sig under deras fötter.

— Onkel Prudent, — sade nu Phil Evans, — om
jag ej misstager mig, så böra vi befinna oss öfver det
kanadensiska territoriets mellersta del. Den der floden,
som flyter i nordvest, är S:t Lawrencefloden, och staden,
som vi nyss lemnat bakom oss, är Quebec.

Det var verkligen Champlains gamla stad, hvars
skiffertak återspeglade solstrålarna alldeles som
reflektorer. <i>Albatros</i> hade således förflyttat sig till
fyrtiosjette graden nordlig latitud — hvilket förklarar
dagens förtidiga början och daggryningens ovanliga
förlängning.

— Ja, — återtog Phil Evans, — der hafva vi
verkligen den amfiteatraliskt belägna staden, kullen, på
hvilken dess fäste ligger, detta Nord-Amerikas Gibraltar!
Der hafva vi engelska och franska kyrkorna och der
tullhuset med sitt torn, på hvilket den britiska flaggan
svajar!

Phil Evans hade knappt slutat att tala förrän
Canadas hufvudstad redan började att försvinna i
fjerran. Luftskeppet kom in uti ett lager af små moln,
hvilka allt mer och mer skymde bort jorden för deras
blickar.

Robur, som såg att presidenten och sekreteraren vid
Weldoninstitutet nu vände hela sin uppmärksamhet på
<i>Albatros’</i> konstruktion, nalkades dem och sade:

— Nå väl, mina herrar, tror ni ännu på
möjligheten att kunna färdas i luften med tillhjelp af
apparater, tyngre än denna?

Det skulle varit svårt att icke gifva vika för så
påtagliga bevis. Det oaktadt svarade Onkel Prudent
och Phil Evans ingenting.

— Ni tiga? — återtog ingeniören. — Det är utan
tvifvel hungern, som hindrar er från att tala!<sp> . . .</sp>
Men om jag åtagit mig att föra er genom luften, så
tro för all del ej, att jag ämnar föda er med detta så
föga närande ämne. Er första frukost väntar er.

Då Onkel Prudent och Phil Evans kände en
sönderslitande hunger, så var detta icke stället att göra
många ceremonier. En måltid förbinder icke till
något, och då Robur väl åter försatt dem på jorden, så
tänkte de vis à vis honom återtaga hela sin
handlingsfrihet.

<img><i><small>Ill. L. Benett<tab><tab><tab><tab>P. Louis</small></i>
Tom Turner.</img>

De fördes nu båda två till ett litet “dining-room“,
beläget i kajutan akterut. Der stod ett trefligt dukadt
bord, vid hvilket de under resans lopp fingo intaga sina
måltider för sig sjelfva. Rätterna utgjordes af diverse
konserver och bland annat ett slags bröd, sammansatt af
lika delar mjöl och pulviseradt kött, utblandadt med
litet fläsk, hvilket allt kokadt i vatten gifver den
förträffligaste soppa. Vidare fans det stekt fläsk och som
dryck thé.

Icke heller Frycollin hade blifvit glömd. I
kajutan förut hade han fått sig en portion stark soppa af
ofvannämnda bröd. Han måste i sanning vara mycket
hungrig för att kunna äta, ty hans käkar darrade af
förskräckelse och skulle kunnat neka att göra tjenst.

— Tänk om den går sönder! — Tänk om den går
sönder! — upprepade den olycklige negern.

Detta var orsaken till hans ständiga ångest. Tänk
också så förskräckligt! Ett fall från femtonhundra
meters höjd, som skulle gjort honom så platt som en
pannkaka !

En timme senare blefvo onkel Prudent och Phil
Evans åter synliga på däcket. Robur var icke längre
der. Akterut stod rorgängaren i sin styrhytt med ögat
fäst på kompassen och följde orubbligt utan att tveka
den rigtning, som ingeniören angifvit.

Hvad den öfriga besättningen angår, så höll den
troligtvis på att äta frukost i sin hytt. Endast en
biträdande maskinist, som blifvit satt att öfvervaka
maskinerna, promenerade fram och tillbaka mellan
kajuterna.

Om än apparatens hastighet var mycket stor, så
kunde dock de båda kollegerna endast ofullständigt
bedöma detta, ehuru <i>Albatros</i> nu kommit ut ur molnlagret
och jorden åter visade sig femton hundra meter under
deras fötter.

— Det är alldeles otroligt, — sade Phil Evans.

— Låtom oss då ej tro på det! — svarade Onkel
Prudent.

De placerade sig nu i fören och riktade sina blickar
mot horisonten.

— Ah, ännu en stad! — utbrast Phil Evans.

— Kan ni känna igen den?

— Ja, det förefaller mig att vara Montreal.

— Montreal? Men det var ju knappast två timmar
sedan vi lemnade Quebec bakom oss!

— Det bevisar, att denna apparat rör sig med en
hastighet af minst hundra kilometer i timmen.

Detta var också verkligen den hastighet, som
luftskeppet utvecklade, och om passagerarna icke kände sig
besvärade deraf, så berodde det på, att de nu hade
medvind. Om vädret varit lugnt, skulle denna hastiga fart
förorsakat dem rätt stora obehag, emedan den är
ungefär lika stor som ett kurirtågs. Om de hade haft
motvind, skulle den varit omöjlig att uthärda.

Phil Evans bedrog sig ej. Nedanför <i>Albatros</i>
utbredde sig staden Montreal, lätt att igenkänna på
Victoriabron, slagen öfver S:t Lawrencefloden alldeles som
jernvägsviadukten öfver Venedigs laguner. Vidare kunde
man urskilja dess breda gator, dess ofantliga
etablissementer, dess bankbyggnader, dess katedral, nyligen
uppförd efter samma mönster som S:t Peterskyrkan i Rom,
och slutligen ”Mont-Royal”, som beherskar hela staden
och der man anlagt en präktig park.

Det var tur, att Phil Evans förut besökt alla de
förnämsta städerna i Canada. Han kunde således känna
igen några utan att behöfva fråga Robur. Efter
Montreal passerade de vid half ett tiden Ottava, hvars
vattenfall, sedda i fogelperspektiv, liknade en stor kittel i
kokning, hvars innehåll sjöd öfver bräddarna på ett sätt, som
åstadkom den mest storartade effekt.

— Der är parlamentshuset, — sade Phil Evans.
Han pekade på något, som såg alldeles ut som en leksak
från Nürnberg och som låg på en höjd. Denna leksak
med sin brokiga arkitektur liknade Parliament-House i
London, alldeles som katedralen i Montreal liknade
Peterskyrkan i Rom. Men hvad gjorde det till saken, det var
dock obestridligen Ottava. Snart försvann äfven denna
stad ur sigte och bildade blott en lysande punkt på
jorden.

Klockan var nära två, då Robur åter blef synlig.
Han åtföljdes af sin underbefälhafvare Tom Turner.
Robur sade endast tre ord till denne. Dessa tre ord
meddelade han i sin ordning till de två maskinisterna,
som stodo posterade vid kajuterna för- och akterut.
På ett tecken ändrade rorgängaren <i>Albatros’</i> kurs, så
att den styrde två grader mera åt sydvest. Samtidigt
kunde Onkel Prudent och Phil Evans konstatera, att en
större hastighet bibringades luftskeppets framdrifvande
propellrar.

I sjelfva verket skulle denna hastighet kunnat
fördubblas och öfverträffa allt hvad dittills i den vägen
åstadkommits med de snabbaste maskiner.

Må man sjelf döma! Torpedobåtarna kunna göra
tjugotvå knop eller fyrtio kilometer i timmen; tågen på
de franska och engelska jernbanorna hundra; isjakterna
på Förenta staternas tillfrusna floder hundrafemton; en
maskin med kugghjul, tillverkad i Patterssons verkstäder,
har gjort hundratrettio på jernvägslinien vid Eriesjön,
och ett annat lokomotiv mellan Trenton och Jersey
hundratrettiosju.

Emellertid kunde <i>Albatros</i> med användande af sina
motorers största kraft uppnå en hastighet af tvåhundra
kilometer i timmen, hvilket gör ungefär femtio meter i
sekunden.

Nå väl, detta är samma hasighet, som orkanens,
hvilken rycker upp träd med rötterna, samma hastighet, som
en viss vindstöts under orkanen den 21:sta September
1881, hvilken for fram med en hastighet af 
etthundranittiofyra kilometer. Detta är medelhastigheten i
brefdufvans flygt, hvilken icke öfverträffas af andra än
vanliga svalans (67 meter i sekunden) och ringsvalans (89
meter i sekunden).

Med ett ord, <i>Albatros</i> kunde, alldeles som Robur
sagt, om den utvecklade sina propellrars hela kraft, hafva
gjort resan rundt omkring jorden på tvåhundra timmar,
d. v. s. på mindre än åtta dagar!

Hvad betydde det för denna flygmaskin, om jorden
i denna stund än egde fyrahundratusen kilometers
jernvägslinier, — hvilket gör elfva gånger resan jorden rundt
längs eqvatorn? Hade den icke hela atmosferen som
stödjepunkt?

Behöfva vi väl nu tillägga, att det fenomen, hvars
uppträdande satte så många myror i hufvudet på folk,
icke var annat än ingeniörens luftskepp? Basunen, som
utslungade sina granna fanfarer i rymden, det var
underbefälhafvaren Tom Turners. Flaggan, som synts öfver
de flesta monumentala byggnader i Europa, Asien och
Amerika, det var Robur, eröfraren och hans <i>Albatros’</i>
flagga!

Men om ingeniören dittills vidtagit några
försigtighetsmått för att man ej skulle känna igen honom, om
han helst reste om natten, då han ibland skaffade sig
ljus med sina elektriska lampor, om han under
dagens lopp försvann ofvanför molnlagren, så tycktes han
nu icke längre vilja hemlighålla den uppfinning han
gjort. Och var icke orsaken att han kommit till
Filadelfia, att han uppträdt i Weldoninstitutets sessionssal,
den, att han ville meddela andra sin utomordentliga
upptäckt, att han ville öfvertyga <i>ipso facto</i> äfven de mest
tviflande?

Man vet, huru han blef mottagen, och man skall få
se hvilken hämd han vill utkräfva på presidenten och
sekreteraren vid sagda klubb.

Emellertid hade Robur närmat sig de båda
kollegerna. Dessa låtsade alldeles som om de icke erforo
någon förvåning öfver hvad de sågo, öfver hvad de mot
sin vilja voro med om att försöka. Det var tydligt, att
inom dessa båda anglosaxiska skallar rufvade en envishet,
som det skulle blifva svårt att få bugt med.

Robur å sin sida låtsade icke en gång om, att han
märkte detta, utan fortsatte samtalet utan att bry sig
om, att det varit afbrutet i öfver två timmar:

— Mina herrar, — sade han, — ni undra säkert
huruvida denna apparat, så utomordentligt väl afpassad
att färdas i luften, är i stånd att uppnå en större
hastighet? Den skulle icke vara värdig att herska i luften,
om den vore oförmögen att begagna sig utaf densamma.
Jag har velat, att luften för mig skulle vara en fast
stödjepunkt, och det är den. Jag har förstått, att, för
att strida mot vinden, det helt enkelt fordras att vara
starkare än den, och jag är starkare. Jag har hvarken
behof af segel, åror eller hjul för att föras framåt, eller
af skenor för att vägen skall kunna hastigare
tillryggaläggas. Jag behöfver luft, men det är också allt. Luft,
som omger mig alldeles som vattnet omger en
undervattensbåt, och hvari mina propellrar röra sig alldeles som
propellrarna på en ångbåt. Se der det sätt, hvarpå jag
löst aviationens problem. Och detta resultat skall aldrig
någon ballong eller annan apparat, som är lättare än
luften, kunna uppnå.

De båda kollegerna iakttogo en hårdnackad tystnad
— något som icke en minut bragte ingeniören ur
fattningen. Han nöjde sig med att draga på munnen och
återtog fortfarande under frågande form:

— Kanske ni undra, om <i>Albatros</i> jemte förmågan
att röra sig horisontelt, äfven besitter förmågan att
förflytta sig vertikalt, eller med andra ord, om den, då
det gäller att uppnå de högre luftlagren, kan täfla med
en aerostat? Nå väl, jag vill ej tillråda er att låta <i>Go
a head</i> täfla med honom.

De båda kollegerna inskränkte sig helt enkelt till
att rycka på axlarna. Det var kanske dit, de ville att
ingeniören skulle komma.

Robur gjorde, ett tecken. Propellrarna, som
tjenade till motorer, stannade genast. Efter att ännu
några kilometer hafva bibehållit farten, blef <i>Albatros</i>
stående orörlig.

Vid ett andra tecken af Robur började de
uppehållande propellrarna att röra sig med en hastighet, som
hade kunnat jemföras med sirenernas vid akustiska
experiment. Deras surrrr genomlöpte nära en hel oktav i
tonskalan, likväl aftagande i styrka till följd af luftens
förtunning, och apparaten höjde sig vertikalt som en
lärka, hvilken utslungar sitt skarpa skrik i rymden.

— Master Onkel! — Master Onkel! — skrek
Frycollin. — Tänk om den skulle gå sönder!

Ett föraktfullt småleende var Roburs enda svar.
Inom några minuter hade <i>Albatros</i> uppnått en höjd af
tvåtusensjuhundra meter, hvilket gjorde att synkretsen
vidgades till sjuttiotusen — sedan uppnådde den
fyratusen meter, hvilket barometern utvisade genom att falla
till 480 millimeter.

Nu började <i>Albatros</i>, sedan detta experiment var
utfördt, att åter sänka sig. Minskningen af tryck i de högre
luftlagren medför minskningen af syre i luften och i följd
deraf i blodet. Detta är orsaken till allvarliga
olyckshändelser, som träffat vissa aeronauter. Robur ansåg
onödigt att utsätta sig derför.

<i>Albatros</i> återkom således till den höjd, der den
företrädesvis tycktes vilja uppehålla sig, och dess
framdrifvande propellrar, som åter sattes i rörelse, förde den med
ännu större hastighet framåt i sydvestlig rigtning.

— Om det var detta ni önskade veta, mina herrar,
— sade ingeniören, — så ha ni nu fått det klart för er.

Derpå lutade han sig öfver barrièren och stod
alldeles fördjupad i sina tankar.

Då han åter upplyfte hufvudet, stodo presidenten
och sekreteraren vid Weldoninstitutet framför honom.

— Ingeniör Robur, — sade Onkel Prudent, som
förgäfves försökte att beherska sig, — vi hafva icke
undrat öfver något af allt det ni tyckes tro. Men vi
skola göra er en fråga, som vi räkna på, att ni är god
och besvarar.

— Tala.

— Med hvad rätt öfverföll ni oss i Filadelfia, i
Fair-mont-Park? Med hvad rätt stängde ni in oss i den der
cellen? Med hvad rätt för ni oss med er, mot vår vilja,
ombord på denna flygmaskin?

— Och med hvad rätt mina herrar aeronauter, —
inföll Robur, — med hvad rätt ha ni förolämpat och hotat
mig i er klubb, så att jag sannerligen förvånar mig öfver
att hafva kommit lefvande derifrån?

— Fråga är icke det samma som att svara, —
återtog Phil Evans, — och jag upprepar — med hvad rätt?

— Ni vill således veta det?

— Ja.

— Nå väl, med den starkastes rätt!

— Det är rått!

— Men det är sant!

— Och under huru lång tid, medborgare ingeniör,

— frågade Onkel Prudent, hvars vrede nu kokade öfver,
— under huru lång tid ämnar ni utöfva denna rätt?

— Men, mina herrar, — svarade Robur ironiskt, -—
huru kunna ni göra mig en sådan fråga, då vi blott
behöfva sänka blicken för att njuta af ett skådespel utan
like i verlden!

<i>Albatros</i> speglade sig nu i Ontariosjöns ofantliga
spegel. Den passerade just öfver det land, som Cooper
så poetiskt besjungit. Nu följde den södra stranden af
den vidsträckta sjön och styrde kosan mot den ryktbara
flod, som tillför densamma Eriesjöns vatten, sedan det
slungats utför dess ofantliga vattenfall.

Under en minut trängde ett majestätiskt buller, ett
orkanlikt dån, ända upp till <i>Albatros</i>. Luften
uppfriskades kännbart, alldeles som om något fuktigt skum kastats
upp i densamma.

Nedanför störtade sig vattenmassor utför en
hästskoformad brant. Man skulle kunnat kalla det en
ofantlig kristallström midt ibland tusentals regnbågar, hvilka
bildades genom solstrålarnes brytning. Det var ett
sublimt skådespel.

Framför dessa vattenfall förenade en bro, som
liknade en utspänd lina, de båda stränderna med hvarandra.
Ungefär 4,5 kilometer längre ner fans en hängbro, öfver
hvilken ett tåg just nu ångade fram, på väg från den
canadensiska till den amerikanska stranden.

— Niagarafallen! — skrek Phil Evans.

Detta skrik undslapp honom, under det att Onkel
Prudent af alla krafter bemödade sig att icke beundra
något af de underbara saker han såg.

En minut senare hade Albatros passerat öfver floden,
som skiljer Förenta staterna från Canada, och kom nu in
på Nord-Amerikas vidsträckta områden.

*
</chapter>

<chapter name="8. kap. I hvilket man får se, att Robur beslutar sig
för att besvara en vigtig fråga, som ställes till honom.">

<table o>
<td c>ÅTTONDE KAPITLET.

<td c><big><b>I hvilket man får se, att Robur beslutar sig
för att besvara en vigtig fråga, som
ställes till honom.</b></big>
</table>

I en af hytterna i kajutan förut hade Onkel
Prudent och Phil Evans funnit två förträffliga bäddar, linne
och gångkläder i alldeles tillräcklig mängd samt 
rockar och resfiltar. En transatlanterångare skulle icke
kunnat erbjuda dem större beqvämligheter. Om de icke
fingo njuta af en oafbruten sömn, så berodde detta säkert
på, att de sjelfva så gerna ville det eller åtminstone att
mycket allvarsamma funderingar hindrade dem derifrån.
I hvilket äfventyr hade de blifvit kastade? Till hvilken
serie af experiment hade de blifvit inviterade <i>inviti,</i>
om man vågar tillåta sig denna sammanställning af
franska och latinska ord. Huru skulle allt detta sluta
och hvad ville i sjelfva verket ingeniör Robur? Detta
var sannerligen ett rikt fält för reflexioner.

Hvad beträffar betjenten Frycollin, så var han
inlogerad förut i en hytt, som låg näst intill mästerkockens
på <i>Albatros</i>. Detta grannskap kunde icke annat än
behaga honom. Han älskade nemligen att umgås med denna
verldens store. Men då han slutligen somnade, drömde
han oupphörligt, att han slungades tvärs genom rymden,
hvilket gjorde hans sömn till en afskyvärd mara.

Och dock var intet lugnare än denna färd genom
atmosferen, hvars luftströmmar afstannat framemot
aftonen. Utom det hvinande ljud, som framkallades af
propellrarnas vingar, hördes icke ett buller i detta luftlager.
Ibland hörde man en ånghvissling från något lokomotiv
nere på jorden eller tjutet af några hundar. Hvilken
underbar instinkt! Dessa varelser kände, att flygmaskinen
passerade öfver dem och utstötte tjut af fasa deröfver.

Dagen derpå, den 14 Juni, klockan fem på morgonen
promenarade Onkel Prudent och Phil Evans på platformen, 
eller rättare på luftskeppets däck. Ingenting hade
förändrats sedan gårdagen: utkiken i fören och
rorgängaren i aktern, allt var på sin förra plats.

Men hvarför behöfdes det då en utkik? Hade man
möjligen att frukta en sammanstötning med en liknande
apparat? Nej, säkerligen icke. Robur hade ännu icke
funnit efterapare. Hvad åter beträffar att möta en
luftballong, som uppehöll sig i luften, så var denna 
möjlighet så svag, att det må tillåtas oss att lemna den utom
räkningen. I alla händelser skulle det varit värst för
luftballongen — en lerkruka mot en kopparkittel. <i>Albatros</i>
skulle icke haft något att frukta af en dylik
sammanstötning.

Men kunde då verkligen någon annan slags
sammanstötning ega rum? Ja! Det var alls icke omöjligt, att
luftskeppet skulle kunna stöta på grund alldeles som ett
fartyg, ifall något berg, öfver hvilket det icke kunde
höja sig eller icke undvika, stängde dess väg. Detta var
luftens farliga skär, som man måste undvika liksom ett
fartyg undviker klipporna i hafvet.

Det är visserligen sant att ingeniören, liksom en
kapten plägar göra, hade angifvit rigtningen, i det han
beräknat den höjd, som var nödvändig för att dominera
de högsta bergspetsarna inom området. Men som
luftskeppet snart skulle komma att passera öfver ett bergigt
land, så fordrade försigtigheten, att man var på sin vakt,
i händelse att luftskeppet skulle kunnat afvika något från
sin utstakade bana.

Då Onkel Prudent och Phil Evans betraktade
landskapet, som utbredde sig under deras fötter, varseblefvo
de en vidsträckt sjö, hvars bortersta, sydliga vik <i>Albatros
</i>just nu uppnådde. Deraf slöto de, att de under natten
passerat Eriesjön i hela dess längd. Och som
luftskeppet nu hade en mera direkt vestlig rigtning, borde det
snart uppnå Michigansjöns yttersta udde.

— Det är intet tvifvel längre! — utbrast Phil Evans.
— Den der samlingen af tak der borta vid horisonten,
det är Chicago!

Han misstog sig ej. Det var verkligen staden, från
hvilken sjutton jernvägar utstråla, Vesterns drottning,
den stora reservoir, dit Indianas, Ohios, Wisconsins,
Missouris och alla andra staters, hvilka bilda unionens
vestliga del, produkter flyta.

Onkel Prudent, beväpnad med en förträfflig 
marinkikare, som han funnit i sin hytt, kunde med lätthet
urskilja stadens förnämsta byggnader. Hans kollega
utpekade för honom kyrkorna, de offentliga byggnaderna,
de talrika elevatorerna och spanmålsmagasinen, det
kolossala hotell Scherman, som liknade en stor tärning, på
hvilken fönstren på alla sidor bildade hundratals ögon.

— Då detta är Chicago, — sade Onkel Prudent, —
så bevisar det, att vi förts litet mera åt vester, än hvad
som skulle vara lämpligt för att återkomma till vår
utgångspunkt.

<i>Albatros</i> aflägsnade sig också nu i sjelfva verket i
rät linie från Pennsylvaniens hufvudstad.

Men om äfven Onkel Prudent velat försöka förmå
Robur att återföra dem mot öster — så skulle han i detta
ögonblick ej haft tillfälle dertill. Denna morgon
tycktes nemligen ingeniören alls icke hafva brådtom att
lemna sin hytt, vare sig nu att han var sysselsatt der
med några arbeten, eller att han ännu sof. De båda
kollegerna måste således frukostera utan att hafva fått
se honom.

Luftskeppets hastighet hade icke minskats sedan
gårdagen. Men då den hade samma rigtning som vinden,
hvilken blåste från öster, så var den icke besvärlig, och
som termometern endast sjunker en grad på
hundrasjuttio meters uppstigning, så var temperaturen alls icke
outhärdlig. Också vandrade Onkel Prudent och Phil Evans
under samspråk och väntan på ingeniören fram och
tillbaka under hvad man skulle kunna kalla skuggan af
propellrarna, hvilka nu roterade med en sådan hastighet, att
deras blad bildade en nästan genomskinlig skifva.

Staten Illinois passerades sålunda längs dess
nordliga gräns på mindre tid än två och en half timme. Man
for öfver flodernas flod, Missisippi, hvars tvådäckade
flodångbåtar icke syntes större än kanoter. Sedan styrde
<i>Albatros</i> kurs på Iowa, efter att hafva farit förbi
Iowa-City vid elfvatiden på förmiddagen.
Några kedjor af kullar, “bluffs“ genomskuro detta
territorium löpande från söder till nordvest. Dess ringa
höjd fordrade ingen höjning af luftskeppet. För resten
dröjde det ej länge, förrän kullarna försvunno för att
gifva plats åt Iowas vidsträckta slätter, som sträcka
sig öfver hela dess östra del och öfver Nebraska —
ofantliga prärier, hvilka utbreda sig ända till foten af
Klippbergen. Här och der flöto floder fram, hvilka antingen
voro bifloder eller bifloders bifloder till Missouri. Vid
dessas stränder lågo städer och byar, hvilka dock började
blifva mera sällsynta, allt eftersom <i>Albatros</i> mer och mer
närmade sig “den fjerran vestern“.

Ingenting af vigt tilldrog sig under loppet af denna
dag. Onkel Prudent och Phil Evans voro helt och hållet
öfverlemnade åt sig sjelfva. De sågo knappast en gång
till Frycollin, hvilken låg utsträckt i fören med slutna
ögon för att ingenting se. Och dock var han ej, som
man skulle kunnat tro, plågad af svindel. Af brist på
stödjepunkt, skulle denna svindel icke kunnat bemäktiga
sig en, såsom den gör då man står uppe på någon hög
byggnad. Afgrunden utöfvar ingen dragningskraft, då
man betraktar den från gondolen i en ballong, eller från
däcket af ett luftskepp, eller rättare sagdt, det är ingen
afgrund, som gapar under luftseglaren, det är horisonten,
som vidgas och omgifver honom på alla sidor.

Klockan två passerade <i>Albatros</i> öfver Omaha på
gränsen af Nebraska. — Omaha-City är en verklig
hufvudstation för Pacificjernvägen, denna bana, som sträcker
sig sextusensexhundra kilometer mellan New-York och
San-Fransisco. Under ett ögonblick kunde man se
Missouris gulaktiga vatten, derpå staden med sina hus af trä
och tegel, belägen vid midten af denna jetteflod, alldeles
som ett spänne på det bälte, som omsluter Nord-Amerikas
midja. Under det passagerarna ombord på luftskeppet
iakttogo alla dessa saker, är det alls icke otroligt, att
invånarna i Omaha i sin tur varseblefvo den besynnerliga
företeelsen. Men deras förvåning att se den sväfva i luften
kunde icke vara större än presidentens och sekreterarens
vid Weldoninstitutet att befinna sig ombord derå. I alla
händelser var detta en tilldragelse, som komme att
diskuteras i alla Förenta staternas tidningar och som skulle
lemna förklaringen på det besynnerliga fenomen,
hvarmed hela verlden sysselsatt sig sedan någon tid tillbaka.

En timme efteråt hade <i>Albatros</i> passerat förbi Omaha.
Nu blef det alldeles tydligt, att luftskeppet styrde kosan
mot vestern, i det det aflägsnade sig från Platte-floden,
längs hvilkens strand Pacific-banan går öfver prärierna.
Detta var just ingen angenäm upptäckt för Onkel Prudent
och Phil Evans.

— Det ligger således verkligen något allvar i detta
förslag att föra oss till antipoderna? — sade den ene.

— Och detta mot vår vilja? — inföll den andra.
— Ah! må denne Robur taga sig i akt! Jag är icke
den man, som låter behandla mig hur som helst!

— Icke jag heller! — svarade Phil Evans. — Men
tro mig, Onkel Prudent, ni gjorde i alla fall bäst i att
försöka lugna er.

— Lugna mig?

— Och spara er vrede, tills tiden är inne att låta
den bryta ut.

Efter att hafva passerat öfver Svarta bergen,
betäckta med barrträd och cedrar, flög <i>Albatros</i> vid
femtiden öfver det område, som man med rätta har kallat
Nebraskas dystra trakter, — ett kaos af ockrafärgade
kullar, klippblock, som sågo ut som om de störtat ned
till jorden och slagits sönder i fallet. Sedda på långt
håll antaga dessa block de allra vidunderligaste
formationer. Midt ibland denna ofantliga samling af
klippstycken såg man här och der ruinerna efter städer från
medeltiden med sina fästen, torn och befästade slott.
Men i verkligheten äro dessa dystra trakter intet annat
än ett ofantligt benhus, hvarest hvitna oräkneliga 
lemningar af pachydermer, hafssköldpaddor, och till och med,
som man påstår, fossila menniskor, bortsopade under forna
tider af någon okänd öfversvämning.

Då det blef afton hade man bakom sig hela
Platteflodens vattenmassor. Nu sträckte sig slätten ända till
de yttersta gränserna af en horisont, som tog sig
vidsträckt ut från den höjd <i>Albatros</i> nu innehade.

Under natten störde icke längre lokomotivens eller
ångbåtspipornas gälla hvisslingar det stjernströdda
firmamentets majestätiska lugn. Långdragna råmande läten
stego emellanåt upp till luftskeppet, som nu hade närmat
sig jorden. Dessa läten härrörde från hjordar af
bisonoxar, hvilka ströfvade genom prärierna på spaning efter
bäckar och betesmarker. Då dessa tego, frambragte
gräset, som frasade under deras fötter, ett brusande
ljud, som liknade dånet af en öfversvämning och var
mycket olikt det oafbrutna susande, som frambragtes
af propellrarna.

Dessutom hördes tid efter annan en vargs, räfs eller
vildkatts tjut, eller skallet från en coyot, denna <i>canis
latrans,</i> hvars namn fullt rättfärdigas genom dess gälla
skall.

Äfven uppstego genomträngande dofter såsom af
mynta, salvia och malört, blandade med den starka lukten
af barrträden, som spred sig i den rena nattluften.

Och till sist, för att anteckna alla ljud, som stega
upp från jorden, hördes ett hemskt skri, som denna
gång icke kom från coyoterna; det var indianens
stridsrop, som den vana jägarens öra icke gerna skulle kunna
förvexla med något annat.

Följande dag, den 15:de Juni, vid femtiden på
morgonen lemnade Phil Evans sin hytt. Kanske skulle han
i dag träffa ingeniör Robur?

Som han i alla händelser var nyfiken att veta,
hvarför Robur icke visat sig dagen förut, så vände han sig
till underbefälhafvaren Tom Turner.

Tom Turner, engelsman till börden, omkring fyrtiofem
år gammal, med höghvälfdt bröst, symetriskt bygd och
liksom huggen af jern, hade ett af dessa väldiga,
karakteristiska hufvuden à la Hogarth, sådana denna tecknare
af allt hvad som fins af fulhet hos den anglosaxiska rasen
har kastat ut med spetsen af sin penna. Om man noga
undersöker plansch fyra af <i>Harlots Progress,</i> så skall man
återfinna Tom Turners hufvud på fångvaktarens axlar,
och man skall nogsamt märka, att hans fysionomi just
icke har något särdeles uppmuntrande hos sig.

— Få vi se ingeniör Robur i dag? — frågade Phil
Evans.

— Jag vet icke, — svarade Tom Turner.

— Jag frågar er om han gått ut?

— Kanske.

— Och när kommer han tillbaka?

— Förmodligen då han slutat sin promenad.

Och derpå gick Tom Turner åter in i sin ruff.

Phil Evans måste nöja sig med detta svar, hvilket
var så mycket mindre lugnande som det, efter hvad
kompassen utvisade, var alldeles tydligt, att <i>Albatros</i>
fortsatte sin färd i nordvestlig rigtning.

Hvilken skilnad var det icke mellan de dystra
trakters ofruktbara områden, som passerats under natten,
och det landskap, som nu upprullade sig för
luftseglarnas blickar.

Luftskeppet passerade nu, efter att hafva tillryggalagt 
tusen kilometer från Omaha, öfver en trakt, som
Phil Evans ej kunde känna igen af det enkla skälet, att
han aldrig varit der förut. Några fästen, afsedda att
tjena som skydd mot indianerna, krönte kullarna med
sina geometriska linier. Det fans få byar och få
inbyggare i detta land, så olikt Colorados guldhaltiga
territorier, hvilka äro belägna flera grader sydligare.

I fjerran började, fastän ännu mycket obestämdt,
att afteckna sig en kedja af klippor, hvilka den
uppgående solen öfvergöt med sitt purpursken.

<img><i><small>Ill. L. Benett.<tab><tab><tab>P. ANNE MAYER.</small></i>
Öfver klippbergen.</img>

Det var Klippbergen.

Genast på morgonen började Onkel Prudent och Phil
Evans att frysa. Denna sänkning i temperaturen berodde
alls icke på något ombyte af väderleken, och solen lyste
med sitt grannaste sken.

— Det här måste bero på, att <i>Albatros</i> höjer sig i
luften, — sade Phil Evans.

Och verkligen hade också barometern, som satt
utanför dörren till den mellersta kajutan, fallit till
femhundrafyrtio millimeter — hvilket utvisade en höjd af omkring
tretusen meter. Luftskeppet höll sig således på en
ganska försvarlig höjd, hvilket nödvändiggjordes af den
kuperade marken.

För öfrigt måste de en timme förut hafva passerat
en höjd af fyratusen meter, ty bakom luftskeppet reste
sig berg, som voro betäckta af en evig snö.

Hvarken Onkel Prudent eller Phil Evans kunde med
säkerhet afgöra, hvad detta var för ett land. Under
natten hade <i>Albatros</i> kunnat göra afvikningar åt norr
och söder med en ytterlig hastighet och detta var
tillräckligt för att vilseleda dem.

Efter att hafva uppställt flera olika hypoteser, mer
och mindre antagliga, stannade de vid denna: detta
territorium, omslutet af en kedja af berg, måste vara det,
som genom ett kongressbeslut i Mars 1872 förklarades
vara Förenta staternas Nationalpark.

Det var också verkligen denna egendomliga trakt.
Den förtjenade i sanning namnet park — en park med
berg i stället för kullar, sjöar i stället för dammar,
floder i stället för bäckar, och i stället för vattenkonst,
geyser af en ofantlig kraft.

Inom några minuter sväfvade <i>Albatros</i> öfver
Yellowstoneriver, och lemnande på sin högra sida berget
Stevenson, kom den snart till stränderna af den stora sjö, som
bär samma namn som det nyss nämda vattendraget.
Hvilken omvexlande anblick företedde icke denna sjös
stränder, beströdda med obsidianstycken och 
bergkristaller, i hvilkas tusentals facetter solstrålarna
återspeglades! Hur nyckfull hade icke naturen varit vid
placerandet af öar, som här och der stucko upp på dess
yta! Och hvilket moln af foglar, pelikaner, svanor,
fiskmåsar, vildgäss, prutgäss och lommar uppehöll sig
icke omkring denna sjö, som är en af de högst liggande
på hela jordklotet! Vissa, mycket branta delar af
stränderna äro beklädda med ett täcke af gröna träd,
furu- och lärkträd, och vid foten af dessa branta sluttningar
uppstiga oräkneliga hvita rökpelare. Det är ånga, som
stiger upp ur denna jord, såsom ur en ofantlig kittel,
i hvilken vattnet genom underjordiska eldar hålles i ett
tillstånd af ständig kokning.

Här skulle, om någonsin, varit ett lämpligt
tillfälle för kocken att förse sig med ett rikligt förråd af
foreller, den enda fisk, som Yellowstonesjön eger i
riklig mängd. Men <i>Albatros</i> höll sig fortfarande på en
sådan höjd, att tillfälle ej erbjöd sig att företaga ett fiske,
som med all säkerhet skulle blifvit ofantligt gifvande.

För öfrigt dröjde det endast tre qvarts timme, innan
man hade sjön bakom sig, och en liten stund senare hade
man passerat öfver denna region af geysrar, hvilka vida
öfverträffa de praktfullaste på Island och New-Zeeland.

Lutade öfver räcket beskådade Onkel Prudent och
Phil Evans dessa vattenpelare, hvilka sköto upp i
höjden alldeles som ville de förse luftskeppet med ett
nytt element att röra sig i. Der voro “Solfjädern“,
hvars strålar forma sig till tunna, glänsande skifvor.
“Det befästade slottet“, som tycktes försvara sig med
vattenstrålar, “Grott-geyser“, så benämd för sin
egendomligt formade, af många hål genomsatta krater och
till sist “Jätten“, som utslungar en lodrät vattenpelare
med en omkrets af fem meter till mera än femtio
meters höjd.

Robur kände utan tvifvel redan till alla de
underbara företeelserna i detta oförlikneliga, ja, i sitt slag
enastående skådespel, ty han visade sig ej på
platformen. Var det då endast för sina gästers nöje, som han
låtit <i>Albatros</i> passera öfver denna Nationalpark? Huru
dermed än må vara, så afhöll han sig från att komma
och mottaga deras tacksägelser. Han blef icke en gång
synlig under den farliga passagen öfver Klippbergen,
hvilka <i>Albatros</i> uppnådde vid sjutiden på morgonen.

Man vet att denna bergskedja sträcker sig som en
ofantlig ryggrad från midjan till halsen på Nord-Amerika
såsom förlängning af de mexikanska Anderna. Det är
en sträcka af tretusenfemhundra kilometer, hvars högsta
punkt utgöres af bergsspetsen James, som har en höjd
af nära tolftusen fot.

Utan tvifvel skulle <i>Albatros</i> liksom en fogel med
hög flygt genom att fördubbla sina vingslag kunnat
passera öfver de högsta punkterna på denna kedja för att
sedan med ett enda språng komma in i Oregon eller
Utah. Men denna manöver var icke af behofvet
påkallad. Det finnes pass, som tillåta en att komma
igenom denna kedja utan att behöfva klättra upp för
spetsarna. Det fins flere sådana “cañons“ ett slags mer eller
mindre trånga pass, genom hvilka man kan komma fram
— några såsom t. ex. Bridgerpasset, genom hvilken
Pacificjernvägen går på väg till mormomernas land, och
andra, hvilka öppna sig mera åt norr eller söder.

Det var en af dessa “cañons“, som <i>Albatros</i> gaf
sig in uti, sedan den minskat sin hastighet för att icke
skada sig mot bergspassets väggar. Med en säkerhet
på handen, som ännu mera förhöjde verkan af rodrets
ytterliga känslighet, styrde rorgängaren luftskeppet,
alldeles som om det skulle varit fråga om en båt af första
rang i en täfling inom “The Royal Thames club“. Det
var i sanning märkvärdigt; och hvilket förakt än de
båda motståndarna till principen: “tyngre än luften“,
kände för saken, så kunde de dock icke annat än
förvånas öfver fullkomligheten hos denna luftseglingsmaskin.

Inom mindre än två och en half timme hade man
passerat genom den stora bergskedjan, och <i>Albatros</i>
återtog sin förra hastighet om hundra kilometer. Den styrde
nu kosan mot sydvest i afsigt att gå tvärs öfver Utah,
under det att den sänkte sig närmare till jorden. Den
hade sänkt sig några hundra meter, då några hvisslingar
tilldrogo sig Onkel Prudents och Phil Evans
uppmärksamhet.

De kommo från ett tåg på Pacificbanan, hvilket
styrde kosan mot staden vid Stora saltsjön.

Lydande en hemlig order sänkte sig <i>Albatros</i> ännu
mera i afsigt att följa tåget, som gick för full maskin.
Den varseblefs genast. Några hufvuden tittade ut ur
waggonsfönstren. Derpå samlades en hel hop passagerare
på dessa små gångbroar, som förbinda de amerikanska
jernvägsvagnarna med hvarandra. Några klättrade upp
på taken för att bättre kunna se flygmaskinen.
Hurrarop ljödo genom luften; men de kunde dock ej locka
ut Robur.

<i>Albatros</i> sänkte sig ännu mera genom att moderera
de uppehållande propellrarnas rotationshastighet och
saktade sin fart för att icke lemna bakom sig tåget, som
den skulle haft lätt att fara förbi. Luftskeppet
sväfvade öfver tåget som en ofantlig torndyfvel. Det gjorde
små utflygter åt höger och venster, det flög framåt ett
stycke och vände sedan tillbaka igen och hade helt stolt
hissat sin svarta flagga med den gyllene solen i midten,
hvarpå lokomotivföraren svarade genom att vifta med
Amerikas unionsflagga med de trettiosju stjernorna.

Förgäfves ville de båda fångarna försöka begagna
sig af det tillfälle, som erbjöds att meddela, hvad som
blifvit af dem. Förgäfves skrek presidenten vid
Weldoninstitutet af alla krafter:

— Jag är Onkel Prudent från Filadelfia!

Och sekreteraren:

— Jag är Phil Evans, hans kollega!

Deras rop förlorade sig i de tusentals hurrarop,
hvarmed de resande helsade deras färd.

Emellertid hade tre eller fyra af luftskeppets
besättning kommit ut på däcket. En af dem kastade ned
en repända till tåget, liksom sjömännen bruka göra, då
de passera förbi ett skepp, som går långsammare än
deras — ett ironiskt sätt att erbjuda dem en
bogserlina.

<i>Albatros</i> återtog nu sin vanliga hastighet och efter
en halftimme hade den lemnat bakom sig tåget, hvars
rökpelare snart försvann ur synhåll.

Vid ett-tiden på eftermiddagen syntes en vidsträckt
skifva, som återkastade solstrålarna alldeles som en
ofantlig reflektor.

— Det måste vara mormonernas hufvudstad,
Salt-Lake-City! — sade Onkel Prudent.

Det var verkligen staden vid Stora saltsjön, och
skifvan, som de sågo, var det runda taket på tabernaklet,
i hvilket tiotusen heliga godt kunna rymmas. Som en
konvex spegel spred den solstrålarna åt alla sidor.

Der låg nu den stora staden vid foten af
Wahsatchbergen, hvilka till största delen äro beklädda med cedrar
och barrträd och vid stranden af floden Jordan, hvilken
för Utahs vatten till Stora saltsjön.

Rundt omkring utbredde sig landssträckor, väl skötta,
väl odlade, rika på betesmarker, der fårhjordarna kunde
räknas i tusental.

Men allt detta försvann snart som en skugga, och
<i>Albatros</i> gick nu i sydvestlig rigtning med ökad hastighet,
hvilket också blef ganska känbart, emedan hastigheten
nu var större än vindens.

Snart flög luftskeppet fram öfver Nevadas
silfverhaltiga territorier, som endast genom Sierran skiljes från
Californiens guldhaltiga.

— Vi kunna utan tvifvel vänta att få se
San-Fransisco innan nattens inbrott! — sade Phil Evans.

— Och sedan?<sp> . . .</sp> — inföll Onkel Prudent.

Klockan var sex på eftermiddagen, då man
passerade Sierra Nevada genom Truckipasset, genom hvilket
jernvägen går. Det återstod nu endast trehundra
kilometer att tillryggalägga för att uppnå om icke
San-Fransisco, så åtminstone Sacramento, hufvudstaden i
staten Californien.

Så stor var emellertid den hastighet, som bibringats
<i>Albatros</i>, att före klockan åtta hufvudstadens tornspiror
stucko upp vid horisonten i vester för att snart försvinna
vid motsatta horisonten.

I detta ögonblick visade sig Robur på platformen.
De båda kollegerna trädde fram till honom.

— Ingeniör Robur, — sade Onkel Prudent, — nu
äro vi vid Amerikas gräns! Vi antaga, att detta skämt
då också skall få sin gräns<sp> . . .</sp>

— Jag skämtar aldrig, — svarade Robur.

Han gjorde ett tecken. <i>Albatros</i> sänkte sig hastigt
mot jorden, men på samma gång antog den sådan fart,
att passagerarna nödgades taga sin tillflykt till hytterna.

Knappt hade dörren till deras hytt stängts efter
de båda kollegerna, förrän Onkel Prudent utbrast:

— Aldrig så litet till, så stryper jag honom!

— Man måste försöka fly! — inföll Phil Evans.

— Ja! Kosta hvad det kosta vill!

Ett doft brusande trängde nu till deras öron.

Det var hafvets brus, då det slog mot klipporna på
stranden. Det var Stilla hafvet.
</chapter>
<chapter name="9. kap. I hvilket Albatros tillryggalägger nära tiotusen
kilometer, hvilka sluta med ett lyckligt språng.">

<table o>
<td c>NIONDE KAPITLET.

<td c><big><b>I hvilket Albatros tillryggalägger nära tiotusen
kilometer, hvilka sluta med ett lyckligt språng.</b></big>
</table>

Onkel Prudent och Phil Evans voro fast beslutna
att fly. Om de icke haft att göra med åtta synnerligen
kraftfulla män, hvilka utgjorde luftskeppets besättning,
så skulle de kanske vågat en strid. En djerf kupp skulle
kanske gjort dem till herrar ombord och tillåtit dem att
stiga ned på någon punkt i Förenta staterna. Men som
de endast voro två — Frycollin kunde nemligen icke
tagas med i räkningen — så var detta icke att tänka
på. Då man således icke kunde komma någonstädes med
våld, så måste man taga sin tillflykt till list, så snart
som <i>Albatros</i> skulle stiga ner till jorden. Det var detta,
som Phil Evans sökte göra begripligt för sin otåliga
och lättretliga kollega, hvilken han alltid fruktade skulle
begå någon våldsamhet, som kunde förvärra ställningen.

I alla händelser var det lämpliga ögonblicket ännu
icke inne. Luftskeppet ilade med snabb fart öfver Stilla
hafvet. Morgonen derpå, den 16:de Juni, såg man icke
längre kusten. Då emellertid kusten bildade en stor
bugt från ön Vancouver ända till Aleutiska ögruppen,
— en del af ryska Amerika, som afträddes till
Förenta staterna 1867 — så skulle <i>Albatros</i> sannolikt komma
att passera dess yttersta udde, om ban icke ändrade
kurs.

Hvad nätterna föreföllo de båda kollegerna långa!
De skyndade sig derför vanligen att så fort som möjligt
lemna sin hytt. Men denna morgon hade daggryningen
redan länge upplyst horisonten i öster, då de kommo ut
på däcket. Man nalkades solståndet i Juni, den längsta
dagen på året i den nordliga hemisferen, och vid den
sextionde parallelcirkeln var det knappast en gång natt.

Hvad beträffar ingeniör Robur, så skyndade han sig
ej, vare sig af vana eller med flit, att lemna sin hytt.
Då han i dag lemnade den, nöjde han sig med att helt
flygtigt helsa sina gäster, då han mötte dem akterut på
platformen.

Emellertid hade Frycollin med ögonen röda af vaka,
slö uppsyn och svigtande kvän vågat sig ut ur sin hytt.
Han gick alldeles som en, som känner, att marken icke
är säker under hans fötter. Hans första blick träffade
motorn, som arbetade med en lugnande regelbundet och
utan all för stark fart.

Då negern förvissat sig om detta, styrde han,
fortfarande vacklande, sina steg mot barrièren och tog tag
i densamma med båda händerna för att bättre kunna
återfå jemvigten. Det var tydligt, att han ämnade taga
en öfverblick öfver det land, som <i>Albatros</i> beherskade
från en höjd af minst tvåhundra meter.

Frycollin hade säkert behöft intala sig mycket mod
för att riskera ett dylikt försök. Han måste anlita
hela sin djerfhet för att utsätta sin person för ett sådant
försök.

Först stod Frycollin med kroppen tillbakalutad
framför barrièren, sedan skakade han den för att förvissa
sig om dess hållbarhet; derpå rätade han på sig, böjde
sig sedan framåt, och stack sedan ut hufvudet. Det är
obehöfligt att säga, att han under utförandet af dessa
olika manövrer hela tiden höll ögonen slutna. Slutligen
öppnade han dem.

Hvilket skrik! Och hur skyndsamt han drog sig
tillbaka! Och huru djupt han borrade ned hufvudet
mellan axlarna!

Djupt nere i afgrunden under sina fötter hade han
varseblifvit det omätliga hafvet. Håren skulle rest sig
på hans hufvud, om de icke varit krusiga.

— Hafvet! — Hafvet! — skrek han.

Och Frycollin skulle fallit omkull på platformen,
om icke kocken tagit emot honom i sina armar.

Denna kock var fransman och kanske till och
med gascognare, ehuru han hette Francois Tapage. Om
han icke var gascognare, så måste han åtminstone hafva
andats Gascognes luft ända sedan barndomen. Huru kom
det sig att denne Francois Tapage var i tjenst hos
ingeniören? Genom hvilken ödets skickelse hade han
kommit att tillhöra <i>Albatros’</i> besättning? Det vet man ej.
I alla händelser talade denne spjufver engelska som en
yankee.

— Se så, friskt mod bara! — skrek han, i det han
lyfte upp negern medelst ett kraftigt tag i axlarna.

— Master Tapage, — utbrast den stackars saten,
i det han kastade förtviflade blickar på propellrarna.

— Hväd vill du, Frycollin?

— Brukar det här gå sönder någon gång?

— Nej, men det slutar väl ändå på det viset.

— Hvarför det? — Hvarför det?

— Emedan allt är förgängligt under solen, som
man säger i min hembygd.

— Och hafvet, som är inunder!

— Om vi falla, så är hafvet bra.

— Ja, men man drunknar ju!

— Man drunknar, men man slås ej i b-i-tar, —
svarade Francis Tapage, i det han lade tonvigt på hvarje ord.

Ett ögonblick derefter hade Frycollin med en
slingrande rörelse smugit sig in i sin hytt.

Under denna dag, den 16:de Juni, gick luftskeppet
endast med måttlig hastighet. Det föreföll alldeles som
om det snuddade vid detta lugna, solbelysta haf, hvilket
det beherskade från några tiotal meters höjd.

Onkel Prudent och Phil Evans hade nu i sin tur
stannat inne i ruffen för att slippa träffa Robur, som
vandrade af och an på platformen och rökte, ibland 
ensam, ibland åtföljd af underbefälhafvaren Tom Turner.
Endast halfva antalet propellrar voro i gång, men detta
var nog för att hålla apparaten uppe i de lägre
luftlagren.

Under dessa förhållanden kunde besättningen på
<i>Albatros</i> roat sig med att fiska för att förskaffa sig litet
omvexling, om Stilla hafvets vatten hade varit fiskrika.
Men på dess yta syntes endast några hvalfiskar med gul
buk, af det slag som mäter ända till tjugufem meter i
längd. Dessa äro de farligaste hvalarna i de nordliga
hafven. Fiskarena akta sig väl för att anfalla dem,
emedan de ega en ofantlig styrka.

Men genom att harpunera en af dessa hvalfiskar,
vare sig med vanliga harpunen, med Flechterska raketen
eller med bomber, försedda med spjut, af hvilket senare
slag man hade en samling ombord, skulle detta fiske
kunnat ega rum utan fara.

Men hvad skulle en dylik onödig massaker tjena till?
I alla händelser och utan tvifvel för att visa de båda
medlemmarna af Weldoninstitutet hvad man kunde
åstadkomma med hans luftskepp, ville Robur anställa jagt på
en af dessa vidunder till hvalar.

Vid ropet: “Hval! hval!“ gingo Onkel Prudent och
Phil Evans ut ur sin hytt. Kanske det kunde vara
någon hvalfiskfångare i sigte<sp> ...</sp> I så fall hade båda, för
att slippa ur sitt flygande fängelse, varit i stånd att
störta sig i hafvet, i beräkning på att blifva upptagna
i en båt.

Hela <i>Albatros’</i> besättning stod uppstäld på
platformen. Man väntade.

— Vi skola således våga oss på försöket, master
Robur? — frågade underbefälhafvaren Tom Turner.

— Ja, Tom, — svarade ingeniören.

I den ruff, der maskineriet hade sin plats, stodo
maskinisten och hans båda medhjelpare på sin post,
färdiga att utföra de order, som skulle meddelas dem 
genom gester. Det dröjde ej länge, förrän <i>Albatros</i> sänkte
sig mot hafvet och stannade 14 meter öfver detsamma.

Så långt blicken kunde nå syntes ingen båt — detta
kunde de båda olyckskamraterna öfvertyga sig om —
och ej heller var något land i sigte, som de skulle
kunnat uppnå genom simning, förutsatt nemligen att Robur
icke tagit några mått och steg för att gripa dem.

Flera vatten- och ångpelare, utslungade ur deras
spruthål, förkunnade snart hvalarnas närvaro, då de
kommo upp till vattenytan för att andas.

Tom Turner, biträdd af en bland sina kamrater,
hade stält sig i fören. Inom håll för honom var en af
dessa bomber, försedda med spjut, af kalifornisk
tillverkning, hvilka slungas ut genom en bössa. Den
utgöres af en slags metallcylinder, som omsluter en
cylinderformig bomb, försedd med en spets med hullingar.

Från skeppsvaktbryggan i fören, på hvilken han
nyss hade stigit upp, antydde Robur med högra handen
åt maskinisterna och med den venstra åt rorgängaren de
manövrer, som skulle utföras. Han var således herre
öfver luftskeppets rörelser i alla rigtningar, horisontalt
så väl som vertikalt. Man kan knappast föreställa sig,
med hvilken snabbhet och precision apparaten åtlydde
alla hans befallningar. Man skulle kunnat tro den vara
en organisk varelse, i hvilken Robur utgjorde själen.

— Hval!<sp> ...</sp> Hval! — skrek Tom Turner ånyo.

Ryggen på en hval blef också verkligen synlig fyra
kabellängder förut om <i>Albatros</i>.

<i>Albatros</i> sänkte sig åter, och då den icke var mera
än tio meter öfver hafsytan, stannade den.

Tom Turner stödde sin bössa mot axeln och lät
den hvila på barrièren. Skottet brann af, och
projektilen, som drog med sig ett långt rep, hvars yttersta
ända var fästad vid platformen, träffade nu hvalens kropp.
Bomben, fyld med ett exploderande ämne, exploderade
nu och utslungade, då den brann af, en slags liten harpun
med två spetsar, hvilken borrade sig in i djurets kött.

— Gift akt! — skrek Tom Turner.

Så illa till mods Onkel Prudent och Phil Evans än
voro, kände de sig dock intresserade af detta sällsamma
skådespel.

Hvalen, som blifvit illa sårad, slog så häftigt
omkring sig med stjerten i vattnet, att det stänkte ända
upp till fören på luftskeppet. Derpå dök djuret ned på
ett ansenligt djup, under det man släppte efter repet,
som förut legat i ett kar fyldt med vatten för att det
icke skulle fatta eld genom gnidningen. Då hvalen åter
kom upp till vattenytan, började den fly med stor
hastighet i rigtning åt norr.

Man kan svårligen tänka sig, med hvilken snabbhet
<i>Albatros</i> bogserades. De framdrifvande propellrarna hade
redan förut afstannats. Man lät djuret hållas, under det
man höll sig i jemnbredd med detsamma. Tom Turner
stod färdig att kapa linan, för den händelse att djuret
ånyo skulle dykt ned, i hvilket fall denna bogsering
kunde blifva ytterst farlig.

Under en halftimmes tid och längs en sträcka af
kanske tio kilometer fördes <i>Albatros</i> på detta sätt i släptåg,
men man kände, att hvalfisken nu började blifva utmattad.
På ett tecken af Robur backade nu maskinerna, och
motorerna började att göra litet motstånd mot hvalen,
hvilken så småningen åter närmade sig luftskeppet.

Snart sväfvade luftskeppet endast åtta meter öfver
djuret, hvars stjert ännu piskade vattnet med en otrolig
kraft. Då det vände sig från ryggen på magen, hvirflade
det upp ofantliga vattenmsssor.

Plötsligt reste det sig upp och dök derpå ned med
en sådan fart, att Tom Turner knappt fick tid att kapa
linan.

Med ett enda tag drogs luftskeppet ned ända till
hafsbrynet. En hvirfvel hade bildats på det ställe, der
djuret försvunnit. En störtsjö slog in öfver barrièren,
alldeles som det brukar göra öfver skansen på ett skepp,
som seglar mot vinden och vågorna.

Lyckligtvis kapade Tom Turner linan med ett
yxhugg, och <i>Albatros,</i> befriad från sin bogserare, höjde sig
åter till tvåhundra meter med tillhjelp af sina
uppåtdrifvande propellrar.

Hvad beträffar Robur, så hade denne manövrerat
apparaten utan att ett enda ögonblick hafva förlorat
sin kallblodighet.

Några minuter senare kom hvalen åter upp till
ytan — denna gång död. Från alla håll samlades
hafsfoglar, hvilka kastade sig öfver kadavret under
utstötande af skrik, hvilka skulle kunnat göra en hel
kongress döf.

<i>Albatros,</i> som icke hade något med detta rof att
skaffa, fortsatte sin färd åt vester.

Följande dag, den 17:de Juni klockan sex på
morgonen, syntes en landsträcka vid horisonten. Det var
halfön Alaska samt den långa sträcka af klippor, som
kallas de Aleutiska öarna.

<i>Albatros</i> passerade öfver denna barrière, hvarest
dessa sälarter lefva, hvilka jagas af invånarna på
Aleutiska öarna för rysk-amerikanska kompaniets räkning.
Det är en utmärkt affär fångsten af dessa rostfärgade
hafsdjur, som äro ända till sex à sju fot långa och kunna
väga mellan tre och femhundra skålpund! Der funnos
sådana i oändliga rader, uppstälda liksom i slaglinie,
och man hade kunnat räkna dem i tusental.

Om också icke dessa djur blefvo förskräckta vid
åsynen af <i>Albatros,</i> så var detta så mycket mera
förhållandet med lommar och fiskmåsar, hvilkas hesa skrik
uppfylde luften och hvilka försvunno i vattnet alldeles
som om de hotats af något förskräckligt luftens vidunder.

Den sträcka af tvåtusen kilometer, som utgör 
Behrings sund från de första Aleutiska öarna ända till
Kamschatkas yttersta udde, tillryggalades under de följande
tjugufyra timmarna. Onkel Prudent och Phil Evans
funno icke något gynsamt tillfälle att sätta sitt 
tillämnade rymningsförsök i verket. Hvarken på Asiens
öde stränder, ej heller på Ochotska hafvets farvatten
kunde en flykt ega rum med någon utsigt till 
framgång. <i>Albatros</i> styrde tydligen kosan mot Japan och
Kina. Väl anlända dit voro de båda olyckskamraterna 
fast beslutna att fly, om luftskeppet skulle göra
halt på någon punkt af dessa områden, ehuru det kanske
kunde vara mindre väl betänkt att gifva sig i
japanesernas eller kinesernas våld.

Men skulle då luftskeppet stanna? Det var icke
samma förhållande med detta som med en fogel, som
slutligen blir trött af en allt för lång flygt, eller som
med en ballong, hvilken af brist på gas är tvungen att
stiga ned. <i>Albatros</i> hade proviant för flera veckor ännu,
och dess maskineri, som var af en utomordentlig soliditet,
trotsade hvarje svaghet och trötthet.

Under loppet af den 18:de Juni passerades halfön
Kamschatka, hvarest man knappast hann urskilja
etablissementet Petropavlovsk och vulkanen Kloutschew;
derpå passerades Ochotska hafvet ungefär der
Kurilöarna ligga, hvilka bilda ett stängsel i hafvet,
genomskuret af hundratals små kanaler. Den 19:de på
morgonen passerade <i>Albatros</i> sundet La Pérouse, inklämdt
mellan Japans nordliga udde och ön Sachalin, och kom
derpå till denna lilla hafsvik, i hvilken den stora sibiriska
floden Amur utflyter.

Nu uppstod en mycket tät dimma, som luftskeppet
måste höja sig öfver. Icke derför, att det behöfde höja
sig öfver dessa ångor för att kunna fortsätta sin väg.
På den höjd, som det innehade, var intet hinder att
frukta, hvarken höga byggnader, som det kunde törna
<img><i><small>Ill. L. Benett.<tab><tab><tab>P. ANNE MAYER.</small></i>
Luftskeppet drogs ända ned till hafsbrynet (sid. 102).</img>

mot på sin färd, eller berg, mot hvilka det kunde
riskerat att slås sönder under sin flygt. Landet var endast
helt obetydligt kuperadt. Men dessa dimmor äro det
oaktadt särdeles obehagliga, ocb allt ombord skulle
blifvit genomdränkt af fukten.

<img>Denna stad är Jeddo, hufvudstaden i Japan (sid. 107).</img>

Det var således intet annat att göra än att höja
sig öfver detta lager af dimmor, som i genomskärning
mätte tre till fyra hundra meter. Propellrarna sattes
derför i snabbare fart, och väl kommen öfver dimman
befann sig <i>Albatros</i> åter i klara, solbelysta regioner.

Under dessa förhållanden skulle Onkel Prudent och
Phil Evans haft litet svårt för att verkställa sina
flyktförsök, äfven under förutsättning att de kunnat lemna
luftskeppet.

Då Robur i dag passerade förbi de båda kollegerna,
stannade han ett ögonblick och sade, utan att tyckas
fästa någon vigt dervid:

— Mina herrar, en båt som går med segel eller
ånga erfar alltid mycket obehag, då den förlorar sig i
en tjocka, hvilken den ej kan komma ut ur. Den
manövrerar då endast under användande af hvisselpipan och
mistluren. Den måste sakta sin fart och kan oaktadt alla
försigtighetsmått hvarje ögonblick frukta en
sammanstötning. <i>Albatros</i> är icke utsatt för något af dessa
obehag. Hvad behöfver han bry sig om dimmorna, då han
kan frigöra sig från dem? Rymden tillhör honom, hela
rymden!

Då Robur slutat tala, fortsatte han helt lugnt sin
promenad utan att bry sig om att vänta på ett svar,
som han icke begärde, och rökmolnen från hans pipa
förlorade sig åter i den blåa rymden.

— Onkel Prudent, — sade Phil Evans, — det tycks
som om denna märkvärdiga <i>Albatros</i> aldrig skulle hafva
något att frukta!

— Det är hvad som återstår att se! — svarade
presidenten vid Weldoninstitutet.

Tjockan varade tre hela dagar, den 19:de, 20:de och
21:sta Juni, med en obehaglig envishet. Luftskeppet
skulle blifvit tvunget att ytterligare höja sig för att
undvika de japanska bergen Fousi-Zama. Men då
uppstod det ändtligen en remna i denna slöja af dimma, och
genom densamma varseblef man en ofantlig stad med
palatser, villor, kojor, trädgårdar och parker. Äfven om
han icke sett den, skulle Robur kunnat känna igen den
på skallet från dess tusentals hundar, på de skrik, som
roffoglarna utstötte och framför allt på den stinkande
lukt, hvarmed liken på afrättningsplatserna förpesta luften
rundt omkring.

De båda kollegerna befunno sig på platformen i det
ögonblick, då ingeniören höll på att göra en höjdbestämning 
i händelse att <i>Albatros</i> skulle behöft fortsätta sin
väg tvärs igenom dimman.

— Mina herrar, — sade han, — jag ser ingen
anledning att dölja för er, att denna stad är Jeddo,
hufvudstaden i Japan.

Onkel Prudent svarade ej. Då ingeniören var
närvarande, plågades ban af en qväfvande känsla, alldeles
som om han skulle saknat luft i lungorna.

— Denna utsigt öfver Jeddo, — fortfor Robur, —
är verkligen rätt egendomlig.

— Huru egendomlig den än må vara —<sp> ...</sp>
svarade Phil Evans.

— Så går den ändå icke upp mot Peking? —
inföll ingeniören. — Det är alldeles min åsigt, och ni skall
inom kort komma i tillfälle att anställa jemförelser.

Omöjligt att vara mera förekommande.

<i>Albatros,</i> som hittills gått i sydostlig rigtning,
ändrade nu kosan och styrde fyra fjerdedels grad ostligare
för att söka sig en ny väg åt öster.

Under nattens lopp skingrades dimman helt och
hållet. Det märktes tydliga tecken till ett skydrag, som
ej var långt aflägset, barometern sjönk hastigt,
dimmorna försvunno, stora, aflångt formade moln
aftecknade sig mot himlens kopparfärgade bakgrund, på
motsatta horisonten syntes långa karminröda strimmor,
alldeles som de röda linierna på en griffeltafla, och en stor,
helt och hållet ljus sector syntes i norr; hafvet var
lugnt och blankt, men dess yta antog i solnedgången en
djupt skarlakansröd färgton.

Lyckligtvis bröt detta oväder löst längre åt söder
till och medförde inga andra resultat än att skingra
dimman, som varat i tre dagar.

Inom en timme hade man passerat öfver det
tvåhundra kilometer långa sundet vid Korea och derpå den
yttersta spetsen af denna halfö. Under det orkanen
härjade på Kinas sydöstra kuster, sväfvade <i>Albatros</i>
öfver Gula hafvet, och under dagarna den 22:dra och 23:dje
öfver Petschiliviken; den 24:de uppnådde den Pei-Hodalen,
och slutligen sväfvade den öfver “det himmelska rikets“
hufvudstad.

Lutade öfver platformen kunde de båda kollegerna,
alldeles som ingeniören förutsagt, tydligt urskilja denna
ofantliga stad, muren, som delar den i två delar — den
kinesiska och den tartariska eller mandschuiska staden
— de tolf förstäderna, som omgifva den, de breda
gatorna, som mynna ut i midten af staden, templen, hvilkas
gula och gröna tak badade sig i den uppgående solens
strålar, parkerna, som omgifva mandarinernas palats;
vidare, midt uti den mandschuiska staden de
sexhundrasextioåtta hectarer, som utgöra Gula staden med dess
pagoder, dess kejserliga trädgårdar, dess artificiella sjöar,
dess berg af stenkol, som beherskar hela hufvudstaden;
och slutligen midt uti Gula staden ligger Röda staden,
d. v. s. det kejserliga palatset med dess besynnerliga
arkitekturs alla fantastiska ornamenter.

I detta ögonblick uppfyldes luften under <i>Albatros</i>
af ett egendomligt välljud. Man skulle kunnat kalla
det för en konsert af eolsharpor. I luften sväfvade ett
hundratal pappersdrakar af olika former, liknande än
palmens och än pandanus blad och hvilka vid sin öfre
del voro försedda med ett slags båge af lätt trä, under
hvilken var utspänd en tunn skifva af bambu. Då vinden
lekte i dessa skifvor, frambringade de, alla med olika toner
alldeles som på en harmonika, ett sorl af den mest
melankoliska verkan. Det föreföll alldeles som man i deras
närhet inandades musikaliskt syre.

Robur fick det infallet att närma sig denna luftiga
orkester, och <i>Albatros</i> sänkte sig nu långsamt, badande
i de välklingande tonvågor, som pappersdrakarna utsände
genom rymden.

Men nu blef det en uppståndelse bland denna stads
oräkneliga befolkning. Man slog på gongonger och
andra starkt ljudande instrument, som användas i den
kinesiska orkestern, tusentals skott från bössor och
hundratals från mörsare aflossades, ja, man företog alla mått
och steg för att aflägsna luftskeppet. Om också de
kinesiska astronomerna denna dag kommo underfund med
att luftmaskinen icke var annat än den rörliga kropp,
hvars uppträdande hade gifvit anledning till så många
dispyter, så antogo dock de många millioner invånarna
i “det himmelska riket“, från den anspråkslösaste
arbetare till den mest knapprydda mandarinen, att den
var ett apokalyptiskt monstrum, som uppenbarade sig
på Buddahs himmel.

Ombord på den oåtkomliga <i>Albatros</i> oroade man
sig alls icke öfver dessa demonstrationer. Men tågen,
som fasthöllo pappersdrakarna vid stänger, nedstuckna i
de kejserliga trädgårdarna, afskuros eller halades in i
största hast. Af dessa lätta apparater föllo somliga
hastigt till jorden, under det de accentuerade sina ackord,
andra åter sänkte sig sakta som vingskjutna foglar,
hvilkas sång bortsmälter i en sista suck.

En kraftig fanfar från Tom Turners basun utslungade
nu sina toner öfver staden och öfverröstade de sista
tonerna från luftorkestern. Det oaktadt upphörde icke
gevärselden från jorden. Och då en bomb exploderade några
och tjugu fot under dess däck fann <i>Albatros</i> rådligast
att höja sig utom skotthåll.

Hvad tilldrog sig under de följande dagarna? Ingen
händelse, hvaraf fångarna kunde dragit fördel. Hvilken
rigtning tog luftskeppet? Orubbligt sydvestlig — hvilket
tillkännagaf afsigten att nalkas Hindostan. Det faller
af sig sjelf att marken, som oupphörligt höjde sig,
tvingade <i>Albatros</i> att också i sin ordning höja sig.

Ungefär tio timmar efter sedan de lemnat Peking
hade Onkel Prudent och Phil Evans kunnat se största
delen af ”den stora muren” på gränsen till Chen-Si.
Efter att hafva undvikit Loungsbergen passerade de
öfver Wang-Hodalen, foro öfver ”det himmelska rikets”
gräns och kommo derpå in i Tibet.

Tibet består af höga platåer utan växtlighet, här
och der af bergstoppar, betäckta med snö, uttorkade
bassiner, bäckar, närda af upptinade snömassor, lågländer
med glittrande lager af salt, sjöar, dolda i grönskande
skogar. Öfver det hela sveper en ofta isig vind.

Barometern, som fallit till 450 millimeter, utvisade
nu en höjd af mera än fyratusen meter öfver hafsytan.
Vid denna höjd öfversteg icke temperaturen 0 grader,
ehuru man befann sig i den nordliga hemisferens
varmaste månader. Denna kyla tillika med <i>Albatros’</i> starka
fart gjorde tillvaron föga behaglig för de båda
kollegerna. Också föredrogo de, oaktadt de hade till sitt
förfogande varma resfiltar och rockar, att draga sig
tillbaka till sin hytt.

Det säger sig sjelft, att man hade varit tvungen att
bibringa de uppehållande propellrarna en ytterligt stor
rotationshastighet för att kunna hålla luftskeppet uppe i
en sålunda förtunnad luft. Men de arbetade med en
fullkomlig samstämmighet, och det föreföll alldeles som om
man skulle kunnat vaggas till sömns vid suset af deras
vingslag.

Denna dag kunde man i Garlok, en stad i vestra
Tibet, hufvudort i provinsen Guari-Khorsoum, se <i>Albatros</i>
sväfva i luften så stor som en brefdufva.

Den 27:de Juni varseblefvo Onkel Prudent och Phil
Evans en ofantlig bergskedja, som beherskades af några
höga toppar, betäckta med snö, och som skymde bort
horisonten för deras blickar. Båda två betraktade nu, lutade
mot ruffen förut för att kunna hålla sig uppe, dessa
kolossala fjellmassor. De tycktes ila framför luftskeppet.

— Det här är utan tvifvel Himalaya, — sade Phil
Evans, — och det är mycket troligt, att Robur tänker
kringgå dess fot utan att försöka tränga in i Indien.

— Så mycket sämre! — svarade Onkel Prudent.
— På detta ofantliga område skulle vi kanske kunnat<sp> ...</sp>

— I fall han icke kringgår kedjan vid Birman i
öster eller vid Nepal i vester.

— I alla fall skulle jag kunna hålla vad om, att
han icke kan passera öfver den!

— Verkligen, — inföll en röst bakom dem.

Dagen derpå, den 28:de Juni, befann sig <i>Albatros</i>
ansigte mot ansigte med den gigantiska bergmassan,
öfver provinsen Zsang. På andra sidan om Himalaya låg
Nepal-regionen.

I sjelfva verket stänga tre bergskedjor efter
hvarandra vägen till Indien, då man kommer norr ifrån. De
två nordligaste, mellan hvilka <i>Albatros</i> glidit fram som
ett skepp mellan två ofantliga klippor, äro de första
afdelningarna i denna barrière, som går öfver
Central-Asien. Den första var Kuen-Lun, den andra var
Karakoram, hvilka bilda konturerna till denna långsträckta,
med Himalaya parallelt gående dal och hvilka nästan
ligga i linie med den bergstopp, på hvilken Indus och
Bramaputra upprinna.

Hvilket väldigt bergssystem! Mer än tvåhundra
spetsar, som redan äro mätta och af hvilka sjutton
öfverstiga sjutusenfemhundra meter! Framför <i>Albatros</i> reste
<img><i><small>Ill. Th. De Langle.</small></i>
De gåfvo sig icke utan motstånd (sid. 116).</img>

sig till en höjd af åttatusen åttahundrafyrtio meter Mount
Everest, på högra sidan Dhaulaghiri, åttatusen tvåhundra
meter högt, och till venster Kantschindschinga, åttatusen
femhundranittiotvå meter högt, förpassadt till numro två
enligt de senaste mätningarna af Mount Everest.

Robur gjorde tydligen icke anspråk på att passera
öfver de högsta topparna på dessa bergsspetsar; men han
kände utan tvifvel till Himalayas olika bergpass, bland
andra passet Ibi Gamin, hvilket bröderna Schlagintweit
1856 passerade på en höjd af sextusen åttahundra meter,
och han kastade sig beslutsamt in i detsamma.

Nu följde några mycket oroliga, ja, till och med
plågsamma timmar. Äfven om luftens förtunning icke
blef sådan, att man måste använda särskilda apparater
för att förnya syret i hytterna, så var kölden dock
ytterligt skarp.

Robur, som insvept i en kappa stod i fören, ledde
alla manövrerna. Tom Turner höll styrhjulets handtag
i handen. Maskinisten öfvervakade med största
uppmärksamhet staplarna, hvilkas vätskor till all lycka icke
skadades af den skarpa kölden. Propellrarna, hvilka
roterade med största möjliga snabbhet, frambringade
allt skarpare och skarpare ljud, hvilka voro ytterligt
intensiva, oaktadt luftens förtunning. Barometern föll till
290 millimeter, hvilket angaf en höjd af sjutusen meter.

Detta kaos af berg erbjuder verkligen en sublim
anblick! Öfverallt hvita toppar. Inga sjöar, endast
isfält, som sträcka sig ända till tiotusen fot ofvanför basen.
Något gräs syns ej längre, endast här och der några
sällsynta phanerogamer på gränsen till de trakter, der allt
växtlif upphör. Man ser ej mera dessa beundransvärda
furor och cedrar, hvilka på kedjans yttre sidor bilda de
präktigaste skogar. Ej heller ser man dessa jettestora
ormbunkar eller dessa oändliga parasitväxter, spända från
den ena stammen till den andra, såsom förhållandet brukar
vara i Indiens jungler<footnote><small> <i>Jungle</i> är benämningen på en med buskar, rör- och gräsväxter
tätt bevuxen trakt.</small>
</footnote>. Inga djur syntes till, hvarken
vilda hästar, grymtoxar eller tibetanska oxar, endast här
och der såg man en gasell, som förirrat sig upp till dessa
höga regioner. Ej heller fans der några foglar, om man
undantager några stycken kråkor.

Då detta pass väl var tillryggalagdt, började
<i>Albatros</i> sänka sig. Då man kommit ut från passet,
varseblef man utom skogsregionerna intet annat än en oändlig
slätt, som sträckte ut sig i form af en ofantlig sector.

Nu gick Robur fram till sina gäster och sade i den
mest artiga ton:

— Indien, mina herrar!

*
</chapter>

<chapter name="10. I hvilket man får veta hvarföre och på hvad sätt
betjenten Frycollin blir tagen i släptåg.">

<table o>
<td c>TIONDE KAPITLET.

<td c><big><b>I hvilket man får veta hvarföre och på hvad sätt
betjenten Frycollin blir tagen i släptåg.</b></big>
</table>
Ingeniören hade ingalunda för afsigt att låta sitt
luftskepp göra en lustresa öfver Hindostans märkvärdiga
trakter. Hvad han åsyftat var säkerligen icke annat än
att passera Himalaya för att visa, hvilken utomordentlig
apparat han egde till sitt förfogande för att röra sig i
luften, och för att öfvertyga till och med dem, som icke
ville blifva öfvertygade. Måste man då tro, att <i>Albatros</i>
var fullkomlig, ehuru man vet, att det icke fins något
fullkomligt här på jorden? Det är det man får se.

Men om äfven Onkel Prudent och Phil Evans i sitt
stilla sinne icke kunde annat än beundra kraften hos
denna luftseglingsapparat, så visade de i alla händelser
ingenting deraf. De tänkte icke på annat, än att få ett
tillfälle att fly. De beundrade icke en gång det sublima
skådespel, som utbredde sig för deras blickar, under, det
<i>Albatros</i> följde Pendjabs gränser.

Vid foten af Himalaya ligger visserligen ett bälte
af sumpiga trakter, från hvilka uppstiga osunda ångor,
detta Teraï, i hvilket febern är allmänt gängse. Men
det oaktadt behöfde man ej frukta för passagerarnas på
<i>Albatros</i> helsa. Luftskeppet styrde utan allt för stor
brådska mot den vinkel, som Hindostan bildar just på
den punkt, der Turkestan och Kina gränsa intill
hvarandra. Den 29:de Juni tidigt på morgonen utbredde
sig framför detsamma den förtjusande, ojemförligt sköna
Kaschmirdalen.

Ja, ojemförlig är i sanning denna däld, som
inneslutes af stora och lilla Himalaya! Genomskuren af
hundratals sidogrenar, som den ofantliga bergskedjan
utsträcker ända till Hydaspes’ vågor, vattnas den af
nyckfulla, slingrande floder, hvilka sågo Alexanders och Pori
arméer slås, det vill med andra ord säga Indien och
Grekland i strid om herraväldet öfver Central-Asien. Den fins
ännu, denna Hydaspes, under det att de båda städer, hvilka
grundlades af den macedoniske konungen till minne af hans
seger, äro så spårlöst försvunna, att man icke en gång
kan återfinna platsen, der de varit belägna.

Under loppet af denna morgon sväfvade <i>Albatros</i>
öfver Srinagar, mera kändt under namnet Kaschmir. Onkel
Prudent och hans följeslagare kunde urskilja en ståtlig
stad, belägen längs båda sidorna af floden, med dess
träbroar, utspända som linor, dess palatser och villor, prydda
med utbygda balkonger, dess kullar, beskuggade af
ståtliga popplar, dess tak, belagda med grästorf, hvilka på
afstånd liknade stora mullvadshögar, dess otaliga kanaler
med båtar, hvilka sågo ut som nötskal, och roddare, som
sågo ut som myror, dess kiosker och moskeer, dess “bungalows“ 
vid början af förstäderna — allt detta fördubbladt
genom återspeglingen i vattnet; dessutom dess gamla
fästning Hari-Parvata, belägen på krönet af en kulle, liksom
Paris’ förnämsta fäste är beläget på Mont Valérien.

— Om vi vore i Europa, — sade Phil Evans, — så
skulle jag påstå, att detta vore Venedig.

— Och om vi vore i Europa, — svarade Onkel
Prudent, — så skulle vi nog veta att finna vägen tillbaka
till Amerika!

<i>Albatros</i> stannade icke öfver sjön, genom hvilken
floden flyter, utan fortsatte sin flygt längs efter
Hydaspes’ floddal.

Endast under loppet af en half timme blef den
stående orörlig på tio meters höjd öfver floden. Under denna
tid sysselsatte sig Tom Turner och hans folk med att
förnya vattenförrådet. Detta tillgick så, att man
slungade en kautschukslang ned i floden, hvarpå vattnet
pumpades upp medelst en pump, som sattes i rörelse genom
accumulatorernas strömmar.

Under det att detta arbete pågick, sågo Onkel
Prudent och Phil Evans på hvarandra. Samma tanke hade
genomkorsat deras hjernor. De befunno sig nu endast
några meter från Hydaspes’ yta och i håll för
stränderna. Båda två voro goda simmare. Ett hopp kunde
återgifva dem friheten, och huru skulle Robur kunna
gripa dem, om de döko under vattenytan? Måste icke
apparaten hålla sig minst två meter öfver floden, för
att dess framdrifvande propellrar skulle kunna fritt
röra sig?

Inom ett ögonblick hade de öfvervägt alla
möjligheterna för och emot, inom ett ögonblick hade de
beslutat sig för att våga försöket. De stodo just i begrepp
att kasta sig öfver platformen, då flera par händer grepo
tag i deras axlar.

Man hade observerat dem och beröfvade dem nu
hvarje möjlighet att fly.

Denna gång gåfvo de sig icke utan motstånd. Men
besättningen på <i>Albatros</i> bestod minsann af handfasta
karlar!

— Mina herrar, — inskränkte sig Robur till att säga,
— då man har det nöjet att resa tillsammans med
Robur, eröfraren, som ni så träffande kallat honom, och
ombord på hans beundransvärda <i>Albatros,</i> så lemnar man
den icke så der<sp> ...</sp> utan vidare! Jag skulle till och med
kunna tillägga, att man icke lemnar den alls!

Phil Evans förde bort sin kollega, hvilken skulle
varit i stånd att begå någon våldsgerning. Båda två
vände tillbaka till ruffen, fast beslutna att fly, det gjorde
detsamma hvarthän, och om det än skulle kosta deras lif.

<i>Albatros</i> återtog sin färd i rigtning åt vester.
Under loppet af denna dag passerade den med en
medelmåttig hastighet öfver provinsen Kabulistan, hvars
hufvudstad man såg en skymt af, och derpå gränsen till
konungariket Herat, elfvahundra kilometer från Kaschmir.

I dessa, ännu alltjemt så omtvistade trakter, på
denna väg, som står ryssarna öppen till Englands
besittningar i Indien, syntes samlingar af folk, kolonner,
transporter af lifsmedel, med ett ord allt, som utgör personalen
och materialet vid en armé i marsch. Man kunde äfven
höra kanonskott och smattrandet af muskötsalfvor. Men
ingeniören blandade sig aldrig i andras angelägenheter,
då han icke ansåg det gälla en hederssak eller något,
som kunde gagna menskligheten. Han passerade derför
helt lugnt förbi. Om Herat verkligen, som man säger,
är nyckeln till Central-Asien, så gjorde det honom
detsamma, om denna nyckel stoppades i en engelsk eller
rysk ficka. De jordiska angelägenheterna intresserade
icke denne djerfve man, som hade gjort luften till sin
uteslutande uppehållsort.

För öfrigt dröjde det ej länge, innan landskapet
skymdes bort af en verklig orkan af sand, något som
endast allt för ofta inträffar i dessa trakter. Denna vind,
som kallas “tebbad“, sprider febersmitta förmedelst det
fina dam, som den rifver upp under sin framfart. Och
huru många karavaner begrafvas icke under dessa
sandhvirflar!

Hvad <i>Albatros</i> beträffar, så höjde den sig till tvåtusen
meter, till en sundare atmosfer, för att undslippa detta
dam, som skulle kunnat tränga in i dess kugghjul och
rubba mekanismen.

På så sätt passerades Persiens gräns och dess
vidsträckta slätter, hvilka likväl förblefvo dolda. <i>Albatros</i>
höll sig fortfarande uppe på en ganska ansenlig höjd,
ehuru man icke behöfde frukta några klippor. Ty om
också kartan utvisar några berg, så äro de dock endast
af en mycket medelmåttig höjd. Men då man närmade
sig hufvudstaden, gälde det att undvika Demavend, hvars
snöbetäckta topp reser sig till en höjd af nära sextusen
sexhundra meter, samt vidare bergskedjan Elbrouz, vid
hvars fot Téhéran är beläget.

I daggryningen den 2 Juli passerades Demavend,
som reste sig ur sandhvirfveln.

<i>Albatros</i> satte nu kurs för att passera öfver staden,
hvilken låg insvept i ett moln af fint dam, som jagades
upp af vinden.

Emellertid kunde man vid tiotiden se en skymt af
de vidsträckta fästningsverk, som omgifva staden, och i
dess midt schahens palats, dess murar täckta med fajanser
och dess bassiner, hvilka se ut som om de vore
urholkade ur ofantliga turkoser af lysande blå färg.

Men denna syn försvann snart åter. Snart
derefter ändrade <i>Albatros</i> kurs och styrde nästan rakt mot
norr. Några timmar senare sväfvade den öfver en liten
stad, belägen vid Persiens gräns mot norr, vid stränderna
af ett vidsträckt vatten, på hvilket man icke kunde se
något slut, hvarken i öster eller i norr.

Denna stad var hamnen Ashourada, den längst mot
söder belägna ryska stationen. Detta vidsträckta vatten
var ett haf. Det var Kaspiska hafvet.

Nu besvärades man ej längre af några sandhvirflar.
För sina fötter såg man en stad, belägen längs en 
bergsudde och bygd efter europeiskt mönster samt med ett
klocktorn, som dominerar densamma.

<i>Albatros</i> sänkte sig nu mot detta haf, hvars yta
ligger betydligt lägre än de stora hafvens. Fram emot
qvällen följde den längs med stranden — förut turkestanskt,
nu ryskt område — som höjer sig mot Balkanbugten, och
dagen derpå, den 3 Juli, sväfvade den på hundra meters
höjd öfver Kaspiska hafvet.

Intet land var i sigte, hvarken från den asiatiska
eller europeiska sidan. På hafvets yta aftecknade sig
några hvita segel, hvilka svällde för vinden. Det var
inhemska båtar, lätt igenkänneliga på sin form: “kesebeys“
med två master, “kayuks“, gamla sjöröfvarfartyg med en
mast, och “teimils“, helt vanliga jollar, afsedda för fiske.
Allt emellanåt stego några rökmoln upp till <i>Albatros</i>,
hvilka kommo från dessa ångbåtar från Ashourada, som
Kyssland underhåller för att bevaka de turkomanska
farvattnen.

Denna morgon sprakade Tom Turner med kocken
François Tapage, och på en fråga af denne, gaf han
följande svar:

— Jo, vi komma att stanna ungefär fyrtioåtta
timmar öfver Kaspiska hafvet.

— Godt! — svarade mästerkocken. — Då få vi väl
tid att fiska, eller hur?

— Jo, det går för sig!

Att man behöfde fyrtioåtta timmar för att
tillryggalägga den sträcka af 1,000 kilometer, som utgör Kaspiska
hafvets längd, kom sig af att <i>Albatros’</i> fart var betydligt
minskad och att den stod nästan alldeles stilla under det
fisket pågick.

Phil Evans, som stod i fören, hörde det svar, som
Tom Turner gaf.

I detta ögonblick envisades Frycollin att öfverflygla
honom med sina oupphörliga klagomål, i det han bad Phil
Evans för själ och pina, att denne skulle lägga ett godt
ord för honom hos hans herre, så att denne läte honom
komma tillbaka till jorden igen.

Utan att svara på denna orimliga begäran, gick Phil
Evans bort i aktern för att uppsöka Onkel Prudent.
Sedan han försäkrat sig om, att ingen lyssnade till hvad
de sade, omtalade han för denne de ord, som han hört
vexlas mellan Tom Turner och kocken.

— Phil Evans, — svarade Onkel Prudent, — jag
tänker att vi icke längre göra oss några illusioner
beträffande denne eländige uslings afsigter med oss?

— Inga alls, — försäkrade Phil Evans. — Han
återger oss ej friheten, förr än det behagar honom — om han
ens någonsin gör det.

— I så fall böra vi försöka hvarje medel, som kan
stå oss till buds, för att lemna <i>Albatros!</i>

— En präktig inrättning, det kan man då ej neka till!

— Det är möjligt! — utbrast Onkel Prudent, — men
den tillhör en skurk, som qvarhåller oss i sitt våld mot
all lag och rätt! I alla händelser utgör denna apparat
en beständig fara för oss och de våra. Om vi derför
kunde lyckas att förstöra den<sp> ...</sp>

— Det är bäst att vi börja med att rädda oss sjelfva,
— sade Phil Evans. — Sedan få vi se till, hvad som kan
göras!

— Ja, låt gå! — svarade Onkel Prudent, — och
låtom oss nu draga fördel af alla de tillfällen, som kunna
erbjuda sig. Det är tydligt, att <i>Albatros</i> först ämnar
passera öfver Kaspiska hafvet och sedan taga vägen öfver
Europa, antingen åt norr öfver Ryssland, eller åt vester
öfver de sydliga länderna. Det kan för resten göra oss
alldeles detsamma, ty på hvad plats vi än sätta vår fot,
så är vår väg betryggad ända till Atlanten. Det är
således nödvändigt, att hålla sig redo vid hvad timme
som helst.

— Men, — frågade Phil Evans, — huru skola vi
kunna fly?
<img><i><small>Ill. L. Benett.<tab><tab><tab>P. ANNE MAYER</small></i>
Frycollin sväfvade i rymden (sid. 125).</img>

— Hör på mitt förslag, — svarade Onkel Prudent.
— Det händer allt som oftast, att <i>Albatros</i> om natten
endast håller sig ett par hundra meter öfver jordytan.

Nu fins det ombord flere tåg af denna längd, och med
någon djerfhet skulle man kanske kunna glida<sp> ...</sp>

— Ja, — inföll Phil Evans, — om något tillfälle
yppar sig, så skulle jag icke tveka<sp> ...</sp>

— Icke jag heller, — sade Onkel Prudent. — Dertill 
kommer, att om natten är ingen vaken utom rorgängaren, 
som står i aktern. Nu faller det sig så, att ett
af dessa tåg fins i fören, och det skulle icke vara
omöjligt att man kunde rulla upp det, utan att riskera hvarken
att höras eller ses.

— Godt, — sade Phil Evans. — Jag ser med nöje,
Onkel Prudent, att ni nu är lugnare. Då har man alltid
lättare för att handla. Men se här hafva vi ju nu
Kaspiska hafvet! Flera fartyg äro i sigte. <i>Albatros</i>
kommer att sänka sig och hålla stilla, under det fisket pågår.
Skulle vi möjligen kunna begagna oss deraf?

— Nej, man öfvervakat oss minsann, äfven när vi
minst ana det. Det såg ni ju, då vi försökte att kasta
oss i Hydaspes.

— Och hvem säger oss, om vi icke också äro
bevakade under natten?

— Men det måste i alla fall blifva ett slut på det
här! — skrek Onkel Prudent. — Ja, vi måste göra upp
räkningen med <i>Albatros</i> och dess herre!

Man ser således, att de båda kollegerna, isynnerhet
Onkel Prudent, i öfvermåttet af sin vrede skulle varit i
stånd att begå de mest förhastade handlingar, hvilka
kanske skulle varit föga egnade att betrygga deras egen
säkerhet.

Känslan af tvång, det ironiska förakt, med hvilket
ingeniör Robur bemötte dem, de brutala svar han gaf
på deras frågor, allt bidrog att förvärra en belägenhet,
som för hvarje dag visade sig vara allt mera
outhärdlig.

Just i dag skulle ett nytt uppträde medföra ett af
de mest hårdnackade gräl mellan Robur och de båda
kollegerna. Frycollin anade icke, att han skulle komma
att blifva orsaken dertill.

Då han såg sig sväfva öfver detta haf utan gränser,
fattades pultronen ånyo af en häftig förskräckelse.
Såsom ett barn, eller rättare som en neger, hvilket han ju
var, skydde han icke att pusta, skrika och slå omkring
sig med armarna samt grimasera på det ynkligaste.

— Jag vill bort härifrån!<sp> ...</sp> Jag vill bort härifrån!
— skrek han. — Jag är ingen fogel<sp> ...</sp> Jag är icke
skapad att flyga!<sp> ...</sp> Jag vill att man skall sätta ned mig
på jorden<sp> ...</sp> genast!

Man behöfver väl ej säga, att Onkel Prudent ej
brydde sig om att lugna honom — tvärtom. Också
retade dessa tjut slutligen Robur alldeles ofantligt.

Då derför Tom Turner och hans följeslagare skulle
skrida till verket med fisket, befalde ingeniören, för att
blifva af med Frycollin, att de skulle spärra in honom i
hans hytt. Men negern fortfor att slå omkring sig, att
sparka mot väggarna och skrika med full hals.

Det var vid tolftiden. <i>Albatros</i> höll sig på en höjd
af endast sex till sju meter öfver hafsytan. Några båtar,
som blifvit rädda vid åsynen af luftskeppet, hade tagit
till flykten. Denna del af Kaspiska hafvet blef således
snart alldeles öde.

Man kan lätt tänka sig, att under sådana
fölhållanden, då de endast skulle behöft sticka ut hufvudet
för att fly, de båda kollegerna skulle vara föremål
fölen särskild bevakning. Äfven om man antager, att de
skulle kunnat kasta sig öfver bord, så skulle man mycket
lätt kunnat hinna upp dem med <i>Albatros’</i> kautschuksbåt.
Således tjenade det ingenting till att företaga något
under fisket, hvilket Phil Evans trodde sig böra öfvervara,
under det Onkel Prudent i fullt raseri drog sig tillbaka
till sin hytt.

Som man vet, är Kaspiska hafvets bäcken den
djupaste delen af en vulkanisk sänka i jordytan. I 
detsamma utmynna de stora floderna Volga, Urál, Kur, Terek,
Kuma, Sulak, Samur, Atrek m. fl. Om icke afdunstningen
vore så stark och den porösa marken uppsöge en mängd
vatten, skulle denna bassin, med en yta om 7,500
qvadratmil och ett medeldjup, vexlande mellan sextio och
fyrahundra fot, hafva öfversvämmat kusterna i norr och
öster, hvilka äro låga och sumpiga. Ehuru detta haf
hvarken står i förbindelse med Svarta hafvet eller
med Aralsjön, hvilka ligga mycket högre än detsamma,
så är det icke desto mindre mycket rikt på fiskar —
dock naturligtvis endast på sådana, hvilka kunna trifvas
i dess vatten, som har en ytterst bitter smak, beroende
på naftakällorna, hvilka mynna ut vid dess södra ända.

Men med afseende fästadt på den omvexling, som
detta fiske skulle bereda <i>Albatros’</i> besättning i deras
enformiga lif, så dolde de alls icke det nöje, de väntade
sig af företaget.

— Gif akt! — skrek Tom Turner, som just nu
harpunerade en ganska stor fisk, som liknade en haj.

Det var en präktig stör, sju fot lång, af detta slags
ryska “belonga“, af hvars rom, blandad med salt,
vinättika och hvitt vin, man gör kaviar. Det är mycket
möjligt, att den stör, som fiskas i floderna, är bättre än
den som fiskas i hafvet; men i alla fall var man ombord
på <i>Albatros</i> synnerligen belåten med fångsten.

Hvad som emellertid gjorde detta fiske ännu mera
inbringande, var det dragnät, medelst hvilket man
fångade om hvarandra karpar, braxen, laxar,
saltvattensgäddor och framför allt en stor mängd af dessa
medelstora sterletter, hvilka rika läckergommar låta hemta
lefvande från Astrakan till Moskwa och Petersburg. Dessa
vandrade nu från sitt naturliga element direkt i kitteln,
utan att man behöfde betala någon transportkostnad.

Roburs folk halade muntert in näten, sedan <i>Albatros</i>
hade dragit dem framåt ett par kilometer. Gascognaren
François Tapage, som skrek af förtjusning gjorde 
verkligen skäl för sitt namn. En timmes fiske hade varit
tillräckligt för att fylla luftskeppets behof och det
fortsatte nu åter sin färd mot norr.

Under detta uppehåll hade Frycollin fortsatt att
skrika, stampa och slå omkring sig mot väggarna i sin
hytt, att med ett ord göra ett förskräckligt allarm.

— Kan då den der fördömda negern aldrig tiga! —
utbrast Robur, hvars tålamod nu var alldeles uttömdt.

— Det förefaller mig, min herre, — sade Phil Evans,
— som om han verkligen hade rätt att beklaga sig!

— Ja, alldeles som jag har rätt att bespara mig
denna öronpina! — svarade Robur.

— Ingeniör Robur! — sade Onkel Prudent, som just
nu trädde ut på platformen.

— Herr president vid Weldoninstitutet?

Båda två hade närmat sig hvarandra. De sågo
hvarandra in i hvitögat.

Derpå ryckte Robur på axlarna:

— Vid ändan af repet! — sade han.

Tom Turner hade förstått. Frycollin släpades ut
ur sin hytt.

Man kan tänka sig hvilka tjut den stackars negern
utstötte, då underbefälhafvaren och en af hans kamrater
grepo tag i honom och stoppade honom i en slags balja,
hvilken de sedan bundo starkt fast vid ändan af ett rep!

Det var just ett af dessa rep, hvilka Onkel Prudent
tänkte begagna till det ändamål, som vi förut omtalat.

Negern hade till en början trott, att han skulle
blifva hängd, men i stället blef ban bara uthängd.

Detta rep släpptes verkligen ut till en längd af
omkring trettio meter, och Frycollin befann sig nu
sväfvande i rymden.

Nu kunde han få skrika så mycket han ville. Men
förskräckelsen snörde ihop hans strupe och han förmådde
ej frambringa ett ljud.

Onkel Prudent och Phil Evans hade velat sätta sig
emot denna handling, men de stöttes tillbaka.

— Det är nedrigt!<sp> ...</sp> Det är uselt! — skrek Onkel
Prudent, som var alldeles utom sig.

— Verkligen! — svarade Robur.

— Det är ett missbruk af makten, mot hvilket jag
skall protestera med annat än ord!

— Protestera då!

— Jag skall hämnas, ingeniör Robur!

— Hämnas ni, herr president vid Weldoninstitutet!

— Både på er och de era!

<i>Albatros’</i> besättning hade närmat sig, besjälade af
föga välvilliga känslor. Robur gjorde ett tecken åt dem
att aflägsna sig.

— Ja, på er och de era! —<sp> ...</sp> återtog Onkel
Prudent, hvilken hans kollega förgäfves försökte att lugna.

— Var så god, när ni behagar! — svarade ingeniören.

— Med alla medel som stå oss till buds!

— Nog! — utbrast Robur i hotande ton, — nog!
Det finnes flera rep ombord. Tig, annars kan det gå
med herrn på samma sätt som med betjenten!

Onkel Prudent teg, men icke af fruktan, utan
endast emedan han öfverfölls af en sådan qväfning, att Phil
Evans måste föra honom in i deras hytt.

Emellertid blef det inom en timme ett egendomligt
omslag i vädret. Det förekom tecken, om hvilkas
betydelse man ej kunde misstaga sig. En orkan var i
annalkande.

Luften var till den grad mättad med elektricitet,
att Robur vid tvåtiden blef vittne till ett fenomen, hvars
make han aldrig förr skådat.

I norr — det håll från hvilket orkanen kom —
uppstego liksom lysande ånghvirflar — hvilket säkert
förorsakades af den elektriska laddningens olika
fördelning i de olika luftlagren.

Reflexen af dessa ånghvirflar utbredde öfver 
vattenytan myriader ljussken, hvars intensitet blef så mycket
lifligare, som himlen började mörkna.

Det kunde icke dröja länge, innan <i>Albatros</i> och
ovädret måste stöta tillsammans, emedan de gingo i
rigtning mot hvarandra.

Och Frycollin? Nå ja, Frycollin fördes fortfarande
i släptåg — ja, släptåg är rätta ordet, ty kabeln bildade
en ganska öppen vinkel mot apparaten, som flög framåt
med en hastighet af hundra kilometer, hvilket gjorde att
baljan blef lemnad litet bakom.

Må man döma om negerns förskräckelse, då
blixtarna började korsa hvarandra genom luften rundt
omkring honom och åskans döfva mullrande hördes på afstånd.

Hela <i>Albatros’</i> besättning var sysselsatt att
manövrera, allt efter som orkanen fordrade, antingen de nu
skulle höja sig öfver densamma eller aflägsna sig, genom
att sänka sig ned till de lägre luftlagren.

<i>Albatros</i> befann sig nu på en medelmåttig höjd —
omkring tusen meter — då man med ens hörde en
åskskräll af ytterlig våldsamhet. Orkanen höjde sig hastigt.
Inom några sekunder störtade sig eldmolnen på
luftskeppet.

Phil Evans kom just nu fram för att lägga sig ut
för den stackars Frycollin och bedja att ban måtte blifva
tagen ombord.

Men Röbur hade icke inväntat detta steg. Han hade
redan gifvit sina order. Man var redan sysselsatt med
att hala in linan på platformen, då med ens de
uppehållande propellrarnas rotationshastighet minskades på
ett oförklarligt sätt.

Robur störtade fram till den mellersta ruffen:

— Full maskin!<sp> ...</sp> Full maskin! — skrek han till
maskinisten. — Det är nödvändigt att vi höja oss hastigt
och högre än orkanen!

— Omöjligt, master Robur!

— Hvad står på då?

— Strömmarna äro rubbade!<sp> ...</sp> Det uppstår
afbrott!<sp> ...</sp>

<i>Albatros</i> sänkte sig verkligen också känbart.

Den elektriska kraften verkade endast ofullständigt
i luftskeppets accumulatorer, alldeles som det plägar hända
med telegraftrådarnas strömmar under häftiga orkaner.
Men hvad som endast är ett obehag, då det gäller
telegram, var här en förfärlig fara, det ville säga detsamma
som att apparaten blefve slungad i hafvet, om man ej
kunde göra sig till herre öfver densamma.

— Vi måste sänka oss, — skrek Robur, — och
komma bort från det elektriska luftlagret. Se så, mina
barn, mod bara!

Ingeniören hade stigit upp på styrbryggan.
Manskapet stod på sina poster, färdiga att utföra alla sin
herres befallningar.

Ehuru <i>Albatros</i> hade sänkt sig några hundra fot, var
den dock fortfarande qvar i det elektriska luftlagret, midt
ibland blixtarna, hvilka korsade hvarandra som pjeserna
i ett fyrverkeri. Man kunde verkligen tro, att åskan
skulle slå ned i luftskeppet. Propellrarna fortforo att
sakta sig, och hvad som hittills endast varit en något
hastig nedstigning, hotade att blifva ett fall.

Slutligen blef det alldeles tydligt, att luftskeppet
inom en minut skulle nå hafsytan. Och då det väl en
gång kommit dit, skulle ingen makt på jorden kunnat
rycka det derifrån.

Plötsligt syntes det elektriska molnet öfver <i>Albatros</i>.
Då var den icke mera än sextio fot från böljkammarna.
Inom två till tre sekunder skulle däcket varit
öfverspoladt.

Men Robur begagnade sig af det gynsamma ögonblicket, 
störtade fram till den mellersta ruffen, fattade
tag i de igångsättande häfstängerna och slöt strömmen
från staplarna, som icke längre neutraliserades af den
omgifvande atmosferens elektriska spänning<sp> ...</sp> Inom ett
ögonblick hade han återgifvit sina propellrar deras vanliga
rotationshastighet, förekommit fallet och lyckats
qvarhålla <i>Albatros</i> i de lägre luftlagren, under det att dess
framdrifvande propellrar förde den långt bort från
orkanen, som den snart lemnade bakom sig.

Det är onödigt att tillägga, det betjenten Frycollin
hade fått sig en ofrivillig doppning — som likvisst endast
räckte några sekunder. Då han åter blef upptagen
ombord var han så genomvåt, som om han dykt ned ända
till hafvets botten. Man kan lätt tänka sig, att han icke
skrek längre.

Dagen derpå den 4:de Juli hade <i>Albatros</i> passerat
öfver Kaspiska hafvets nordliga gläns.

*
</chapter>

<chapter name="11. kap. I hvilket Onkel Prudents vrede växer i
förhållande till qvadraten på hastigheten.">

<table o>
<td c>ELFTE KAPITLET.

<td c><big><b>I hvilket Onkel Prudents vrede växer i
förhållande till qvadraten på hastigheten.</b></big>
</table>

Om Onkel Prudent och Phil Evans någonsin måste
uppgifva hoppet att kunna fly så var det under de
följande femtio timmarna. Fruktade kanske Robur att det
skulle vara mindre lätt att bevaka fångarna under färden
öfver Europa? Det är mycket möjligt. Han visste
dessutom, att de voro fast beslutna att fly.

Huru därmed än må vara, så skulle hvarje försök
att fly nu varit detsamma som sjelfmord. Om man
hoppar ned från ett tåg, som far fram med en hasighet af
hundra kilometer i timmen, så <i>riskerar</i> man kanske endast
sitt lif, men hoppar man ned från ett iltåg, som går med
en fart af tvåhundra kilometer i timmen, då går man en
säker död till mötes.

Och denna senare hastighet — den högsta möjliga,
som den kunde uppnå — var det just, som nu bibringats
<i>Albatros</i>. Den öfverträffade svalans flygt, som endast
utgör etthundraåttio kilometer i timmen.

Sedan någon tid hade man märkt, att nordostliga
vindar herskade med en envishet, som var mycket
förmånlig för <i>Albatros</i>, emedan den då gick hufvudsakligen
i samma rigtning, d. v. s. nästan rakt mot vester. Men
då det började att lugna på, blef det snart nästan
omöjligt att uppehålla sig på platformen utan att mista andan
till följd af den häftiga farten. De båda kollegerna höllo
verkligen också ett tag på att blifva kastade öfver bord,
och de räddades endast derigenom, att de genom vindens
tryck drefvos mot sin ruff.

Lyckligtvis varseblef rorgängaren från sin styrhytt
deras farliga läge, och genom att trycka på en elektrisk
ringledning varskodde han den öfriga besättningen, som
uppehöll sig i ruffen förut.

Fyra af dem begåfvo sig genast akterut, krypande
på knäna öfver däcket.

Må de, som en gång befunnit sig på ett fartyg
gående rätt emot vinden under en storm, påminna sig
huru det kändes, så skola de nog förstå huru mäktig
kraften af ett sådant tryck kan vara. Skilnaden är
endast, att det var <i>Albatros,</i> som här åstadkom det genom
sin ofantliga hastighet.

Man var emellertid tvungen att sakta farten för att
Onkel Prudent och Phil Evans skulle kunna uppnå sin
hytt. Inne i hytterna var deremot, som ingeniören också
sagt, luften sådan, att man med lätthet kunde andas.

Men huru solid måste icke denna apparat vara för
att kunna hålla stånd mot ett sådant tryck! Det var
i sanning underbart! Hvad beträffar de framdrifvande
propellrarna i fören och aktern, så kunde man knappt
urskilja, huru de roterade. De piskade luften med en
oerhörd kraft.

Den sista stad, som observerats från <i>Albatros,</i> hade
varit Astrakan, belägen nästan alldeles vid Kaspiska
hafvets nordliga spets.

Öknens stjerna — utan tvifvel har någon rysk
poet kallat den så — har nu stigit ned från första till
femte eller sjette storleken. Denna guvernementets
anspråkslösa hufvudort hade ett ögonblick visat sina gamla
murar, försedda med alldeles onödiga skottgluggar, de
gamla tornen i midten af staden, dess moskéer, belägna
vid sidan af kyrkor, uppförda i modern stil, dess katedral,
hvars fem kupoler, förgylda och beströdda med blåa
stjernor, tycktes vara tagna från en bit af firmamentet —
det hela nästan i nivå med Volgas utlopp, detta utlopp,
som i vidd håller två kilometer.

Från denna stund räknadt blef <i>Albatros’</i> flygt icke
annat än ett slags ilfärd genom de högre luftlagren,
alldeles som om den varit förspänd med dessa ryktbara
bevingade hästar, hvilka tillryggalade tolf kilometer med
ett enda vingslag.

Klockan var tio på morgonen den 4:de Juli, då
luftskeppet styrde kurs åt nordvest, under det att det nästan
oafbrutet följde Volgas floddal. Dons och Urals stepper
utbredde sig på ömse sidor om floden. Om det hade varit
möjligt att kasta en blick ned på dessa vidsträckta
områden, skulle man knappt hunnit räkna alla städer och
byar som funnos der. Framemot aftonen passerades
Moskwa utan att man ens brydde sig om att salutera
flaggan på Kreml. På tio timmar hade <i>Albatros</i>
tillryggalagt de tvåtusen kilometer, hvilka skilja Astrakan
från alla ryssars gamla hufvudstad.

Från Moskwa till Petersburg är jernvägslinien icke
längre än tolf hundra kilometer. Det var således en affär
på endast en half dag. <i>Albatros</i> uppnådde också, exakt
som ett iltåg, Petersburg och Nevas stränder klockan två
på morgonen. Den ljusa natten — på denna höga latitud 
går junisolen nästan aldrig ned — gjorde, att man
med en enda blick kunde öfverse hela denna stora
hufvudstad.

Derpå passerades Finska viken, Abos skärgård,
Östersjön, Sverige, vid Stockholms latitud, Norge, vid 
Kristianias latitud. Tio timmar endast för att tillryggalägga
dessa tvåtusen kilometer! Man skulle i sanning kunnat
tro, att ingen mensklig kraft skulle vara i stånd att längre
hejda <i>Albatros’</i> fart, alldeles som om resultaten af den
kraft, den under sin fart utvecklade, och jordens
attraktion skulle hållit den uppe i en oföränderlig rörelsebana
omkring jordklotet.

Den stannade emellertid, och det just öfver det
beryktade Rjukanfoss i Norge.

Gaustafjället, hvars spets beherskar det natursköna
Telemarken, föreföll att vara en gigantisk afvisare, som
förbjöd <i>Albatros</i> att vidare fortsätta sin färd åt vester.

Från denna stund räknadt styrde också <i>Albatros</i>
kosan rakt åt söder utan att minska farten.

Men hvad gjorde Frycollin under denna otroligt
hastiga färd?

Frycollin satt stum inne i sin hytt och sof nästan
oafbrutet utom vid måltidstimmarna.

Då höll François Tapage honom sällskap och gjorde
ofta narr af hans rädsla.

— Jaså, min gosse! — brukade han säga, — du
skriker ej längre!<sp> ...</sp> Du behöfver verkligen icke alls
genera dig!<sp> ...</sp> Du slipper undan med två timmars
uthängning!<sp> ...</sp>Jaha!<sp> ...</sp> med den hastighet, som vi nu hafva,
skulle det minsann vara ett ypperligt luftbad för dem,
som lida af reumatism!

— Jag tycker att allt lossar i fogningarna! — sade
Frycollin.

— Det kan väl hända, min hederlige Fry! Men vi
gå så fort, att vi icke en gång kunna falla!<sp> ...</sp>Det är
då åtminstone alltid en tröst!

— Är det sant?

— På min gascognarära!

För att nu hålla oss till sanningen och icke
öfverdrifva som François Tapage, så var det säkert, att de
uppehållande propellrarnas hastighet kunnat minskas 
något till följd af denna snabba fart. <i>Albatros</i> gled nu
fram öfver luftlagret alldeles som en Congrewsk raket.

— Kommer det här att vara länge månntro? —
frågade Frycollin.

— Länge?<sp> ...</sp> Åh nej, visst icke! — svarade
mästerkocken. — Bara hela lifvet!

— Ah! — utbrast negern och började åter med sin
klagolåt.

— Akta dig, Fry, akta dig! — skrek nu François
Tapage, — annars kan herrn minsann låta dig få gunga!

Hvarpå Frycollin fann för godt att svälja ned sina
suckar på samma gång som matbitarna, som han slukade
i sig.

Under tiden hade Onkel Prudent och Phil Evans,
hvilka icke hörde till dem, som hängifva sig åt onyttig
klagan, gjort upp en plan. Det var alldeles tydligt, att
en flykt icke längre kunde ega rum. Men om det också
icke var möjligt att åter få sätta foten på jordklotet,
kunde man icke åtminstone låta dess invånare veta hvad
som sedan deras försvinnande blifvit af presidenten och
sekreteraren vid Weldoninstitutet, hvem som röfvat bort
dem och att de höllos fångna ombord på denna flygmaskin?
Kanske detta skulle kunna leda till att deras vänner —
Gud vet på hvad för sätt! — företogo något slags djerft
försök att befria dem ur Roburs våld!

Korrespondera?<sp> ...</sp> Men huru? Skulle det vara
tillräckligt att göra som sjömännen, hvilka, då de äro stadda
i sjönöd, bruka lägga en papperslapp, som anger stället
der de förlist, i en butelj, som de sedan kasta i hafvet?

Men här var ej fråga om något haf, utan om luften.
Buteljen skulle icke kunna flyta deri. Om den icke fölle
rakt ned på en person, hvars hufvudskål den kanske
skulle spräcka, så riskerade de att den aldrig påträffades.

Allt nog, de båda kollegerna hade endast detta
medel till sitt förfogande, och de stodo just i begrepp att
offra en af de buteljer, som funnos ombord, då Onkel

Prudent fick en annan idé. Som man vet tog han sig
ibland en liten pris, men man får väl ursäkta denna lilla
ovana hos en amerikanare, som skulle kunnat haft värre.
I egenskap af snusare var han naturligtvis i besittning
af en snusdosa — numera tom. Denna snusdosa var
gjord af aluminium. Om den kastades ned och någon
rättsinnig medborgare fick se den, så skulle han säkert
taga upp den; och om han tog upp den, skulle han bära
den till närmaste poliskontor, och der skulle man taga
kännedom om dokumentet, hvilket skulle låta dem veta, i
hvilken belägenhet Robur eröfrarens båda offer befunno sig.

Sagdt och gjordt. Skriften var kortfattad, men den
sade allt, och Weldoninstitutets adress uppgafs med
begäran att låta skrifvelsen få vidare befordran dit.

Då detta var gjort stoppade Onkel Prudent in
papperet i snusdosan, virade derefter om densamma med ett
tjockt linneband, som han knöt stadigt till, lika mycket
för att hindra dosan från att öppnas i fallet som för att
den icke skulle slås sönder mot marken. Nu var intet
annat att göra än att afvakta ett gynsamt tillfälle.

Den svåraste manövern af alla under denna snabba
färd öfver Europa, var att komma ut ur ruffen, att krypa
på platformen med risk att föras bort af lufttrycket och
allt detta till på köpet i hemlighet. Det gick dessutom
icke an, att snusdosan fölle ned i något haf, någon vik,
sjö eller annat vattendrag. Då skulle den varit förlorad.

Det var i alla fall icke omöjligt, att de båda
kollegerna genom detta medel skulle kunna lyckas att åter
träda i förbindelse med den bebodda verlden.

Men i detta ögonblick var det ljusan dag. Vore
det icke bättre att vänta till natten och draga fördel af
vare sig en minskning i farten eller ett uppehåll för att
lättare kunna lemna ruffen? Kanske man då skulle kunna
uppnå platformens kant, så att man kunde se sig för och
icke behöfva låta den dyrbara snusdosan falla annat än
öfver en stad.

För öfrigt skulle icke, äfven om alla dessa vilkor
hade uppfylts, förslaget kunna sättas i verkställighet —
åtminstone icke denna dag.

<i>Albatros</i> hade, sedan den lemnat Norge vid
Gaustafjället, styrt kosan rakt åt söder. Den följde alldeles
den noll graders longitud, som i Europa är detsamma
som Parisermeridianen.

Den passerade derefter öfver Nordsjön, icke utan
att framkalla en mycket naturlig förvåning ombord på
de tusentals fartyg, hvilka upprätthålla kusthandeln
mellan England, Holland, Frankrike och Belgien. Om icke
snusdosan fölle ned på däcket på ett af dessa fartyg, så
fans det alla möjligheter för, att den skulle falla till
hafvets botten.

Onkel Prudent och Phil Evans voro således tvungna
att afvakta ett gynsammare ögonblick. För öfrigt erbjöd
sig, som man snart får se, inom kort ett ypperligt
tillfälle för dem att utföra sin plan.

Klockan tio på aftonen uppnådde<i> Albatros</i> Frankrikes
kuster ungefär vid Dunkerque. Natten var ganska mörk.
Under ett ögonblick kunde man se Gris-Nez fyren korsa
sina elektriska ljusstrålar med fyrens vid Dover på hvar
sin sida om det trånga sundet Pas de Calais. Derpå
fortsatte <i>Albatros</i> sin väg öfver det franska området, under
det den höll sig uppe i en medelhöjd af tusen meter.

Dess hastighet hade ingalunda minskats. Den for
som en bomb öfver städer, köpingar och byar, hvilka
ligga så tätt bredvid hvarandra inom dessa det norra
Frankrikes rika provinser. Vid denna Paris’ meridian
lågo utom Dunkerque, Doullens, Amiens, Creil och
Saint-Denis. Luftskeppet afvek ej från den räta linien. På
så sätt anlände den framemot midnatt till “Den strålande
staden“, som förtjenar sitt namn till och med då dess
invånare gått till hvila — eller borde hafva gjort det.

Hvad var det för en besynnerlig idé af ingeniören,
som förmådde honom att stanna ofvanför Paris? Det vet
man ej. Men hvad som är säkert är, att <i>Albatros</i> sänkte
sig, så att den beherskade staden från en höjd af endast
omkring hundra meter. Nu gick Robur ut ur sin hytt,
och hela hans besättning kom ut på platformen för att
andas litet frisk luft.

Onkel Prudent och Phil Evans aktade sig väl att
försumma detta ypperliga tillfälle, som erbjöds dem. De
sökte båda två, sedan de lemnat hytten, att komma för
sig sjelfva för att sedan kunna välja det gynsammaste
ögonblicket för utförandet af sin plan. De måste
framför allt undvika att blifva sedda.

<i>Albatros</i>, som liknade en ofantlig torndyfvel,
sväfvade långsamt fram öfver den stora staden. Den
passerade hela raden af boulevarder, rikt upplysta medelst
Edisons elektriska lampor. Ända upp till luftskeppet
steg bullret af vagnarna, som ännu beforo gatorna, och
rullandet af tågen på de otaliga jernvägslinier, som mynna
ut i Paris. Derpå sväfvade det öfver de högsta
monumentens högsta spetsar, alldeles som om det velat snudda
emot Panthéons kupol eller Invalidkyrkans kors. Det
flög derpå från Trocadéropalatsets båda torn till
metalltornet på Marsfältet, hvars ofantliga reflektor öfvergöt
hela hufvudstaden med elektriskt ljus.

Denna promenad i luften, detta nattliga flanerande
varade omkring en timme. Det var liksom en
anhaltstation i luften, innan den ändlösa färden ånyo fortsattes.

Ingeniör Robur ville utan tvifvel låta parisarna få
se en meteor, som deras astronomer icke alls förut sett.
<i>Albatros’</i> elektriska lampor tändes för den skull. I tvenne
lysande knippen utsände de sina strålar öfver torgen,
gatorna, parkerna, palatsen och stadens sextiotusen hus, i
det de kastade ofantliga ljusqvastar från den ena
horisonten till den andra.

Denna gång hade man säkert varseblifvit <i>Albatros</i>
— icke bara sett utan äfven hört, ty Tom Turner blåste
i sin basun, som utslungade en briljant fanfar öfver 
staden. I detta ögonblick lutade sig Onkel Prudent öfver
barrièren, öppnade handen och lät snusdosan falla<sp> ...</sp>

Nästan omedelbart derefter höjde sig <i>Albatros</i> med
stor snabbhet.

Nu uppsteg mot den parisiska himlen ofantliga
hurrarop från menniskor, hvilka ännu voro talrikt församlade
på boulevarderna — hurrarop, som uttryckte förvåning
och egnades den fantastiska meteoren.

Plötsligt släcktes <i>Albatros</i> elektriska lampor, det blef
åter mörkt och tyst omkring densamma, och färden
fortsattes med en hastighet af två hundra kilometer i timmen.

Detta var allt hvad man fick se af Frankrikes
hufvudstad.

Klockan fyra på morgonen hade <i>Albatros</i> färdats
snedt öfver hela Frankrike. För att nu icke förlora tid
genom att passera öfver Pyreneerna eller Alperna, gled
den öfver Provence till Cap d’Antibes. Klockan nio på
morgonen blefvo några italienare, församlade på
Peterskyrkans tak alldeles förbluffade, då de sågo den passera
öfver den “eviga staden“. Två timmar senare befann
den sig öfver neapolitanska bugten och for ett ögonblick
fram mellan de svarta rökpelare, som stiga upp från
Vesuvius.

Efter att hafva passerat i sned linie öfver
Medelhafvet signalerades den slutligen under första delen af
eftermiddagen af invånarna i den lilla staden Goletta på
tunesiska kusten.

Efter Amerika Asien, efter Asien Europa! Detta
var en väglängd af mer än trettio tusen kilometer, som
den underbara apparaten tillryggalagt på mindre än
tjugotre dagar!

Och nu gifver den sig in på Afrikas kända och okända
trakter!


— — — — — — — — — — — — — — — — — — 

— — — — — — — — — — — — — — — — — — 

Kanske det skulle roa läsaren att veta, hvad den
märkvärdiga snusdosan fick för ett öde efter sitt fall?

Snusdosan föll ned på Rue de Rivoli, midt för huset
N:o 210 i ett ögonblick, då gatan var alldeles öde. Dagen
derpå hittades den af en hederlig tvätterska, som
skyndade sig att bära den till polisprefekturen.

Der tog man den först för att vara en helvetesmaskin; 
bandet vecklades af och dosan öppnades med en
ytterlig försigtighet.

Plötsligt egde en slags explosion rum<sp> ...</sp> en nysning,
som icke en gång chefen för säkerhetspolisen skulle
kunnat återhålla.

Derpå drogs dokumentet fram ur snusdosan, och
under allmän häpnad läste man som följer:

“Onkel Prudent och Phil Evans, president och sekreterare 
vid Weldoninstitutet i Filadelfia, hafva bortförts
ombord på luftskeppet <i>Albatros</i> af ingeniör Robur.

Underrätta vänner och bekanta.

<tab><tab><tab><tab>O. P. och P. E.“

Ändtligen kom då förklaringen på det fenomen, som
så länge sysselsatt menniskorna i gamla och nya
verlden! Nu var lugnet återgifvet åt astronomerna vid de
talrika observatorier, hvilka finnas på jordklotets yta.

*
</chapter>

<chapter name="12. kap. I hvilket ingeniör Robur handlar som om han
ville täfla om ett af de Monthyonska prisen.">

<table o>
<td c>TOLFTE KAPITLET.

<td c><big><b>I hvilket ingeniör Robur handlar som om han
ville täfla om ett af de Monthyonska prisen.</b></big>
</table>

Vid detta skede i <i>Albatros’</i> luftfärd är det säkert
tillåtet att göra sig följande frågor:

Hvem var då denne Robur, hvars namn hittills varit
alldeles okändt? Tillbringar han hela sitt lif i luften?
Har han ingen tillflykt på något oåtkomligt ställe,
hvarest han, om han också ej har behof af att hvila sig, 
åtminstone kan proviantera? Det skulle vara förvånande
om så icke vore förhållandet. De starkaste foglar hafva
dock alltid ett näste i någon vrå.

Hvad tänker dessutom ingeniören göra med sina
två besvärliga fångar? Ämnar han behålla dem i sitt
våld och döma dem till en evig luftsegling? Eller
ämnar han, sedan han fört dem vidare öfver Afrika,
Syd-Amerika, Australien, Indiska oceanen, Atlantiska oceanen
och Stilla oceanen, återgifva dem friheten med dessa ord:

— Nu, mina herrar, hoppas jag att ni visa er mindre
klentrogna med afseende på systemet: “tyngre än luften!“

På dessa frågor är det ännu omöjligt att svara. Det
är framtidens hemlighet. Kanske den en dag kommer
att afslöjas!

I alla händelser spanade icke fogeln Robur efter
detta näste på Afrikas norra kust. Han fann för godt
att tillbringa slutet af denna dag öfver Tunis gående
från cap Bon till cap Karthago, stundom för full
maskin, stundom sväfvande långsamt framåt allt efter som
det föll honom in. Litet senare styrde han kosan
mot det inre af landet och passerade Medjerdas
förtjusande floddal, i det han följde dess gulaktiga vatten, som
nästan döljes bakom kaktusbuskar och nerier. Hvilka
massor uppskrämde han ej af dessa små papegojor, hvilka
sitta i hundratal på telegraftrådarna och liksom tyckas
invänta telegrammen för att gripa dem i flygten och
bortföra dem under sina vingar!

Då natten föll på sväfvade <i>Albatros</i> öfver gränserna
till Krumiriet, och om det ännu fans någon krumirit qvar,
så underlät denne säkert icke att kasta sig framstupa
med ansigtet mot jorden och anropa Allah vid åsynen
af denna gigantiska fogel.

Följande morgon såg man under sina fötter Bona
och de behagfulla kullarna, som ligga i dess granskap;
vidare Philippeville, numera ett Algier i liten skala med
sina nya kajer med arkader, sina beundransvärda vinfält,
hvars grönskande vinstockar betäcka hela detta land,
hvilket lifligt påminner om trakterna vid Bordelais eller
Bourgogne.

Denna promenad på femhundra kilometer, öfver lilla
och stora Kabylien, slutade vid middagstiden vid spetsen
af Kasbah strax bredvid Algier. Hvilket skådespel för
passagerarna ombord på <i>Albatros!</i> Denna öppna redd,
som utbreder sig mellan cap Matifou och pointe Pescade,
denna kust, bebygd med leende, hvita villor, palatser och
kapeller, dessa nyckfulla dalar, beklädda med gröna
mantlar, detta blånande Medelhaf, genomkorsadt af väldiga
atlanterångare, hvilka sågo ut som små ångbåtar! Och
så fortsatte det hela vägen till det pittoreska Oran, hvars
invånare, fördröjda i slottsträdgårdarna, kunde se <i>Albatros</i>
bland aftonens första stjernor.

Om Onkel Prudent och Phil Evans undrade hvad
det var för en idé af ingeniör Robur att låta deras
flygande fängelse sväfva öfver Algeriet — denna
fortsättning af Frankrike på motsatta stranden af ett haf, som
verkligen förtjenar namnet Franska bugten, — så måste
de i alla händelser tänka, att denna idé var särdeles
god två timmar efter solnedgången. En vridning, som
rorgängaren gjorde med styrhjulet, förde <i>Albatros</i> mot
sydost, och dagen derpå, sedan den kommit förbi Tells
bergland, såg den dagen bryta in öfver Saharas
vidsträckta sandhaf.

Se här hvad som hände vid början af den 8:de Juli.
Man passerade den lilla byn Géryville, uppförd liksom
Laghouat, på öknens gräns för att underlätta eröfringen
af Kabylien. Man passerade vidare och icke utan
svårighet passet Stillen, vid en ganska häftig vind. Man
for fram öfver öknen, stundom långsamt öfver de
grönskande oaserna, stundom med en ofantlig hastighet, som
öfverträffade gamens flygt. Flera gånger måste man
till och med skjuta på dessa farliga foglar, hvilka i 
grupper om tolf till femton stycken icke skydde att störta
sig på luftskeppet till Frycollins stora förskräckelse.

Men om gamarna icke kunde svara annat än med
förskräckliga skrik, genom hugg med näbbar och klor,
så sparade deremot infödingarna, som icke äro mindre
vilda, ingalunda på bösskott, isynnerhet sedan <i>Albatros</i>
passerat Saltberget, hvars i grönt och violett skiftande
stomme skymtade fram under dess hvita täcke. Man
beherskade nu den stora Saharaöknen. Der lågo ännu
qvarlefvorna af Abdel-Kaders bivuaker, och landet omkring
är ännu alltjemt farligt för den europeiske resanden,
isynnerhet inom Beni Mzals förbund.

<i>Albatros</i> måste nu uppsöka de högre luftlagren för
att undvika ett anfall af samumvinden, hvilken jagade
upp en kam af rödaktig sand från marken, alldeles som
en väldig svallvåg på hafsytan. Derpå utbredde Chebkas
öde platåer sina massor af svartaktig lava ända fram till
Ain-Maissins friska, grönskande dal. Det är svårt att
föreställa sig, hvilken omvexlande anblick dessa trakter
erbjödo, då man på detta sätt kunde taga en öfverblick öfver
dem. Kullar, betäckta med träd och buskar, aflöstes af
långa, gråaktiga, vågformiga slätter, draperade som vecken
på en arabisk burnus, hvars flikar släpa på marken. I
fjerran syntes “oueds“, med strida vattendrag, skogar af
palmer, samlingar af kojor, grupperade på en kulle med
en moské i midten, bland andra Metliti, hvarest lefver
en religionsstiftare, den stora Marabut Sidi Chick.

Innan nattens inbrott hade man tillryggalagt några
kilometer öfver ett ganska flackt land, genomskuret af
stora sandreflar. Om <i>Albatros</i> hade velat göra halt, skulle
den kunnat stiga ned till jorden vid oasen Ouarglas
lågländer, bevuxna med en ofantlig palmskog. Staden syntes
mycket tydligt med sina tre olika qvarter, sultanens gamla
palats, ett slags befästad Kasbah, dess hus bygda af tegel,
som solen åtagit sig att bränna, och dess artetiska
brunnar borrade i dalen, ur hvilka <i>Albatros</i> kunnat förstärka
sitt vattenförråd. Men tack vare dess utomordentliga
hastighet voro dess reservoirer ännu midt uti Afrikas
öknar fylda med det vatten, som hemtats från Hydaspes
i Kaschmirdalen.

Observerades <i>Albatros</i> af araberna, moabiterna och
negrerna, hvilka mellan sig dela Ouarglas oas? Alldeles
säkert, ty den saluterades med några hundra bösskott, fast
kulorna föllo ned igen utan att hafva kunnat uppnå den.

Nu inbröt natten, denna öknens tysta natt, hvars
hemligheter Felicien David så poetiskt skildrat.

Under de följande timmarna vände luftskeppet sig
mot sydvest och passerade de stora passen vid El Galea,
af hvilka det ena upptäcktes 1859 af den djerfva
fransmannen Duveyrier.

Det herskade ett djupt mörker. Man kunde icke
se något af de trans-sahariska jernvägarna, hvilka hålla
på att byggas efter Duponchels förslag — ett långt
jernband, som skall förena Algier med Timbuctu, genom
Laghauot och Gardaia och längre fram gå ända till
Guineabugten.

<i>Albatros</i> inträdde nu i eqvatorialregionen på andra
sidan om kräftans vändkrets. På tusen kilometers afstånd
från Saharas nordliga gräns for den öfver den väg, der
major Laing fann sin död år 1864; den korsade vidare
karavaners väg, som foro från Marocko till Sudan, och
på denna del af slätten, hvilken innehas af “tuâregs“
kunde man höra det som kallas "sandens sång", ett mildt,
klagande sorl, som tyckes uppstiga från jorden.

En enda obehaglig händelse inträffade. Ett moln
af gräshoppor uppfylde nemligen luften, och en sådan
massa af dessa djur öfversvämmade luftskeppet, att det
hotade att “kantra“. Man skyndade att befria sig från
denna öfverflödiga last, med undantag af några hundra,
som François Tapage lade beslag på. Dessa anrättade
han sedan på ett så läckert och aptitligt sätt, att
Frycollin dervid för ett ögonblick glömde sin förskräckelse.

— Det här är bättre än räkor! — sade han.

Man befann sig nu på adertonhundra kilometers
afstånd från oasen Ouargla, nästan på nordliga gränsen af
det ofantliga konungariket Sudan.

Också syntes vid tvåtiden på eftermiddagen en stad
vid krökningen af en stor flod. Floden var Niger och
staden Timbuctu.

Om det hittills endast varit resande från gamla
verlden, som besökt detta afrikanska Mecka, såsom t. ex.
Batouta, Khazan, Imbert, Mungo-Park, Adam, Laing,
Caillé, Barth och Lenz, så skulle i dag det allra
underbaraste äfventyr foga det så, att två amerikanare skulle
kunna tala om landet <i>de visu, de auditu</i> och till och med <i>de
olfactu,</i> då de kommo tillbaka till Amerika — notabene
om de någonsin komme att återvända dit.

<i>De visu,</i> emedan de med blicken kunde öfverskåda
alla delarna af denna triangel om fem till sex kilometer,
som bildas af staden; — <i>de auditu,</i> emedan det i dag
var stor marknad och der tillgick förskräckligt bullersamt;
— <i>de olfactu,</i> emedan luktorganen icke kunde blifva annat
än oangenämt berörda af de lukter, som uppstego från
Yubou-Kamotorget, hvarest en kötthall reser sig bredvid
de gamla konungarnas, So-mais, palats.

I alla händelser ansåg ingeniören sig icke böra hålla
presidenten och sekreteraren vid Weldoninstitutet i
okunnighet om, att de hade den utsökta äran att betrakta
”Sudans drottning”, som för närvarande befinner sig i
”tuâregs’” från Taganet händer.

— Timbuctu, mina herrar! — sade han i samma
ton, som han för tolf dagar sade till dem: ”Indien, mina
herrar!”

Derpå fortsatte han:

— Timbuctu, 18° nordlig latitud och 5° 56′ vestlig
longitud från Paris’ meridian räknadt, med en höjd af
tvåhundrafyrtiofem meter öfver hafsytan. Betydande
stad med tolf till tretton tusen invånare, fordom beryktad
i vetenskapen och konsten! — Kanske ni skulle önska
att stanna der några dagar?

Ingeniören kunde endast framkomma med ett sådant
förslag på hån.

— Men, återtog han, — det skulle vara riskabelt
för främlingar bland dessa negrer, berber, foulaner och
araber, hvilka utgöra stadens befolkning — i all
synnerhet om jag tillägger, att vår ankomst i luftskepp icke
kunde annat än misshaga dem.

— Min herre, — svarade nu Phil Evans i samma
ton, — för att få det nöjet att lemna er, skulle vi gerna
riskera att blifva illa mottagna af infödingarna.
Fängelse som fängelse, och vi föredraga Timbuctu framför
<i>Albatros!</i>

— Det är en smaksak, — svarade ingeniören. —
I alla händelser tänker jag icke våga mig på äfventyret,
ty jag är ansvarig för de gästers säkerhet, hvilka göra
mig den äran att resa i mitt sällskap.

— Således, ingeniör Robur, — sade Onkel Prudent,
hvars vrede kokade öfver, — nöjer ni er icke med att
vara vår fångvaktare. Till våldet fogar ni förolämpning?

— Åh! På sin höjd ironi!

— Fins det då inga vapen ombord?

— Jo, en hel arsenal!

— Två pistoler skulle vara alldeles tillräckliga, om
jag hölle den ena, och ni, min herre, den andra!

— En duell? — utbrast Robur, — en duell, som
kunde medföra döden för en af oss!

— Som med säkerhet skulle medföra den!

— Nej, min bäste herr president vid Weldoninstitutet! 
Då föredrager jag bra mycket hellre att behålla
er lefvande!

— För att vara mera säker på, att ni sjelf får lefva!
Det är mycket försigtigt!

— Försigtigt eller icke så är det just det, som 
behagar mig. Sedan står det er fritt att tänka annorlunda
och att beklaga er för vederbörande, om ni så kan.

— Det är redan gjort, — ingeniör Robur!

— Verkligen? 

— Var det då så svårt att under vår färd öfver
Europas bebodda trakter kasta ned ett bref<sp> . . .</sp>

— Och det skulle ni hafva gjort? — utbrast Robur,
som nu greps af ett oemotståndligt raseri.

— Och om vi hade gjort det?

— Om ni gjort det<sp> . . .</sp> skulle ni förtjena<sp> . . .</sp>

— Hvad då, herr ingeniör?

— Att få göra ert bref sällskap öfverbord!

— Nå, så kasta oss då öfverbord! — skrek Onkel
Prudent. — Vi hafva verkligen gjort det!

Robur gick fram till de båda kollegerna. På ett
tecken från honom hade Tom Turner och några af
dennes kamrater skyndat till. Ja, ingeniören kände
verkligen ett ursinnigt begär att sätta sin hotelse i
verkställighet, och att han så skyndsamt gick in i sin hytt,
berodde säkert på, att han var rädd för att gifva vika
för frestelsen.

— Godt! — sade Phil Evans.

— Hvad han icke vågat göra, — inföll Onkel Prudent,
— det skall jag våga! Ja, jag skall verkligen göra det!

Nu började befolkningen i Timbuctu att samla sig
på torgen, gatorna och på de amfiteatraliskt bygda husens
terasser. I de rika qvarteren Sankore och Sarahama så
väl som i det fattiga qvarteret Raguidi, bestående af
eländiga kägelformiga hyddor, utslungade presterna från
minareternas tak sina häftigaste förbannelser öfver luftodjuret.
Detta var betydligt oskadligare än en gevärssalva.

Till och med vid hamnen Kabara, belägen vid Nigers
krökning, var flottiljens hela besättning i rörelse. Om
<i>Albatros</i> stigit ned till jorden, skulle den säkert blifvit
slagen i stycken.

Längs en sträcka af några kilometer eskorterades
den af en massa skriande storkar, rapphöns och ibisfoglar,
hvilka försökte att flyga i kapp med den; men
luftskeppets snabba flygt lemnade dem snart långt efter.

Mot aftonen uppfyldes luften af vrålandet från
talrika hjordar af elefanter och bufflar, hvilka
genomströfvade detta område, hvars fruktbarhet verkligen är
underbar.

Under det följande dygnet upprullades under <i>Albatros</i> 
hela den trakt, som är belägen i Nigers krökning.

Tänk om en geograf skulle haft till sin disposition
en dylik apparat, med hvilken lätthet skulle han icke då
kunnat göra en topografisk afbildning af detta land,
erhålla uppgifter om höjder, utstaka flodernas och deras
bifloders lopp, bestämma städernas och byarnas läge! Då
skulle det icke länge finnas sådana tomrum på kartorna
öfver Central-Afrika, icke längre detta hvita med matta
färger och punkterade linier, icke längre dessa obestämda
beteckningar, hvilka utgöra kartografernas förtviflan!

Den ll:te på morgonen passerade <i>Albatros</i> bergen i
Norra Guinea, som ligger inklämdt mellan Sudan och
bugten, som bär dess namn. Kongbergen i konungariket
Dahomey aftecknade sig otydligt vid horisonten.

Sedan afresan från Timbuctu hade Onkel Prudent
och Phil Evans kunnat konstatera, att den rigtning,
<i>Albatros</i> hela tiden följt, varit rakt från norr till söder.
Följden af detta blefve att de, om <i>Albatros</i> icke ändrade kurs,
sex grader längre ned skulle passera linien. Skulle
luftskeppet då ännu en gång lemna fastlandet bakom sig och
sträcka ut icke längre öfver Beringshaf, Kaspiska hafvet,
Nordsjön eller Medelhafvet, utan öfver den ofantliga
Atlantiska oceanen?

Denna utsigt var just icke egnad att uppmuntra de
båda kollegerna, hvilkas möjligheter att fly då skulle
blifva lika med noll.

Emellertid saktade <i>Albatros</i> farten, alldeles som om
den tvekade i det ögonblick, då den stod i begrepp att
lemna Afrikas jord. Tänkte möjligen ingeniören på att
vända tillbaka samma väg? Nej, ingalunda! Men hans
uppmärksamhet var särskildt riktad på det land, öfver
hvilket han nu passerade.

Man vet — och han visste det också — att
konungariket Dahomey är ett af de mäktigaste på Afrikas
vestkust. Men ehuru det är tillräckligt mäktigt för att kunna
strida med sitt grannland, konungariket Aschantis, är dess
område dock begränsadt, i ty att det endast utgör en
sträcka af 540 kilometer från norr till söder och 270
kilometer från öster till vester; dess befolkning uppgår
emellertid till sju eller åttahundratusen, sedan det eröfrat
de båda fria områdena Ardrah och Wydah.

Om också detta konungariket Dahomey icke är stort,
så har det i alla fall ofta låtit tala om sig. Det är
beryktadt genom de afskyvärda grymheter, som begås vid
dess årliga fester, genom dess menniskooffer, upprörande
hekatomber, hvilka anställas till ära för den herskare,
som afgår och den herskare, som träder i den förres
ställe. Det anses till och med som en artighetsbetygelse,
att kungen af Dahomey, då han tar emot besök af någon
hög person eller främmande sändebud, öfverraskar denne
med ett dussin hufvuden, afhuggna till hans ära — och
afhuggna af justitieministern, “minghan“, hvilken på det
förträffligaste sätt utöfvar sina pligter som bödel.

Just vid den tidpunkt då <i>Albatros</i> passerade gränsen
till Dahomey hade herskaren Bâhadou nyss dött, och hela
befolkningen höll på att skrida till val af hans
efterträdare. Detta förorsakade en liflig rörelse i bela landet,
något som icke heller hade undfallit Robur.

Långa tåg af dahomianer, hvilka kommo från
landsbygden, styrde kosan mot Abomey, hufvudstaden i riket.
Väl underhållna vägar, hvilka slingra sig genom
vidsträckta ängar, betäckta med jättegräs, präktiga skogar
af palmer, kokosträd, pomeransträd, mangoträd, sådant
var landet, som utbredde sig under <i>Albatros</i> och från
hvilket vällukter stego upp ända till densamma, under
det att papegojor och domherrar flögo af och an öfver
hela detta grönskande område.

Ingeniören, som stod lutad öfver barrièren försjunken 
i tankar, vexlade då och då ett par ord med Tom
Turner.

Det såg för öfrigt icke ut som om <i>Albatros</i> skulle
haft den förmånen att ådraga sig dessa vandrande
skarors uppmärksamhet, hvilka som oftast voro dolda af
trädens ogenomträngliga löfverk. Orsaken hvarför de
ej varseblefvo <i>Albatros</i> var utan tvifvel, att den höll
sig på en ganska ansenlig höjd midt uti ett lager af lätta
moln.

Vid elfvatiden på förmiddagen blef hufvudstaden
synlig med dess bälte af murar, omgifna af en löpgraf,
som mäter ungefär 20 kilometer i omkrets, dess breda,
regelbundna gator, uppdragna på en jemn mark, och dess
stora torg, hvars norra sida upptages af det kungliga
slottet. Denna vidsträckta samling af bygnader
domineras af en terass, belägen icke långt från offertemplet.
Det är från denna terass, som man under festdagarna
kastar ned till folket fångar, hvilka ligga inneslutna i
videkorgar, och man kan svårligen föreställa sig med
hvilken grymhet dessa olyckliga offer slitas i stycken.

På en af borggårdarna i det kungliga slottet voro
uppstälda fyratusen krigare, en afdelning af det kungliga
gardet — icke den minst modiga.

Om det är tvifvelaktigt att det fins amazoner vid
floden af samma namn, så är det däremot icke längre
tvifvelaktigt att det finnes sådana i Dahomey. Somliga
bära blå skjorta, rödt och blått skärp, hvita benkläder,
kantade med blått, hvit hufvudbonad och ett patronkök
fästadt vid bältet; andra åter, nemligen elefantjägarinnorna, 
äro beväpnade med tunga karbiner, knifvar med
kort blad och två antilophorn, fästade vid hufvudet medelst
ett jernband. Vidare bära de, som höra till artilleriet,
en tunika till hälften röd och till hälften blå och såsom
vapen hafva de muskedundrar tillika med gamla
malmkanoner; slutligen finnes det en bataljon unga flickor
med blåa tunikor och hvita benkläder, verkliga
vestaler, kyska som Diana och såsom hon beväpnade med
pil och båge.

Om man utom dessa amazoner räknar fem- till
sextusen krigare med benkläder och skjorta af bomullstyg
och ett stycke tyg viradt kring lifvet, så har man
passerat revy med hela den dahomianska arméen.

Denna dag var Abomey alldeles öfvergifvet.
Suveränen, hofstaten, den maskulina och feminina arméen,
ja, hela befolkningen hade lemnat staden för att
vallfärda till en af präktiga skogar omgifven vidsträckt äng,
som låg några kilometer från staden.

Det var på denna äng, som den nya konungen skulle
utropas. Det var der, som tusentals fångar, tagna vid
de sista plundringstågen, skulle offras till dennes ära.

Klockan var omkring två, då <i>Albatros,</i> som nu
kommit fram till ängen, började sänka sig, fortfarande
omgifven af några lätta moln, som dolde den för
dahomianernas blickar.

Der voro samlade minst sextiotusen menniskor,
komna från alla delar af landet, från Wydah, från
Kerapay, Ardrah och Tombory, hvilka höra till de mest
aflägset liggande byarna.

Den nye konungen — en rask sälle om tjugufem
år vid namn Bou-Nadi — hade tagit plats på en kulle,
som beskuggades af en grupp träd med vidsträckta
grenar. Framför honom voro samlade hans nya hof, hans
manliga armé, hans amazoner och för öfrigt hela hans folk.

Vid foten af kullen spelade ett femtiotal musikanter
på sina barbariska instrument, bestående af elefantbetar,
hvilka frambringa en hes ton, trummor, öfverspända med
hjortskinn, kalebasser, guitarrer, klockor, som man slår
på med en jernbit samt flöjter af bambu, hvilkas gälla
hvisslande toner öfverröstade alla de öfriga instrumenten. 
Dessutom aflossades hvarje minut musköter och
bössor samt kanoner, hvilkas lavetter skakade så att de
hotade att krossa de qvinliga artilleristerna, och
slutligen uppstämdes ett allmänt hurrande och skrikande så
intensivt, att det skulle kunnat öfverrösta det starkaste
åskdunder.

I ett hörn af ängen och bevakade af soldater, stodo
sammanpackade de fångar, hvilka voro bestämda att göra
den aflidne konungen sällskap till andra verlden, ty döden
fick icke beröfva denne någon af hans herskarerättigheter. 
Vid Ghozos, Bâhadous faders begrafning, hade
sonen skickat med honom tretusen. Nu kunde
naturligtvis icke Bou-Nadi göra mindre för sin företrädare.
Behöfdes det icke talrika budbärare för att samla ihop
icke allenast de stora andarna utan äfven alla himlens
gäster, hvilka voro inbjudna att utgöra den aflidna
monarkens följe?

Under en timmes tid förekom intet annat än tal,
haranger och lyckönskningar, afbrutna af danser, utförda
icke allenast af bajadererna <i>ex professo</i> utan äfven af
amazonerna, hvilka dervid utvecklade ett äkta krigiskt
behag.

Men nu nalkades det ögonblick, då offret skulle ega
rum. Robur, som kände till Dahomeys blodiga
plägseder, förlorade icke ur sigte de fångar, män, qvinnor
och barn, hvilka voro bestämda till detta slagtoffer.

“Minghan“ höll sig redo vid foten af kullen. Han
svängde sitt skarprättarsvärd, hvilket var försedt med
en krokig klinga och ett handtag i form af en fogel
af metall, hvars tyngd gjorde att hugget träffade ännu
säkrare.

Denna gång var han icke ensam om att förrätta
bödelstjensten. Han skulle icke hunnit med alla
afrättningarna. Bakom honom stodo ett hundratal andra
bödlar, hvilka voro i stånd att afhugga hufvudet med
ett enda hugg.

Under tiden närmade sig <i>Albatros</i> så småningom, i
det den modererade sina framdrifvande och uppehållande
propellrars rotationshastighet. Snart kom den ut ur
molnlagret, som hade dolt den ända till den kom hundra
meter från jorden, och först nu blef den synlig.

Alldeles motsatt mot hvad förhållandet annars
brukade vara, sågo dessa vilda infödingar i luftskeppet intet
annat än ett heligt väsende, som stigit direkt ned från
himlen för att egna konung Bâhadou sin hyllning.

Nu uppstod ett obeskrifligt jubel, oändliga
anropningar och brinnande böner riktades till detta
öfvernaturliga väsende, som utan tvifvel hade kommit för
att taga den aflidne konungens lik och föra det med sig
upp till dahomianernas himmel.

I detta ögonblick föll det första hufvudet för “minghans“ 
svärd. Derpå leddes andra fångar i hundratal
fram till sina fasansfulla bödlar.

Plötsligt aflossades ett bösskott från <i>Albatros</i>.
Justitieministern föll med ansigtet mot jorden.

— Bra sigtadt, Tom! — sade Robur.

— Bah! Jag sigtade endast i hopen! — svarade
underbefälhafvaren.

Hans kamrater, hvilka äfvenledes voro beväpnade,
stodo färdiga att fyra af vid första tecken från ingeniören.

Men nu hade ett omslag i sinnesstämningen egt rum
bland folkmassan. Det hade gått upp ett ljus för dem.
Detta bevingade monstrum var ingalunda en vänlig ande
utan i stället en ande, som var fiendtligt stämd mot det
goda folket i Dahomey. Också höjdes efter “minghans“
fall från alla sidor högljudda rop på hämd. Nästan
omedelbart derpå smattrade en gevärssalva i luften.

Dessa hotelser hindrade icke <i>Albatros</i> från att helt
djerft sänka sig minst femtio meter längre ned mot
marken. Onkel Prudent och Phil Evans kunde icke,
hurudana deras känslor gent emot Robur än voro, annat
än gifva sitt bifall till ett så menniskovänligt arbete och
deltaga deruti.

<img>Artilleripjesen utslungade några laddningar kartescher (sid. 154).</img>
<img>Hvilken villervalla! (sid. 154).</img>

— Ja, låtom oss befria fångarna! — skreko de.

— Det är min mening! — svarade ingeniören.

Nu började en liflig eld från <i>Albatros</i>, hvarvid 
såväl de båda kollegerna som besättningen skötte sina
repetergevär så väl, att icke en enda kula förfelade sitt
mål midt ibland denna menniskomassa. Till och med
den lilla artilleripjesen, som fans ombord och hvilken
på sin lavett kunde vridas i alla rigtningar, utslungade
några laddningar kartescher, hvilka gjorde underverk.

Fångarna, hvilka icke förstodo hvad det var för en
hjelp som kom från höjden, sleto genast af sig sina bojor,
under det att soldaterna besvarade elden från luftskeppet.
Den främre propellern genomskars af en kula, under det
att några andra projektiler träffade sjelfva skeppsskrofvet. 
Frycollin, som gömt sig i sin hytt, höll till och
med på att blifva träffad af en kula som trängde igenom
ruffens vägg.

— Jaså, de vilja smaka på mera, — skrek Tom
Turner.

Och i ett nu rusade han ned till ammunitionsförrådet
samt återkom med ett dussin dynamitkartescher, hvilka
han delade ut bland kamraterna. På ett tecken af Robur
slungades dessa kartescher ut öfver kullen, och då de
nådde marken kreverade de som små haubits-granater.

Hvilken villervalla uppstod icke nu! Kungen,
hofvet, arméen, hela befolkningen, alla voro rof för en häftig
förskräckelse, hvilken allt för väl berättigades af en
dylik mellankomst! Alla skyndade sig att söka skydd
under träden, under det att fångarna flydde sin kos, utan
att någon tänkte på att förfölja dem.

På detta sätt stördes festen, som gafs till ära för
den nya konungen af Dahomey, och härigenom hade
Onkel Prudent och Phil Evans bort inse, hvilken makt
en sådan apparat som Roburs luftskepp förfogade öfver
och hvilka tjenster den kunde göra menskligheten.

Nu höjde sig <i>Albatros</i> åter helt lugnt till högre
luftlager; den passerade öfver Wydah och förlorade
snart ur sigte denna vilda kust, hvilken de 
vestliga vindarna omgifva med en otillgänglig
bränning.

<i>Albatros</i> sväfvade nu fram öfver Atlantiska oceanen.

*
</chapter>

<chapter name="13. kap. I hvilket Onkel Prudent och Phil Evans fara öfver
ett helt haf utan att känna af någon sjösjuka!">

<table o>
<td c>TRETTONDE KAPITLET.

<td c><big><b>I hvilket Onkel Prudent och Phil Evans fara öfver
ett helt haf utan att känna af någon sjösjuka!</b></big>
</table>

Ja, det var verkligen Atlantiska hafvet! De båda
kollegernas farhågor hade bekräftats. Det tycktes för
öfrigt alls icke som om ingeniör Robur kände den minsta
oro, då han vågade sig ut öfver detta vidsträckta haf.
Hvarken han eller hans besättning tycktes berörda deraf;
de voro troligen vana vid dylika öfverfarter. Manskapet
hade redan dragit sig tillbaka till sin hytt. Deras sömn
stördes säkert icke af någon mara.

Hvart styrde <i>Albatros</i> kosan? Skulle den då
verkligen, som ingeniören sagt, företaga ännu mera än resan
kring jorden? I alla händelser måste väl denna färd
hafva något mål. Det var väl icke antagligt, att Robur
ämnade tillbringa hela sitt lif i luften ombord på
luftskeppet utan att någonsin åter stiga ned till jorden.
Huru skulle han då kunnat förnya sina förråder af
lifsmedel och ammunition, för att icke tala om de ämnen,
som voro nödvändiga för att hans maskiner skulle kunna
arbeta? Det var således en nödvändig sak, att han
skulle hafva en tillflyktsort, eller om man så vill en
hviloplats i någon okänd och oåtkomlig vrå af jordklotet,
hvarest <i>Albatros</i> kunde intaga nya förråd af proviant.
Må vara att han afbrutit all förbindelse med jordens
inbyggare; men att han gjort detsamma med hvarje punkt
på jordytan, det var omöjligt!

Men om så var förhållandet, hvar fans då denna
punkt? Huru hade ingeniören lyckats finna den? 
Väntades han der af en liten koloni, hvars chef han var?
Kunde han rekrytera en ny besättning? Och framför
allt, hvarför hade dessa menniskor från olika länder slutit
sig till honom? Hvilka voro vidare de medel, som
han förfogade öfver, eftersom han hade kunnat bygga en
så dyrbar apparat, hvars konstruktion hade hållits så
hemlig? Det är visserligen sant, att hans lefnadsomkostnader 
icke tycktes vara synnerligen stora. Ombord lefde
man under gemensamma förhållanden, såsom en familj,
såsom lyckliga menniskor, hvilka icke försökte dölja att
de voro det. Men hvem var då denne Robur? Hvarifrån 
kom han? Hurudant hade hans förflutna lif varit?
Allt detta var gåtor, omöjliga att lösa, och den, som
var föremålet derför, skulle säkert aldrig godvilligt lemna
nyckeln dertill.

Man får icke förvåna sig öfver att denna belägenhet, 
sammansatt af idel olösliga gåtor, retade de båda
kollegerna. Att känna sig bortförda mot sin vilja mot
ett okändt mål, att icke kunna se slutet på detta
äfventyr, ja, till och med vara tvungna att tvifla på om det
någonsin skulle få ett slut, att vara dömda till en evig
luftsegling, var icke allt detta egnadt att drifva
presidentens och sekreterarens vid Weldoninstitutet vrede till
det yttersta?

Sedan aftonen den ll:te Juli sväfvade <i>Albatros</i>
öfver Atlanten. Då solen följande dag blef synlig, gick
den upp öfver en horisont, der himmel och vatten
sammansmälta. Intet land var i sigte, huru vidsträckt än
synkretsen var. Afrika hade försvunnit bakom
horisonten i norr.

Då Frycollin vågade sig ut ur sin hytt och varseblef 
detta omätliga haf under sig, greps han ånyo af
den häftigaste förskräckelse. <i>Under</i> var icke rätta ordet,
utan snarare <i>rundt omkring,</i> ty för en som befinner sig
uppe i de högre luftlagren, förefaller det alldeles som om
afgrunden omgåfve honom på alla sidor, och horisonten,
som höjt sig i nivå med honom, tyckes vika undan, utan
att man någonsin kan uppnå dess gräns.

Förmodligen gjorde Frycollin icke reda för sig alla
dessa förhållanden, men han kände dem ändå, och detta
var tillräckligt för att hos honom uppväcka denna “fasa
för afgrunden“, från hvilken somliga, annars modiga
menniskor, icke kunna frigöra sig. Men i alla händelser
aktade negern sig för att utbryta i klagan. Med slutna
ögon och darrande i alla leder gick han tillbaka in i sin
hytt med utsigt att få stanna der länge.

I sjelfva verket upptager också Atlantiska hafvet
mera än en fjerdedel af de trehundrasjuttiofyra millioner
femtiosjutusen niohundratolf qvadratmeter, som utgöra
hafsytornas sammantagna storlek<footnote><small>Jordens ytinnehåll är 130,051,371 qvadratkilometer.</small></footnote>. Det tycktes
dessutom icke som om ingeniören hädanefter tänkte skynda
sig. Han bibringade icke apparaten dess största möjliga
hastighet. <i>Albatros</i> skulle för öfrigt icke kunnat utveckla
denna hastighet om tvåhundra kilometer i timmen, som
den hade under färden öfver Europa. Ty i denna trakt,
hvarest de sydvestliga vindarna herska, hade den
motvind, och ehuru denna vind ännu var mycket svag, lät
den icke desto mindre känna sina verkningar.

Meteorologernas senaste arbeten, baserade på ett
stort antal noggranna observationer, hafva gifvit vid
handen, att i denna mellan vändkretsarna belägna zon
passadvindarna gå antingen i rigtning mot Sahara eller
också i rigtning mot mexikanska viken. Utanför
stiltjeregionen komma de antingen från vester och gå i
rigtning mot Afrika eller komma de från öster och gå i
rigtning mot Nya verlden — åtminstone är detta
förhållandet under den varma årstiden.

<i>Albatros</i> försökte således ej att strida mot vinden
med all den kraft, hvaraf dess propellrar voro mäktiga.
Den nöjde sig med en måttlig fart, som för resten i alla
fall öfverträffade den snabbaste transatlanterångares.

Den 13:de Juli passerade <i>Albatros</i> linien — hvilket
högtidligen tillkännagafs för hela personalen.

Det var på så sätt som Onkel Prudent och Phil
Evans fingo veta, att de lemnade den nordliga hemisferen
för att träda in i den sydliga. Denna händelse åtföljdes
icke här af något af dessa prof och ceremonier, som den
brukar medföra ombord på somliga krigs- eller
handelsfartyg.

François Tapage var den ende, som ej kunde afhålla 
sig från ett litet skämt. Han öste nemligen ett
ämbar vatten öfver sin vän Frycollin; men som detta
yttre vattendop åtföljdes af ett inre elddop i form af
åtskilliga glas bränvin, så förklarade Frycollin sig villig
att passera linien huru många gånger som helst,
förutsatt nemligen, att det icke skedde på ryggen af en
mekanisk fogel, hvilken icke alls ingaf honom något
förtroende.

På morgonen den 15:de Juli passerade <i>Albatros</i>
mellan öarna Ascension och S:t Helena — något närmare
denna senare, hvars klippiga landskap under några
timmar aftecknade sig vid horisonten.

Om det hade existerat en sådan apparat som
Roburs på den tid, då Napoleon var i engelsmännens våld,
så skulle säkert Hudson Lawe, trots de förolämpande
försigtighetsmått han vidtog, fått se sin ryktbara fånge
försvinna i luften!

Under qvällarna den 16:de och 17:de Juli egde ett
ovanligt optiskt fenomen rum i skymningen. På en högre
latitud skulle man kunnat tro det vara ett norrsken som
syntes. Då solen gick ned kastade den nemligen
omkring sig mångfärgade strålar, af hvilka somliga antogo
en bjert grön färg.

Var det ett moln af kosmiskt stoft, genom hvilket
jorden nu passerade, som återspeglade dagens sista
strålar? Några observatörer hafva på detta vis förklarat
dylika fenomen. Men denna förklaring skulle icke hafva
fasthållits, om dessa lärde hade befunnit sig ombord på
<i>Albatros</i>.

Vid närmare undersökning befans det, att luften var
uppfyld af små kristaller af pyroxen, glasartade kulor,
små partiklar af magnetiskt jern, liknande de ämnen,
som utslungas af vissa eldsprutande berg. Följaktligen
var det intet tvifvel om, att icke en vulkan i utbrott
hade i luften utslungat detta moln, hvars kristallatomer
frambringade det observerade fenomenet — ett moln, som
genom luftströmmarna hölls sväfvande öfver Atlanten.

Under denna del af resan observerades för öfrigt
flera olika fenomen. Vid flera tillfällen gåfvo vissa moln
åt himlen en gråaktig färgton af besynnerligt utseende;
om man sedan passerade öfver denna molnvägg, syntes
dess yta alldeles knottrig af bländhvita småkullar,
beströdda med små fasta glänsande korn — något som
under denna latitud endast kan förklaras såsom en
formation liknande haglets.

Under natten mellan den 17:de och 18:de syntes en
månregnbåge — af en gröngul färg, till följe af att
luftskeppet befann sig mellan fullmånen och ett nät af fint
regn, som förflygtigades, innan det uppnådde hafvet.

Kunde man af dessa olika fenomen sluta till en
förändring i vädret? Kanhända. Huru dermed än må
förhålla sig, så hade vinden, som varit sydvestlig allt sedan
luftskeppet lemnade Afrikas kust, nu börjat att mojna
af i trakterna kring eqvatorn. I denna tropiska zon var
det ytterligt varmt. Robur böjde sig för den skull till
de högre luftlagren för att der hemta svalka. Man
behöfde dessutom söka skydd för solen, hvilkens lodräta
strålar skulle varit outhärdliga.

Denna förändring i luftströmmarna var säkert en
förkänning af att andra klimatiska förhållanden skulle
göra sig märkbara bortom eqvatorialtrakterna. Man måste
för öfrigt komma ihåg, att Juli månad i den sydliga
hemisferen motsvarar Januari månad i den nordliga, d. v. s.
midvinter. <i>Albatros</i> skulle, om den komme längre söderut,
snart erfara verkningarna deraf.

För öfrigt “hade hafvet en känning af det“, som
sjömännen bruka säga. Den 18:de Juli, bortom
stenbockens vändkrets, visade sig ett annat fenomen, hvilket
kanske skulle åstadkommit förskräckelse ombord på ett
fartyg.

En egendomlig rad af lysande vågor utbredde sig
öfver vattenytan med en hastighet så stor, att man kunde
uppskatta den till minst tvåhundrafemtio kilometer i
timmen. Dessa vågor reste sig på ett afstånd af ungefär
tjugufem meter från hvarandra, i det de lemnade långa,
ljusa fåror efter sig.

Framemot natten, som nu föll på, kastades ett starkt
sken ända upp till <i>Albatros</i>. Denna gång skulle man
kunnat taga det för en lysande meteor. Robur hade
aldrig förr haft tillfälle att sväfva öfver ett haf af eld
— eld utan hetta, som man icke behöfde undvika genom
att fly till de högre luftlagren.

Detta fenomen förorsakades säkert af elektriciteten,
ty man kunde ej tillskrifva det närvaron af ett fiskstim
eller en samling af dessa mikroskopiska djur, hvilka
frambringa fosforescens.

Detta gaf anledning till den förmodan, att luften
var starkt laddad med elektricitet.

Följande dag den 19:de Juli skulle troligen också
ett fartyg varit rätt illa ute på detta haf. Men <i>Albatros</i>
var oberoende af vindarna och vågorna likasom den
mäktiga fogel, hvars namn den bar. Om den icke fann
behag uti att uppehålla sig nära vattenytan, som
stormfoglarna bruka, så kunde den i stället liksom örnen stiga
upp till de högre luftlagren för att der finna solsken
och lugn.

Vid denna tid hade man passerat den fyrtiondesjunde 
södra parallelcirkeln. Dagen varade icke mer än
sju till åtta timmar. Den förkortades allt efter som
man närmade sig södra polartrakterna.

Vid ett-tiden på eftermiddagen sänkte sig <i>Albatros</i>
betydligt för att uppnå ett gynsammare luftlager. Den
sväfvade nu fram öfver hafvet på mindre än trettio
meters afstånd från dess yta.

Vädret var lugnt. På olika ställen af himlen syntes
stora svarta moln, upphöjda på öfre sidan och slutande
med en skarp, alldeles horisontal linie. Från dessa moln
utgingo långa tappar, hvilkas yttersta spetsar tycktes
draga till sig vattnet, som sjöd inunder i form af en
buske.

Plötsligt höjde sig detta vatten, förenade sig med
molnet och bildade i förening med detta ett enormt
timglas.

Inom ett ögonblick indrogs <i>Albatros</i> i hvirfveln af
ett ofantligt skydrag, till hvilket ett tjugutal andra af
bläcksvart färg sällade sig. Till all lycka var detta
skydrags roterande rörelse motsatt mot de uppehållande
propellrarnas, ty om detta icke varit förhållandet skulle de
senares arbete icke längre kunnat hafva någon verkan,
och luftskeppet skulle slungats ned i hafvet, men nu
började det i stället att snurra rundt med en förskräcklig
hastighet.

Emellertid var faran ofantligt stor, ja, kanske
omöjlig att afvända, emedan ingeniören icke kunde få sitt
luftskepp ut ur skydraget, hvars sugning höll det qvar
i trots af att de framdrifvande propellrarna
utvecklade hela sin kraft. Besättningen, hvilken till följd af
centrifugalkraften slungats till de båda ändarna af
däcket, måste gripa tag i barrièren för att icke slungas
öfverbord.

— Lugn! — skrek Robur.

Det behöfdes verkligen — och tålamod också.

Onkel Prudent och Phil Evans, hvilka just nu 
lemnade sin hytt, slungades med en sådan fart akterut, att
de löpte fara att kastas öfverbord.

På samma gång som <i>Albatros</i> roterade, följde den
med skydragen, hvilka svängde omkring med en
hastighet sådan att propellrarna skulle kunnat afundas den.
Då luftskeppet slapp ur den ena hvirfveln drogs det in
i en annan med fara att blifva vridet ur led eller slaget
i bitar.

— Ett kanonskott! — skrek ingeniören.

Denna befallning stäldes till Tom Turner.
Underbefälhafvaren hade krupit ihop bredvid den lilla
artilleripjesen, som stod på midten af platformen och der
verkningarna af centrifugalkraften voro föga känbara. Han
förstod genast hvad Robur menade. Inom ett ögonblick
hade han öppnat slutstycket på kanonen och stoppat in en
patron, hvilken han tagit fram ur ammunitionslådan, som
var fästad vid lavetten. Skottet brann af, och plötsligt
skingrades skydraget tillika med molnen, som utgjorde
dess orsak.

Luftskakningen hade varit tillräcklig att skingra
skydraget och det ofantliga molnet, som upplöstes i regn,
genomkorsande synkretsen med vertikala strimmor,
ofantliga lysande trådar, utspända från hafvet till himlen.

<i>Albatros</i>, som nu ändtligen var fri, skyndade sig att
stiga upp några hundra meter.

— Ingenting sönder ombord? — frågade ingeniören.

— Nej, — svarade Tom Turner. — Men det der
var en lek, som det ej vore angenämt att förnya!

<i>Albatros</i> hade verkligen under ett tiotal minuter
sväfvat i stor fara. Hade det icke varit för dess
ofantliga hållbarhet, så hade den förgåtts i denna hvirfvel af
skydrag.

Huru långa föreföllo ej timmarna under denna färd
öfver Atlanten, då intet afbröt enformigheten!
Dessutom blefvo dagarna allt kortare och kölden tilltog.
Onkel Prudent och Phil Evans sågo föga till Robur. 
Instängd i sin hytt sysselsatte sig ingeniören med att
utstaka den väg, som luftskeppet skulle följa, att utpricka
på kartan den rigtning det tagit, att göra sig reda för
sin ställning, så ofta detta var möjligt, att anteckna
hvad barometern, termometern och kronometern utvisade
och slutligen att i loggboken uppteckna alla äfventyren
under resans lopp.

Hvad beträffar de båda kollegerna, så stodo de för
det mesta väl ombonade på däcket för att se, om de ej
skulle kunna upptäcka något land söder ut.

Frycollin å sin sida försökte på Onkel Prudents
uttryckliga uppmaning att utforska kocken angående
Robur. Men huru skulle man kunna lita på, hvad denne
gascognare sade? Än var Robur en f. d. minister i
Argentinska republiken, än en befälhafvare vid flottan, än
en pensionerad f. d. president i Förenta staterna, än en
afskedad men i tjensten qvarstående spansk general och
än en vice konung af Indien, hvilken hade uppsökt åt
sig en högre ställning i luften. Ibland egde han
millioner, tack vare de plundringståg, han företagit med sin
flygmaskin, och var eftersökt af lagen. Ibland hade han
ruinerat sig genom att förbättra denna apparat och skulle
blifva nödsakad att företaga offentliga uppstigningar för
att få sina omkostnader betäckta. På frågan om Robur
aldrig gjorde halt någonstädes, svarade mästerkocken nej.
Men han hade för afsigt att fara till månen, och om han
der funne någon plats, som behagade honom, så tänkte
han slå sig ned der på allvar.

— Seså, Fry<sp> . . .</sp> gamle kamrat!<sp> . . .</sp> Skulle det roa
dig att resa och se, hur man har det deruppe?

— Jag vill ej fara dit!<sp> . . .</sp> Jag opponerar mig! —
svarade den stackars saten, som tog allt detta skämt för
allvar.

— Och hvarför icke, Fry, hvarför icke? Vi skulle
gifta dig med någon förtjusande ung måninvånarinna!<sp> . . .</sp>
Du skulle bli stamfar för en negerkoloni!

Då Frycollin rapporterade detta tal för sin herre,
insåg denne, att det skulle blifva omöjligt att erhålla
någon upplysning om denne Robur. Han tänkte nu icke
på annat än att hämnas.

— Phil — sade han en dag till sin kollega, —
vi äro ju nu tydligen öfverbevisade om, att all flykt är
omöjlig?

— Omöjlig, Onkel Prudent!

— Det är således afgjordt! Men en menniska är
lyckligtvis sin egen herre, och om det skulle vara
nödvändigt att offra lifvet<sp> . . .</sp>

— Om detta offer är nödvändigt, så må det ske
med det snaraste! — svarade Phil Evans, hvars
annars så lugna lynne nu hade råkat ur jemvigten. — Ja!
Det är sannerligen på tiden att göra ett slut på det
här!<sp> . . .</sp> Hvarthän styr <i>Albatros</i> kosan? Nu passerar
den snedt öfver Atlantiska hafvet, och om den fortfar
att gå i samma rigtning, så skall den först uppnå
Patagoniens och derpå Eldslandets kuster<sp> . . .</sp> Och sedan?
Skall den slunga sig ut öfver Stilla hafvet och skall den
våga sig fram mot fastlandet vid sydpolen?<sp> . . .</sp> Allt
är möjligt, då det kommer från denne Robur!<sp> . . .</sp> Vi
skulle då vara förlorade!<sp> . . .</sp> Det är således ett laga
fall af sjelfförsvar, och om vi skulle duka under<sp> . . .</sp>

— Så hoppas jag, att detta ej måtte ske förrän vi
hämnats, förrän vi tillintetgjort denna apparat och alla,
som den har ombord!

Derhän hade nu de båda kollegerna kommit, drifna
af en maktlös vrede och ett undertryckt raseri.

Ja, om så fordrades, skulle de offra sina lif för
att förstöra uppfinnaren och hans hemlighet. Detta
märkvärdiga luftskepp, hvars obestridliga öfverlägsenhet
framför andra apparater, bestämda att röra sig i luften,
de voro tvungna att erkänna, skulle då endast hafva
existerat några månader!

Denna tanke hade så inrotat sig hos dem, att de
nu icke tänkte på annat än att sätta den i
verkställighet. Men huru? Genom att bemäktiga sig en af de
dynamitkartescher, som funnos ombord, för att medelst
denna spränga apparaten i luften? Men då måste de
kunna tränga sig fram till det rum, der ammunitionen
förvarades.

Till all lycka hade Frycollin icke någon aning om
dessa förslag. Vid tanken på, att <i>Albatros</i> skulle sprängas
i luften, hade han varit i stånd att förråda sin herre.

Den 23 Juli blef land åter synligt i sydvest
ungefär vid inloppet till Magelhaens sund. Under den
femtiofjerde parallelcirkeln räckte natten vid denna tid på året
nära aderton timmar, och temperaturen sjönk i
medeltal till sex grader under fryspunkten.

Till en början följde <i>Albatros,</i> i stället för att gå
mera rakt mot söder, krökningarna af sundet alldeles
som om den skulle velat uppnå Stilla hafvet.

Sedan den passerat öfver Lomas viken och lemnat
berget Gregory i norr och bergen Brecknocks i vester,
sväfvade den öfver Punta Arena, en liten chilensisk stad,
just i det ögonblick då kyrkklockorna höllo på att ringa,
och några timmar senare passerade den det gamla
etablissementet Port-Famine.

Om patagonierna, hvilkas eldar man såg lysa här
och der, verkligen hafva en växt, som är öfver
medellängden, så kunde passagerarna ombord på <i>Albatros</i> icke döma
derom, emedan de till följd af det stora afståndet sågo
ut som dvergar.

Men hvilket skådespel utbredde sig icke för
luftseglarnas blickar under dessa korta dagar! Branta berg,
hvilkas toppar voro betäckta med evig snö och hvilkas
sidor voro klädda med täta skogar; insjöar, vikar,
bildade mellan halföarna och öarna i denna arkipelag,
kanaler och pass, oräkneliga kap och bergsuddar, hela denna
intrasslade röra, hvars istäcke redan började bilda en
fast massa från kap Forward, som är yttersta udden på
den amerikanska kontinenten ända till kap Horn, som
utgör slutet på nya verlden.

Men då <i>Albatros</i> väl kommit fram till Port-Famine,
blef det tydligt, att den ämnade återtaga sin väg mot
söder. Den passerade mellan berget Tarn på halfön
Brunswik och berget Graves samt styrde kosan mot
berget Sarmiento, en väldig snötäckt spets, som beherskar
Magelhaens sund och som höjer sig tvåtusen meter öfver
hafsytan.

Det var Eldslandet, detta land, som bebos af
pesjeräer eller eldsländare.

Huru vackert och bördigt skulle icke isynnerhet
södra delen af detta land tagit sig ut sex månader
senare, då det var full sommar och dagarna räckte femton
till sexton timmar! Der funnos dalar och ängar, hvilka
skulle kunnat föda tusentals kreatur, urskogar med
gigantiska träd, björkar, bokar, askar, cypresser och
trädlika ormbunkar, slätter, hvilka genomströfvades af hela
skaror af vadare, idislare, strutsar, pingviner och
tusentals andra foglar.

Då <i>Albatros</i> tände sina elektriska ljus, flög också
en hel mängd foglar ombord, såsom rotglar, sillgrisslor,
kanariefoglar, gäss — hundra gånger mer än hvad
François Tapage behöfde för att fylla sina förråd.

Häraf kom en tillökning i göromål för kocken,
hvilken förstod att anrätta detta villebråd så, att det
förlorade sin fräna smak. Detta var också på samma
gång en tillökning i göromål för Frycollin, som icke
kunde neka sig nöjet att plocka dussin efter dussin af
dessa intressanta flygfän.

Denna dag syntes vid tretiden på eftermiddagen, just
i det ögonblick, då solen höll på att gå ned, en vidsträckt
sjö, innesluten i en ram af präktiga skogar. Denna
sjö var nu alldeles isbelagd, och några infödingar med
långa skidor på fötterna gledo hastigt fram öfver dess yta.

I sjelfva verket flydde dessa infödingar utom sig af
förskräckelse vid åsynen af <i>Albatros</i> åt alla håll, och då
de icke kunde fly, gömde de sig eller kastade sig ned på
marken som djur.

<i>Albatros</i> upphörde icke att styra kosan mot söder
bortom Beaglekanalen, bortom ön Navarino, hvars
grekiska namn ljuder besynnerligt bland de barbariska
namnen på dessa aflägsna landsdelar, bortom ön Wollaston,
badad af Stilla hafvets sista böljor. Derpå passerade
den, efter att hafva tillryggalagt sjutusen femhundra
kilometer från kusten vid Dahomey, de yttersta öarna i
Magelhaenska arkipelagen, och slutligen den längst i
söder liggande ön, hvars yttersta spets är tärd af en evig
bränning, detta fruktansvärda kap Horn.

*
</chapter>

<chapter name="14. kap. I hvilket Albatros gör något, som kanske ingen
kan göra efter.">

<table o>
<td c>FJORTONDE KAPITLET.

<td c><big><b>I hvilket Albatros gör något, som kanske ingen
kan göra efter.</b></big>
</table>

Följande dag var den 24 Juli. Men den 24 Juli i
den sydliga hemisferen är detsamma som den 24 Januari
i den nordliga. Dessutom lemnade man just bakom sig
den femtiondesjette parallelcirkeln, och denna grad
motsvarar den parallelcirkel, som i norra Europa genomskär
Skottland vid samma höjd som Edinburg.

Termometern höll sig också för det mesta under
fryspunkten. Man måste således hemta litet artificiel
värme från de apparater, hvilka hade till ändamål att
värma upp luftskeppets ruffer.

Det faller likaledes af sig sjelft, att om också
dagarnas längd började tilltaga något efter solståndet den
21 Juni under den södra vintern, aftog dock deras längd
i en ännu mera ansenlig grad på grund deraf, att
<i>Albatros</i> styrde kosan mot polartrakterna.
<img>Då Albatros tände sina elektriska ljus (sid. 166).</img>

I följd deraf var det föga ljust öfver denna södra
del af Stilla hafvet, som gränsar till polartrakterna. Man
hade derför ej mycken utsigt, och om natten var kölden
ibland mycket skarp. För att kunna stå emot den
måste man kläda sig som eskimåerna eller eldsländarna.
Som detta slags klädedrägter verkligen funnos ombord,
kunde de båda kollegerna, väl ombonade, uppehålla sig
på däcket, uteslutande upptagna af tanken på sitt
förslag och endast sökande ett tillfälle att utföra det.
För öfrigt sågo de mycket litet till Robur, och allt ifrån
den stunden, då de vexlade hotelser med hvarandra vid
Timbuctu, talade de icke längre vid hvarandra.

Hvad beträffar Frycollin, så lemnade han nästan
aldrig köket, hvarest François Tapage var nog ädelmodig
att visa honom gästfrihet — med vilkor nemligen att
han gjorde tjenst som biträdande kock. Då detta hade
sina fördelar med sig, antog negern gerna tillbudet,
sedan han fått sin herres tillstånd dertill. Då han var så
der instängd, slapp han dessutom se något af hvad som
skedde utomkring och kunde tro sig skyddad för all fara.
Var han icke lik strutsen såväl i fysiskt afseende genom
sin förträffliga måge som i moraliskt afseende genom sin
sällsynta dumhet!

Mot hvilken puukt af jordklotet skulle <i>Albatros</i> nu
styra kosan? Var det troligt, att den midt i vintern
skulle våga sig ut öfver de sydliga hafven eller
polartrakterna? Förutsatt att vätskorna i staplarna kunde
undgå att frysa i denna isiga luft, var det icke i alla
fall detsamma som en säker död genom ihjelfrysning för
samtliga passagerarna? Må vara, att Robur kunde tänka
på att passera öfver polarländerna under högsommaren!
Men midt uti denna polarvinterns ständiga natt skulle
det varit ett dåraktigt företag!

Sålunda resonerade presidenten och sekreteraren vid
Weldoninstitutet, hvilka nu hade förts bort till yttersta
punkten af detta Nya verldens fastland, som visserligen
var Amerika, men ingalunda Förenta staterna!

Ja, hvad tänkte denna oresonliga Robur nu göra?
Var icke ögonblicket nu inne att afsluta resan genom att
förstöra apparaten?

Hvad som är säkert är det, att denna dag, den 24
Juli, hade ingeniören ifriga rådpläningar med sin
underbefälhafvare. Vid flere olika tillfällen rådfrågade Tom
Turner och han barometern — denna gång icke längre
för att mäta den uppnådda höjden, utan för att taga
reda på, hvilken väderlek den bebådade. Utan tvifvel
märktes några förebud, hvilka man måste taga i
beräkning.

Onkel Prudent trodde sig också märka, att Robur
sökte att undersöka, hvad som återstod i hans
förråder af alla slag, så väl för de uppehållande och
pådrifvande maskinernas underhåll som för de menskliga
maskinernas, hvilkas regelbundna arbete icke borde vara
mindre betryggadt ombord.

Allt detta tycktes tyda på, att Robur funderade på
att vända om.

— Vända om? — sade Phil Evans. — Men hvarthän?

— Dit, hvarest denne Robur ånyo kan förse sig
med proviant och dylikt, — svarade Onkel Prudent.

— Det stället måste vara en okänd ö i Stilla
hafvet, befolkad med en koloni af skurkar, värdiga sin herre
och förman.

— Det är också min åsigt, Phil Evans. Jag tror
verkligen, att han funderar på att styra mot vester och
med den hastighet, som han förfogar öfver, skall han
snart uppnå målet!

— Men om han anländer dit, skola vi blifva
urståndsatta att verkställa våra planer<sp> . . .</sp>

— Han skall icke få komma dit, Phil Evans!

De båda kollegerna hade tydligen till en del gissat
ut ingeniörens planer. Allt efter som dagen framskred,
blef det icke längre tvifvelaktigt, att icke <i>Albatros</i>,
sedan den framträngt ända till sydpolarhafvets gränser, på
allvar började gå tillbaka. Då isarna hade inkräktat
dessa farvatten ända till kap Horn, skulle alla de
sydligaste delarna af Stilla hafvet vara betäcka med isfält
och isberg. Isen skulle då bilda en barrière, som var
omöjlig att genomtränga så väl för de starkaste fartyg
som för de djerfvaste sjöfarande.

Albatros skulle säkert genom att sätta
propellervingarna i en hastigare rotation kunnat höja sig öfver
isbergen, som staplats upp på oceanen och vidare öfver
bergen, som reste sig på polarfastlandet — om det
verkligen är ett fastland, som utgör liksom kalotten på de
södra polarländerna. Men skulle Robur verkligen vågat
att midt uti polarnatten trotsa en köld, som kunde
sjunka ända till sextio grader under fryspunkten? Nej,
säkerligen icke?

Sedan <i>Albatros</i> hade tillryggalagt ett hundratal
kilometer åt söder, ändrades dess rigtning till vestlig med
afsigt att styra kosan mot någon okänd ö i en af Stilla
hafvets ögrupper.

Under <i>Albatros</i> utbredde sig denna glänsande
genomskinliga slätt, som sträcker sig mellan det amerikanska
och det asiatiska fastlandet. I detta ögonblick hade
vattnet antagit denna besynnerliga färg, hvaraf det fått
namnet “mjölkhafvet“. I den halfskumma dager, som
de svaga solstrålarna icke längre kunde lysa upp, var
bela Stilla hafvets yta af en mjölkhvit färg. Man skulle
kunnat tro det vara ett vidsträckt snöbetäckt fält, hvars
vågiga former icke voro märkbara, då de sågos från
denna höjd. Om detta haf hade varit tillfruset till följd
af kölden, förvandladt till ett ofantligt isfält, skulle dess
utseende icke varit annorlunda.

Man vet nu, att det är myriader glänsande
partiklar, fosforescerande atomer, hvilka frambringa detta
fenomen. Men hvad som kunde förvåna, det var att
påträffa denna opalfärgade massa annorstädes än i indiska
oceanens vatten.

Efter att under de första timmarna på dagen hafva
stått ganska högt sjönk barometern plötsligt mycket
hastigt. Detta var tydligen tecken, hvilka hade bort
oroa ett fartyg, men som <i>Albatros</i> kunde sätta sig öfver.
Man kunde i alla händelser antaga, att någon
fruktansvärd orkan nyligen upprört Stilla hafvets vatten.

Klockan var ungefär ett, då Tom Turner gick fram
till ingeniören och sade:

“Master Robur, se då på den der svarta punkten
vid horisonten!<sp> . . .</sp> Der<sp> . . .</sp> alldeles i norr om oss!<sp> . . .</sp>
Det kan väl ej vara en klippa?

— Nej, Tom, det fins intet land på den sidan.

— Då måste det vara ett skepp eller åtminstone
en båt.

Onkel Prudent och Phil Evans, hvilka begifvit sig
förut, betraktade den punkt, som Tom Turner utpekat.

Robur bad att få sin marinkikare och började ifrigt
observera det signalerade föremålet.

— Det är en båt, — sade han, — och jag skulle
vilja påstå, att det finnes menniskor deri.

— Skeppsbrutna? — utbrast Tom.

— Ja, skeppsbrutna, hvilka varit nödsakade att
öfvergifva sitt fartyg, — svarade Robur, — stackars
olyckliga menniskor, hvilka icke längre veta, hvar land
finnes, och hvilka kanske hålla på att dö af hunger och
törst. Nå väl, det skall icke sägas, att <i>Albatros</i> icke
försökte att komma dem till hjelp!

En befallning sändes till maskinisten och hans båda
biträden. Luftskeppet började långsamt sänka sig. På
hundra meters höjd öfver vattenytan stannade det, och
nu fördes det af sina framdrifvande propellrar
skyndsamt mot norr.

Det var verkligen en båt. Dess segel fladdrade af
och an på masten. Af brist på vind kunde den ej längre
komma någonstädes. Förmodligen hade ingen enda af de
skeppsbrutna krafter nog att sköta en åra.

På bottnen af båten lågo fem menniskor, inslumrade
eller alldeles afdomnade af hunger, såvida de icke rent
af voro döda.

<i>Albatros,</i> som nu kommit fram till dem, sänkte sig
långsamt.

I aktern på denna båt kunde man nu urskilja namnet
på det fartyg, hvilket den tillhörde; det var ett franskt
fartyg, <i>Jeanette</i> från Nantes, som dess besättning hade
måst öfvergifva.

— Hallåh! — skrek Tom Turner.

Detta rop måste nödvändigtvis höras, ty båten var
ej mera än tjugo meter under luftskeppet.

Intet svar följde.

— Ett bösskott! — sade Robur.

Ordern utfördes och dånet af skottet fortplantade
sig längs vattenytan.

Man såg nu, huru en af de skeppsbrutna med
håliga ögon och ett rigtigt skelettansigte med svårighet
reste sig upp.

— Var icke rädd! — ropade Robur på franska till
honom. — Vi komma för att rädda er!<sp> . . .</sp> Hvilka
äro ni?

— Matroser från <i>Jeanette,</i> ett tremastadt barkskepp,
på hvilket jag var styrman, — svarade karlen. — Det
var för fjorton dagar sedan<sp> . . .</sp> vi lemnade den<sp> . . .</sp> då
den höll på att sjunka!<sp> . . .</sp> Vi hafva icke längre
hvarken vatten eller mat!<sp> . . .</sp>

De fyra andra skeppsbrutna hade efter hand rest
sig upp. Deras ögon voro insjunkna, deras ansigten
håliga, och de sträckte sina afmagrade händer mot
<i>Albatros</i>.

— Gif akt! — skrek Robur.

Ett rep vecklades ut från platformen, och ett
ämbar med sött vatten halades ned till båten.

De stackars olyckliga menniskorna kastade sig öfver
detsamma och drucko på en gång med en begärlighet,
som var nästan pinsam att åse.

— Bröd!<sp> . . .</sp> Bröd! — skreko de.

Strax derpå halades ned till dem en korg, fyld
med lifsmedel, såsom konserver, en flaska konjak och
kaffe. Styrmannen hade stor möda att förmå dem till
måttlighet vid tillfredsställandet af sin hunger. Derpå
frågade de:

— Hvar äro vi?

— På femtio mils afstånd från Chiles kust och
Chonos arkipelag, — svarade Robur.

— Tack, men vi hafva ingen vind och<sp> . . .</sp>

— Vi skola bogsera er!

— Hvilka äro ni?

— Helt enkelt menniskor, som skatta sig lyckliga
att hafva kunnat vara er till hjelp, — svarade Robur.

Styrmannen förstod, att här var fråga om ett
incognito, som man borde respektera. Hvad flygmaskinen
beträffar, skulle det väl vara möjligt, att den egde nog
kraft att bogsera dem?

Ja, det egde den! Och båten, hvilken fästes vid en
hundra fot lång lina, bogserades mot öster af denna
kraftiga maskin.

Klockan tio på aftonen kom land i sigte, eller
rättare sagdt, man såg eldar brinna, hvilka utvisade, hvarest
land var beläget. Denna hjelp från höjden hade
kommit i rättan tid för de skeppsbrutna från <i>Jeanette,</i> och
de hade verkligen anledning att tro det deras räddning
berodde på ett underverk!

Då Robur fört dem till inloppet af Chonos
arkipelag, ropade han åt dem att lossa bogserlinan, hvilket de
gjorde, under det de välsignade sina räddare — och derpå
sträckte <i>Albatros</i> åter ut öfver det vida hafvet.

Detta luftskepp var verkligen utomordentligt, då det
sålunda kunde rädda skeppsbrutna, som i annat fall skulle
gått förlorade på hafvet! Hvilken ballong, huru
fullkomlig den än må vara, skulle varit i stånd att göra en sådan
tjenst. Detta måste också Onkel Prudent och Phil Evans
tillstå för hvarandra, ehuru de voro i den sinnesförfattning, 
att de skulle varit i stånd att förneka äfven det
allra påtagligaste.

Hafvet var fortfarande upprördt. Oroande förebud
visade sig. Barometern föll ytterligare några millimeter.
Häftiga vindstötar hveno i <i>Albatros’</i> propellrar och
lugnade sedan af för ett ögonblick. Under dessa
förhållanden skulle ett segelfartyg redan haft två ref i sina
märssegel och ett ref i sitt focksegel. Allt tydde på,
att vinden skulle slå om till nordvest. Stormglasets rör
började att grumlas på ett oroande sätt.

Klockan ett på morgonen bröt stormen lös med en
ytterlig våldsamhet. Men ehuru luftskeppet nu hade rak
motvind, kunde det dock ännu med tillhjelp af sina
framdrifvande propellrar göra motstånd mot vinden och röra
sig med en hastighet af tjugo kilometer i timmen. Mera
kunde man icke begära af detsamma.

Det var tydligt, att en cyklon var i annalkande —
något som är mycket ovanligt i dessa trakter. Antingen
man nu kallar dessa naturföreteelser tyfoner såsom i
de kinesiska farvattnen, samum såsom i Sahara, orkan
på Atlanten eller tornado på vestkusten, så är det dock
alltid en hvirfvelvind — och dertill en som är mycket
farlig. Ja, farlig för hvarje föremål, som gripes af dess
hvirfvelrörelse, hvilken växer från periferien mot
medelpunkten och endast lemnar ett enda ställe lugnt, nemligen
midtelpunkten i denna luftens malström.

Robur kände till detta. Han visste äfven att det
var försigtigast att fly undan en cyklon genom att draga
sig från det luftlager, der dess attraktionskraft verkade,
och stiga upp till de högre luftlagren. Hittills hade detta
alltid lyckats honom. Men här var icke en timme, ja,
kanske icke en minut att förlora!

Stormen tilltog verkligen också mycket känbart i
styrka. Vågorna, beröfvade sina toppar, utbredde öfver
hafsytan ett hvitt skum. Det visade sig äfven tydligt,
att cyklonen, då den flyttade sig, skulle draga sig till
polartrakterna med en fruktansvärd hastighet.

— Högre upp! — skrek Robur.

— Högre upp! — svarade Tom Turner.

En ofantlig uppstigningskraft bibringades luftskeppet
och det höjde sig nu på sned alldeles som om det följt
ett plan med lutning åt sydvest.

I detta ögonblick föll barometern ännu mera —
qvicksilfverpelaren sjönk hastigt, först åtta och sedan tolf
millimeter. Plötsligt hejdades <i>Albatros</i> i sin fart.

Hvad var orsaken till denna afstanning? Tydligen
en fruktansvärdt häftig luftström, som i det den
fortplantade sig uppifrån och nedåt minskade stödjepunktens
motstånd.

Då en ångbåt far uppför en flod frambringar dess
propeller ett arbete, hvars verkan förminskas i samma
mån som strömmen sträfvar efter att fly undan dess
vingar. Härigenom kan propellerns framdrifvande kraft till
och med alldeles upphäfvas. Så var äfven förhållandet
med <i>Albatros</i> i detta ögonblick.

Emellertid uppgaf icke Robur försöket. Hans sjuttiofyra 
propellrar, hvilka arbetade med en fullkomlig
likstämmighet, bibringades den största möjliga
rotationshastighet. Men apparaten drogs oemotståndligt till
cyklonen och kunde ej slippa undan den. Under de korta
mellanrummen af lugn, fortsatte den sitt uppstigningsarbete. 
Men strax derpå bortfördes den af den häftiga
luftströmmen och föll tillbaka alldeles som ett skepp som
kantrar. Och kunde man icke också kalla det för att
kantra i detta lufthaf, midt uti en natt, hvars djupa mörker
luftskeppets elektriska lampor endast skingrade inom en
begränsad omkrets?

Om cyklonen fortfarande tilltoge i häftighet, så skulle
<i>Albatros</i> snart icke längre blifva annat än ett ostyrbart
halmstrå, bortfördt i en af dessa hvirflar, hvilka rycka upp
träd med rötterna, lyfta af taken från husen och kasta
omkull stycken af murarna.

Robur och Tom kunde icke meddela sig med
hvarandra annat än genom tecken. Onkel Prudent och Phil
Evans, hvilka stodo lutade mot barrièren, undrade om
icke cyklonen skulle åtaga sig att utföra det arbete de
annars tänkt göra, nemligen att förstöra luftskeppet och
med detsamma uppfinnaren samt med honom hela
hemligheten af hans uppfinning.

Men då <i>Albatros</i> icke lyckades vertikalt befria sig
från cyklonen, tycks det icke då som om den endast hade
en sak att göra, nemligen att uppnå dess relativt lugna
medelpunkt, hvarest den skulle vara mera herre öfver
sina rörelser. Jo, men för att uppnå denna, hade man
måst genombryta dessa cirkulära luftströmmar, hvilka
drogo den mot periferien. Förfogade den öfver
tillräcklig mekanisk kraft för att kunna öfvervinna dessa?

Plöstligt remnade den öfre delen af molnet.
Dimmorna upplöste sig i floder af regn.

Det var vid tvåtiden på morgonen. Barometern,
som föll med tolf millimeter i stöten, hade nu sjunkit
till 709 - hvilket i sjelfva verket borde dragas ifrån
den sänkning, som berodde på den höjd, som luftskeppet
hade öfver hafvet.

Eget nog hade denna cyklon bildat sig utom de zoner,
som den vanligtvis genomlöper, d. v. s. mellan den
trettionde nordliga parallelcirkeln och den tjugosjette sydliga
parallelcirkeln. Kanske detta är en förklaring, hvarför
denna roterande hvirfvelvind nu plötsligt förvandlades till
en i rät linie gående storm. Men hvilken orkan! Man
skulle kunnat jemföra den med orkanen, som drog fram
öfver Connecticut den 22:dra Mars 1882 och hvars
hastighet var hundrasexton meter i sekunden, hvilket gör mer
än fyrahundra kilometer i timmen.

Det gälde således att länsa undan för vinden såsom
ett skepp för stormen eller snarare att låta sig bortföras
af denna luftström, som <i>Albatros</i> hvarken kunde höja sig
öfver eller komma ut ur. Men om den följde dess
orubbliga rörelsebana och flydde mot söder, skulle den kastas
in i dessa polartrakter, som Robur hade velat undvika
och kunde icke längre styras, utan måste gå dit stormen
förde den!

Tom Turner hade stält sig vid styret. Det
fordrades hela hans skicklighet för att ej gira åt den ena
eller andra sidan.

Vid de första timmarna på morgonen — om man
får gifva detta namn åt den svaga strimma, som upplyste
horisonten — hade <i>Albatros</i> tillryggalagt femton grader
från kap Horn, d. v. s. mera än sextonhundra kilometer
och passerade nu polcirkeln.

I dessa trakter räcker natten i Juli månad ännu
nitton och en half timme. Solens skifva, som hvarken
sprider värme eller ljus, blir synlig vid horisonten endast
för att strax derpå försvinna igen. Vid polen räcker
denna natt hundrasjuttionio dagar. Allt tydde på att
<i>Albatros</i> skulle fördjupa sig deri såsom i en afgrund.

Denna dag skulle en observation, om den varit
möjlig att utföra, visat, att man befann sig på 66° 40′
sydlig latitud. Luftskeppet var således ej mera än ungefär
2,500 kilometer från Sydpolen.

Under det luftskeppet sålunda oemotståndligt drogs
framåt mot denna otillgängliga punkt af jordklotet,
“uppbar“ dess hastighet så att säga dess tyngd, ehuru denna
senare nu var något större till följd af jordklotets
afplattning vid polen. Det tycktes alldeles som om det skulle
kunnat undvara sina uppehållande propellrar. Snart blef
orkanens häftighet sådan, att Robur trodde sig böra
reducera de framdrifvande propellrarnas rotationshastighet till
den minsta möjliga för att derigenom undvika några
allvarligare skador och för att kunna styra skeppet genom
att bibehålla den minsta möjliga egna hastighet.

Midt under dessa faror förde ingeniören befälet med
största kallblodighet, och manskapet lydde alldeles som
om deras förmans ande hade öfverflyttats på dem.

Onkel Prudent och Phil Evans hade icke en enda
minut lemnat platformen. Man kunde för öfrigt vistas
der utan någon som helst olägenhet. Luften gjorde intet
eller åtminstone ett ytterst svagt motstånd. Luftskeppet
var nu i samma belägenhet som en ballong, hvilken rör
sig med den luftmassa, som omgifver densamma.

Landet vid Sydpolen utgör, säger man, en yta af
fyra millioner femhundratusen qvadratmeter. Är det ett
fastland? Är det en samling öar? Är det ett — ishaf,
hvars isar icke smälta ens under den långa sommaren?
Man vet det ej. Men hvad man vet, det är att kölden
är starkare vid syd- än vid nordpolen — ett fenomen,
som beror på jordens ställning på sin omloppsbana under
vintern i de antarktiska trakterna.

Under loppet af denna dag visade sig inga tecken
till att orkanen skulle sakta af. Det var vid
sjuttiondefemte meridianen i vester, som <i>Albatros</i> skulle komma att
passera sydpolarregionen. Vid hvilken meridian skulle
den komma derifrån — om den någonsin komme?

I alla händelser blef dagen kortare allt efter som
luftskeppet kom längre söderut. Inom kort skulle det
hafva fördjupat sig i denna ständiga natt, som endast
upplyses af månens strålar eller af de bleka söderskenen.

Men månen var vid denna tidpunkt i ny, och Roburs
följeslagare löpte fara att ingenting få se af dessa
polartrakter, hvilkas hemligheter ännu äro förborgade för den
menskliga nyfikenheten.

Förmodligen passerade <i>Albatros</i> nu öfver några redan
kända punkter belägna strax inom polcirkeln såsom:
Grahams land i vester, upptäckt af Biscoë år 1832 och
Louis-Philippeslandet, upptäckt af Dumont d’Urville år 1838.
Dessa äro de yttersta gränser, som uppnåtts på denna
okända kontinent.

Emellertid led man ombord på luftskeppet ej så
mycket af temperaturen, som var mycket högre, än man
vågat hoppas. Det tycktes som om orkanen vore ett slags
Golfström i luften, hvilken förde med sig en viss värme.

Huru förargligt var det icke, att hela denna trakt
låg inhöljd i djupt mörker! Det måste dessutom
anmärkas, att om också månen hade lyst upp rymden, skulle
dock observationerna varit ytterst ofullständiga. Vid
denna tid på året är hela polarytan betäckt med ett
ofantligt snötäcke, ett riktigt isskal. Man ser icke en
gång “isblinken“, en hvitaktig färgton, som saknas vid
en mindre klar horisont. Huru kunde det under dessa
förhållanden vara möjligt att urskilja landets form,
hafvets utsträckning eller öarnas läge? Huru skulle man
kunna urskilja det nät af vattendrag, som fans i
landet? Huru skulle det ens vara möjligt att bestämma
dess bergsystem, då kullar och berg blandade sig med
isbergen.

Kort före midnatt upplystes mörkret af ett södersken. 
Denna luftföreteelse med dess silverglänsande
fransar och dess skifvor, som utsände sina strålar genom
rymden, hade formen af en ofantlig solfjäder, uppslagen
öfver halfva himlen. Dess yttersta elektriska utflöden
förlorade sig i Sydkorset, hvars fyra stjernor strålade i
zenith. Fenomenet var af en praktfull verkan och dess
sken var tillräckligt att upplysa denna region, som var
betäckt med ett ofantligt hvitt täcke.

Det faller af sig sjelf att kompassnålen i dessa trakter,
hvilka ligga så nära den magnetiska sydpolen, icke kunde
gifva någon bestämd anvisning beträffande den rigtning,
som luftskeppet tagit. Men dess lutning var sådan, att
Robur kunde anse för säkert, att han passerade öfver
denna magnetiska pol, som är belägen ungefär på den
sjuttioåttonde paralellcirkeln.

Då han litet senare vid ett-tiden på morgonen
uppmätte den vinkel, som denna nål bildade mot
vertikalplanet, utbrast han:

— Sydpolen är under våra fötter!

En hvit kulle syntes, men utan att uppenbara något
af hvad den dolde under sitt istäcke.

Kort derefter utsläcktes söderskenet, och denna
eftersträfvade punkt, der alla jordklotets meridianer
korsa hvarandra, återstår ännu att upptäcka.

Om Onkel Prudent och Phil Evans hade velat
begrafva luftskeppet och alla som befunno sig ombord derå
på det hemligaste af alla ensliga ställen, skulle detta
varit ett gynsamt tillfälle. Att de icke gjorde det
berodde säkert på att den explosiva maskin, som de behöfde
för sitt ändamål, ännu fattades dem.

Emellertid fortsatte orkanen att rasa med en
hastighet sådan, att om <i>Albatros</i> stött på något berg under sin
färd, så skulle den slagits i bitar, alldeles som ett skepp,
då det stöter på grund.

Luftskeppet kunde nu icke allenast icke styras
horisontalt, utan man var icke ens herre öfver dess
höjning i luften.

Några bergspetsar resa sig verkligen på detta
polarland. I hvarje ögonblick var en stöt att frukta, som
skulle medfört apparatens fullständiga förstöring.

Denna katastrof var så mycket mera att frukta som
vinden slagit om till ostlig, då luftskeppet passerade
tjugonde meridianen. Två lysande punkter blefvo nu
synliga hundra kilometer förut om <i>Albatros</i>.

Det var två vulkaner, hvilka utgöra länkar i den
stora kedjan Monte Ross, Erebus och Terror.

Skulle <i>Albatros</i> bränna sig på deras lågor som en
ofantlig fjäril.

Nu följde en förskräcklig timme. En af vulkanerna,
Erebus, tycktes störta sig på luftskeppet, hvilket icke
kunde slita sig lös från orkanen. Eldqvastarna växte allt
efter som man närmade sig. Ett nät af eld stängde vägen.
Ett intensivt sken upplyste nu luften. Figurerna af de
personer, som befunno sig ombord och som nu voro starkt
belysta, togo sig spökliknande ut. Alla stodo orörliga,
utan att yttra ett ord, utan att röra en lem i afvaktan
på det fruktansvärda ögonblicket, då denna brinnande
ugn skulle omgifva dem med sina lågor.

Men orkanen, som bortförde Albatros, räddade den
undan denna förskräckliga katastrof. Erebus’ lågor
slogos ned af stormen och lemnade dem passagen fri. Det
var midt ibland ett regn af lavasubstanser, hvilka
lyckligen veko undan för de uppåt drifvande propellrarnas
centrifugalkraft, som <i>Albatros</i> passerade öfver denna i
fullt utbrott stadda krater.

En timme senare skymde horisonten bort de båda
kolossala facklorna, hvilka upplysa slutet af jorden under
den långa polarnatten.

Klockan två på morgonen passerades ön Ballery
vid yttersta spetsen af Découverte’s kust, utan att man
kunde urskilja den, emedan den var förenad med
polarlandet under samma isbetäckning.

Allt ifrån polcirken, hvilken <i>Albatros</i> åter passerade
vid hundrasextiofemte meridianen, fördes den af orkanen
öfver isfält och isberg, mot hvilka den oupphörligt
riskerade att slås i bitar. Den var icke längre i
rorgängarens hand, utan i Guds — och Gud är en säker lots.

Luftskeppet följde nu en meridian, hvilken bildar
en vinkel på hundrafem grader mot den, som det följt,
då det passserade södra polarkretsen.

Bortom sextionde parallelcirkeln visade orkanen
ändtligen tecken till att sakta sig. Dess häftighet aftog
mycket märkbart. <i>Albatros</i> började åter blifva herre öfver
sig sjelf. Derpå inträdde den — något som var en stor
lättnad — åter i jordklotets ljusare trakter, och det
dagades framemot klockan åtta på morgonen.

Robur och hans folk hade nu, sedan de först
lyckligen sluppit undan cyklonen vid kap Horn, äfven blifvit
befriade ur orkanens våld. De hade förts tillbaka till
Stilla hafvet öfver hela polartrakten och efter att hafva
tillryggalagt sjutusen kilometer på nitton timmar —
hvilket gör mer än fem kilometer i minuten. Denna
hastighet var nästan dubbelt så stor som den <i>Albatros</i> i
vanliga fall kunde erhålla medelst sina framdrifvande
propellrar.

Men till följd af kompassnålens missvisning vid den
magnetiska polen visste Robur icke längre hvar han
befann sig. Man måste vänta tills solen visade sig under
förhållanden, hvilka voro lämpliga för att anställa
observationer. Olyckligtvis var himlen i dag betäckt med
tunga moln, och solen syntes icke till.

Detta var en så mycket känbarare missräkning, som
de båda framdrifvande propellrarna hade lidit åtskillig
skada under den snabba farten.

Robur, som var synnerligen förargad öfver detta
missöde, kunde endast bibringa sin apparat en
jemförelsevis medelmåttig hastighet. Då han passerade Paris’
antipoder skedde detta med en hastighet af endast
tjugofem kilometer i timmen. Man måste för öfrigt akta sig
för att förvärra skadorna. Om de båda framdrifvande
propellrarna blefve urståndsatta att arbeta, skulle
luftskeppets belägenhet, der det sväfvade fram öfver Stilla
hafvets vidsträckta vatten, blifva mycket farlig.
Ingeniören funderade också på, om han icke redan nu borde
skrida till verket med reparationerna för att betrygga
återstoden af resan.

Dagen derpå, den 27:de Juli, vid sjutiden på
morgonen signalerades land i norr. Man förvissade sig snart
om, att det var en ö. Men hvilken af dessa tusentals
öar, som ligga kringströdda i Stilla hafvet? Robur
beslöt sig för att i alla händelser stanna der, dock utan
att stiga ned till jorden. Enligt hans åsigt skulle
skadorna kunna repareras på en dag och man vara redo att
fortsätta färden redan samma afton.

Stormen hade nu alldeles lagt sig — en omständighet, 
som var särdeles gynsam för de manövrer, hvilka
man hade att utföra. <i>Albatros</i> skulle åtminstone icke,
under det den höll stilla, riskera att föras bort mot ett
okändt mål.

En lång lina om femtio meter, vid hvars
yttersta ända ett ankare var fästadt, kastades nu öfverbord.
Då luftskeppet uppnådde öns strand skrapade ankaret
emot de första klipporna och fäste sig sedan stadigt
mellan två af dem. Linan spändes nu med tillhjelp af de
uppehållande propellrarna, och <i>Albatros</i> blef stående
orörlig som ett skepp, hvars ankare man kastat på stranden.

Det var första gången som <i>Albatros</i> kastat ankare
på jorden, sedan den lemnade Filadelfia.

*
</chapter>

<chapter name="15. kap. Hvari passera saker, hvilka verkligen förtjena
att berättas.">

<table o>
<td c>FEMTONDE KAPITLET.

<td c><big><b>Hvari passera saker, hvilka verkligen förtjena
att berättas.</b></big>
</table>

Redan då <i>Albatros</i> befann sig på en ganska stor
höjd, hade man kunnat iakttaga, att denna ö var
temligen liten. Men på hvilken parallelcirkel låg
densamma? På hvilken meridian hade man anträffat den?
Var den en ö i Stilla hafvet, eller bland Sundaöarna eller
i Indiska oceanen? Detta var en sak, som man ej kunde
komma under fund med, förrän Robur hade gjort sina
observationer. Men ehuru denne icke kunnat lita på
kompassen, hade han dock anledning att tro, att ön var belägen
i Stilla hafvet. Så snart solen steg upp skulle
omständigheterna vara särdeles gynsamma för observationer.

Från denna höjd — femtio meter — tog ön, hvilken
mätte omkring tjugufem kilometer i omkrets, sig ut
ungefär som en sjöstjerna med tre uddar.

Vid den sydostliga udden låg en liten holme, som
åtföljdes af en lång följd af klippor. På stranden
syntes intet spår af tidvattnets vexlingar — hvilket 
förhållande tjenade till att bestyrka Roburs åsigt om öns
läge, emedan ebb och flod äro nästan omärkliga i Stilla
hafvet.

<img>Manskapet sysselsatte sig med den främre propellern (sid. 186).</img>

På den nordvestra udden reste sig ett kägelformigt
berg, hvars höjd väl kunde uppskattas till omkring
fyrahundra meter.

Man såg icke till några infödingar, men det var
möjligt, att de bebodde den motsatta stranden. Om de
varseblifvit luftskeppet, så skulle för öfrigt fruktan
antagligen förmått dem att fly eller gömma sig.

Vid öns sydöstra udde var det som <i>Albatros</i> hade
kastat ankar. Vid en liten hafsvik icke långt derifrån
hoppade en liten bäck lekande fram mellan klipporna.
Längre bort sträckte sig några slingrande dalgångar med
en mängd olika slags träd. Der fans vildt i massa
såsom rapphöns och vadarefoglar. Om ön också ej var
bebodd, så föreföll den åtminstone att vara beboelig.
Robur kunde säkert hafva stigit i land der, och om han
icke gjorde det, så berodde detta säkert på, att den
starkt kuperade marken icke tyckes erbjuda något
lämpligt ställe att placera luftskeppet på.

Under väntan på soluppgången började ingeniören
företaga reparationerna, hvilka han ansåg kunna afslutas
under dagens lopp. De uppehållande propellrarna, som
voro i ett förträffligt skick, hade arbetat med
beundransvärd regelbundenhet midt uti orkanen, hvilken, efter hvad
man observerat, snarare hade underlättat deras arbete.
I detta ögonblick var halfva antalet i verksamhet —
hvilket var tillräckligt för att hålla linan spänd, som
var fästad i lodrät linie från stranden.

Men de båda framdrifvande propellrarna hade tagit
stor skada, större än Robur först trott. Man måste räta
ut deras vingar och reparera maskineriet, som bibringade
dem rörelsen.

Det var med den främre propellern, som manskapet
under Roburs och Tom Turners ledning nu sysselsatte
sig. Robur ansåg det vara klokast att börja med denna,
i händelse att <i>Albatros</i> af någon oförmodad anledning
skulle blifvit tvungen att fortsätta sin färd, innan 
arbetet hunnit afslutas. Äfven med tillhjelp af endast
denna propeller skulle man ganska tryggt kunnat
fortsätta färden.

Under tiden hade Onkel Prudent och hans kollega,
sedan de en stund promenerat af och an på däcket, tagit
plats akterut.

Hvad Frycollin beträffar, så kände han sig
underbart lugnad. Hvilken skilnad! Att icke vara på mera
än femtio meters afstånd från jorden!

Arbetena afbrötos ej förrän solens uppstigande vid
horisonten tillät Robur att först beräkna tidvinkeln och
att sedan, då den var på sin middagshöjd, äfven beräkna
ställets middagstid.

Resultatet af observationen, som gjordes med största
noggranhet, var följande:

Longitud: 176° 17′ östlig.

Latitud: 43° 37′ sydlig.

Den punkt, hvarest de befunno sig, sammanföll på
kartan med ön Chatam och holmen Viff, hvilka med ett
gemensamt namn kallas Broughton-öarna. Denna grupp
ligger femton grader öster om Tawaï-Pomanou, den
sydligaste ön i Nya Zeeland, och belägen i Stilla hafvets
södra del.

— Det var ungefär, som jag förmodade, — sade
Robur till Tom Turner.

— Och då äro vi?

— Fyrtiosex grader söder om ön X, d. v. s. på ett
afstånd af ungefär femtusen kilometer från densamma.

— Ännu en anledning att reparera våra propellrar,
— svarade underbefälhafvaren. — Under denna öfverfart
kunna vi träffa ut för ogynsamma vindar, och med det
lilla förråd af proviant, som återstår oss, är det af vigt,
att vi så fort som möjligt uppnå ön X.

— Ja, Tom, och jag hoppas, att vi skola kunna
begifva oss i väg framemot natten, emedan jag kan färdas
med en enda propeller, och det står mig fritt att
reparera den andra under vägen.

— Master Robur, — frågade Tom, — hvad skall
det blifva af dessa båda gentlemän och deras betjent?

— Tom Turner, — svarade ingeniören, — tror du
att de skulle vara att beklaga, om de blefve kolonister
på ön X?

Men hvad var då denna ön X? En enslig ö, i det
omätliga Stilla hafvet, belägen mellan eqvatorn och
Kräftans vändkrets, en ö, som verkligen rättfärdigade den
algebraiska beteckning, hvaraf Robur bildat dess namn.
Den var belägen i detta vidsträckta haf omkring
Marquesas-öarna, bortom de allmänna stråkvägarna för
samfärdseln mellan öarna.

Det var der, som Robur hade grundat sin lilla
koloni, der, som <i>Albatros</i> brukade hvila sig, då den var
trött att flyga, der, som Robur skulle förse sig med allt
hvad han behöfde för sina ständiga resor. På denna ö,
der Robur disponerade öfver stora tillgångar, var det
som han kunnat inrätta ett skeppshvarf och bygga sitt
luftskepp. Der kunde han reparera, ja, till och med göra
helt och hållet om det. I hans magasiner funnos
materialier och födoämnen af alla slag, samlade för att tjena
till underhåll för det femtiotal menniskor, hvilka utgjorde
öns hela befolkning.

Då Robur några dagar förut dubblerat kap Horn
hade hans afsigt varit att uppsöka ön X, i det han
passerade snedt öfver Stilla hafvet. Men först hade
cyklonen dragit in <i>Albatros</i> i sin hvirfvel, och sedan hade
orkanen fört den med sig bort öfver trakterna kring
Sydpolen. Den hade med ett ord nära nog kommit tillbaka
till sin förra rigtning, och om icke skadorna på
propellrarna varit, så hade dröjsmålet varit af föga betydenhet.

Man skulle således försöka uppnå ön X. Men, som
underbefälhafvaren Tom Turner sagt, det var ännu lång
väg dit. Man finge förmodligen att strida mot vidriga
vindar. Det skulle behöfvas hela den mekaniska kraft,
som <i>Albatros</i> förfogade öfver, för att den skulle kunna
uppnå sin bestämmelseort inom utsatt tid. Med en
måttlig vind och en medelmåttig höjd skulle denna öfverfart
kunna ske på tre eller fyra dagar.

Detta var orsaken, hvarför Robur beslutat att stanna
vid Chatamön. Der var han bättre i stånd att reparera,
åtminstone den främre framdrifvande propellern. Han
behöfde då ej längre frukta att i händelse af motvind
blifva förd mot söder, när han ville fara åt norr. Då
natten kom, skulle denna reparation vara afslutad. Han
skulle då vidtaga mått och steg för att få sitt ankare
att släppa botten. Om det vore allt för fast inkiladt
mellan klipporna skulle han befria sig från detsamma
genom att kapa linan, och sedan kunde ban fortsätta sin
färd mot eqvatorn.

Man ser att detta var det bästa och enklaste sätt
att gå till väga, och det utfördes äfven till alla delar.

<i>Albatros'</i> besättning, som visste att det icke var
någon tid att förlora, skred beslutsamt till verket.

Under det man arbetade i fören på luftskeppet hade
Onkel Prudent och Phil Evans ett samtal med
hvarandra, hvars följder skulle blifva af en ovanligt
allvarlig betydelse.

— Phil Evans, — sade Onkel Prudent, — ni är ju
liksom jag fast besluten att offra ert lif?

— Ja, liksom ni!

— För sista gången frågar jag: det är ju tydligt,
att vi icke längre kunna vänta något af Robur?

— Intet. 

— Nå väl, Phil Evans, mitt beslut är fattadt.
Eftersom <i>Albatros</i> tänker fortsätta färden redan i afton
skall natten icke få förflyta utan att vi fullgjort vårt
arbete. Vi skola förstöra vingarna på fogeln Robur!
I natt skall han minsann sprängas i luften!

— Ja, låtom oss spränga honom i luften! —
svarade Phil Evans.

Man ser att de båda kollegerna voro öfverens i alla
punkter, till och med då det gälde att med likgiltighet
gå den förskräckliga död till mötes, som väntade dem.

— Har ni allt som behöfs?<sp> . . .</sp> — frågade Phil
Evans.

— Ja!<sp> . . .</sp> Förra natten, då Robur och hans folk
uteslutande voro upptagna med luftskeppets räddning,
kunde jag smyga mig ned till det rum, der
ammunitionen förvaras och taga en dynamitkartesch!

— Låtom oss skrida till verket genast, Onkel
Prudent<sp> . . .</sp>

— Nej, icke förrän i afton! Då natten faller på,
skola vi gå in i vår ruff, och ni skall vaka öfver att
ingen kommer och öfverraskar mig!

De båda kollegerna intogo sin middag som vanligt
vid sextiden. Två timmar senare hade de dragit sig
tillbaka till sin hytt, alldeles som om de velat hålla sig
skadeslösa för en sömnlös natt.

Hvarken Robur eller hans följeslagare kunde ana,
hvilken katastrof som hotade <i>Albatros</i>.

Se här huru Onkel Prudent tänkte gå till väga:

Han hade som sagdt lyckats komma åt
ammunitionsförrådet, som förvarades i en afdelning af
luftskeppets skrof. Der hade han tagit ett visst qvantum krut
och en kartesch liknande dem, hvaraf ingeniören
betjenade sig vid Dahomey. Då han kommit tillbaka till sin
hytt, hade han omsorgsfullt gömt denna kartesch,
medelst hvilken han hade beslutit att spränga <i>Albatros</i> i
luften under nattens lopp, då den återtagit sin färd
genom rymden.

I detta ögonblick undersökte Phil Evans karteschen,
som hans kollega lyckats komma öfver.

Den bestod af en metallhylsa, som innehöll ungefär
en kilogram sprängämne, hvilket borde räcka till att 
förstöra luftskeppet med hela dess samling propellrar. Om
också icke explosionen fullbordade förstörelseverket med
ett enda tag, så skulle detta ske genom fallet.
Ingenting var lättare än att lägga denna kartesch i ett hörn
af hytten, så att den sprängde sönder platformen och
trängde igenom skeppsskrofvet ända ned till dess spant.

Men för att framkalla explosionen måste man laga
att knallhatten, hvarmed karteschen var försedd,
kreverade. Detta var den kinkigaste delen af företaget,
ty antändningen af denna knallhatt fick icke ega rum
annat än i ett visst ögonblick, som skulle beräknas med
ytterlig noggranhet.

Onkel Prudent hade emellertid resonerat som så:
då man slutat att reparera den främre propellern skulle
luftskeppet fortsätta sin färd mot norr, och vidare var
det troligt, att Robur och hans folk sedan skulle begifva
sig akterut för att iståndsätta den bortre propellern.

Men då skulle Onkel Prudent kunna hindras i sitt
företag derigenom, att hela besättningen befann sig i
närheten af hytten. Derför hade han beslutit att begagna
sig af en lunta för att på så vis icke framkalla
explosionen förrän på en gifven tid.

Se här huru han förklarade saken för Phil Evans:

— På samma gång som jag tog karteschen, tog jag
också krut. Med tillhjelp af detta krut skall jag
förfärdiga en lunta, hvars längd skall stå i förhållande till
den tid, då vi vilja att den skall antända, och som skall
stickas in i knallhatten. Min afsigt är att tända på
luntan vid midnatt och laga så, att explosionen eger
rum mellan klockan tre och fyra på morgonen.

— Bra uttänkt! — svarade Phil Evans.

Man ser, att de båda kollegerna hade kommit
derhän att med den största kallblodighet ingå i detaljer
rörande det fruktansvärda förstörelseverk, hvarvid de
sjelfva skulle komma att sätta till lifvet. Det hade
samlats inom dem en sådan fond af hat mot Robur och
allt hvad som tillhörde honom, att det föreföll dem helt
naturligt att offra sitt eget lif, då de på samma gång
kunde förstöra <i>Albatros</i> och jemte denna alla dem, hvilka
färdades genom rymden ombord på densamma. Låt vara
att denna handling var vansinnig, ja till och med
afskyvärd! Men derhän hade de kommit efter fem veckor,
tillbragta i ett tillstånd af vrede, som icke hade kunnat
bryta ut och raseri, som icke hade fått släckas!

— Nå men Frycollin, — sade Phil Evans, — hafva
vi väl rättighet att förfoga äfven öfver hans lif?

— Vi offra ju vårt eget! — svarade Onkel Prudent.

Det kunde vara tvifvel underkastadt, att Frycollin
funnit detta argument tillfredsställande.

Onkel Prudent skred omedelbart derpå till verket,
under det att Phil Evans gick utanför ruffen och vaktade.

Besättningen var fortfarande syssetsatt i fören. De
behöfde således ej frukta för att blifva öfverraskade.

Onkel Prudent började med att krossa sönder en
liten qvantitet krut, så att det skulle blifva så fint som
mjölkrut. Sedan han vidare fuktat det lindrigt, vecklade
han in det i en linneremsa, som hade formen af en veke.
Denna tände han nu på och försäkrade sig om, att den
förbrände med en hastighet af fem centimeter på tio
minuter, hvilket gör en meter på tre och en half timme.
Derpå släckte han ut luntan, virade om den med ett
snöre och fäste den vid karteschens knallhatt.

Detta arbete slutade han vid tiotiden på aftonen,
utan att det uppväckt den minsta misstanke.

I detta ögonblick uppsökte Phil Evans sin kollega
i hytten.

Under loppet af denna dag hade arbetet med den
främre propellerns iordningsättande bedrifvits med stor
kraft; men man hade måst rubba den från dess plats
för att kunna taga loss vingarna, hvilka hade blifvit
snedvridna.
<img><i><small>Ill. L. Benett.<tab><tab><tab>P. ANNE MAYER.</small></i>
De båda flygtingarna fattade tag i repet (sid. 197).</img>

Hvarken staplarna eller accumulatorerna eller något
af allt det, som frambringade den mekaniska kraften på
<i>Albatros,</i> hade tagit någon skada genom cyklonens 
häftiga framfart. Det fans ämnen nog att underhålla dem
under ännu fem till sex dagar.

Natten hade redan fallit på, då Robur och hans
folk afbröto sitt arbete. Den främre propellern hade
ännu icke blifvit satt tillbaka på sin plats. Det
behöfdes ännu tre timmars arbete, för att den åter skulle blifva
i stånd att arbeta. Ingeniören beslöt derför, sedan han
rådgjort med Tom Turner, att unna litet hvila åt sitt
folk, som var alldeles förbi af trötthet och att
uppskjuta till följande dag, hvad som återstod att göra. Det
var för öfrigt alldeles för mörkt, för att man skulle
kunnat fortsätta med detta arbete, som fordrade en ytterlig
noggranhet, och de elektriska lamporna skulle endast
lemnat en otillräcklig belysning.

Allt detta visste Onkel Prudent och Phil Evans icke
af. De rättade sig efter hvad de hört Robur säga och
trodde derför, att den främre propellern skulle blifva
färdig innan natten, och att <i>Albatros</i> omedelbart derpå
skulle fortsätta sin färd mot norr. De trodde således,
att den hade lemnat ön, under det att den ännu låg kvar
för ankar vid densamma. Denna omständighet skulle komma
att gifva sakerna en helt annan vändning än hvad de
förmodat.

Natten var mörk och månen syntes ej till. Stora
tunga moln gjorde mörkret ännu djupare. Man kände
redan, att det började blåsa upp en lätt bris. Det kom
några flägtar från sydvest; men de rubbade icke <i>Albatros,</i>
som förgäfves slet på sitt ankare, hvars vertikalt
utsträckta lina höll den qvar vid marken.

Onkel Prudent och hans kollega, hvilka stängt sig
inne i sin hytt, vexlade endast några få ord, under det
de lyssnade till det susande ljud, som frambringades af
de uppehållande propellrarna och som öfverröstade hvarje
annat ljud ombord.

Strax efter midnatt sade Onkel Prudent:

— Tiden är inne!

Under sängarna i hytten fans en kista, som
användes såsom byrå. I denna kista var det, som Onkel
Prudent lade ned dynamitkarteschen, försedd med sin lunta.
På detta sätt kunde luntan brinna, utan att dess
tillvaro förråddes genom oset eller sprakandet. Onkel
Prudent tände nu på den i ena ändan. Derpå sköt han
tillbaka kistan under sängen.

— Låtom oss nu begifva oss akterut och vänta! —
sade han.

Derpå gingo båda ut ur hytten och blefvo först
helt förvånade öfver att icke se rorgängaren på sin plats.

Phil Evans lutade sig nu öfver platformen.

— <i>Albatros</i> är qvar på samma ställe! — hviskade
han. — Arbetena äro icke afslutade!<sp> . . .</sp> Den har icke
kunnat begifva sig af!

Onkel Prudent gjorde en rörelse af missnöje.

— Då måste vi släcka luntan! — sade han.

— Nej!<sp> . . .</sp>Vi måste i stället försöka fly!
— svarade Phil Evans.

— Fly?_

— Ja visst! Eftersom det är mörkt kunna vi fira
oss ned för ankartåget!<sp> . . .</sp> Det är väl en småsak att
klättra ned femtio meter!

— Sannerligen en småsak, Phil Evans, och vi skulle
vara tokiga, om vi icke begagnade oss af detta
oväntade tillfälle!

Men innan de satte sin plan i verkställighet, gingo
de in i sin hytt och togo med sig allt hvad de kunde af
förråder för ett längre eller kortare vistande på
Chatamön. Sedan de åter stängt dörren efter sig, gingo de
ljudlöst fram emot fören.

Deras afsigt var att väcka Frycollin och förmå
honom att fly tillsammans med dem.

Rundt omkring herskade ett djupt mörker. Molnen
började att draga mot nordost. Luftskeppet ryckte lätt
af och an på sitt ankare. Nedklättrandet erbjöd 
derigenom något större svårigheter. Men detta kunde icke
komma menniskor att tveka, hvilka icke hade skytt att
offra sitt eget lif.

Båda smögo sig nu fram öfver däcket och
stannade emellanåt i skydd af rufferna för att lyssna efter
något buller. En fullkomlig stillhet herskade öfverallt.
Intet ljus lyste genom gluggarna. Luftskeppet var icke
allenast försänkt i den djupaste tystnad utan äfven i den
djupaste sömn.

Emellertid nalkades Onkel Prudent och hans
följeslagare Frycollins ruff. Plötsligt stannade Phil Evans.

— Vakten! — sade han.

En man låg också verkligen utsträckt bredvid ruffen.
Om han sof, så var det åtminstone mycket lätt. Om
han slog allarm, så vore all flykt omöjlig.

På detta ställe fans det några rep samt bitar af
linne och segelduk, som hade användts vid lagningen af
propellern.

Ögonblicket derefter hade de stoppat en kafle i
munnen på den stackars mannen, bundit honom till
händer och fötter och slutligen surrat fast honom vid en af
stolparna, hvilka bildade barrièren. Han var således
urståndsatt både att skrika och att röra sig från stället.

Allt detta hade försiggått nästan utan buller.

Onkel Prudent och Phil Evans lyssnade<sp> . . .</sp> 
Oafbruten tystnad herskade i rufferna. Alla sofvo ombord.

De båda flyktingarna — kan man icke gifva dem
detta namn? — kommo nu fram till Frycollins hytt.
François Tapage lät höra en ljudlig snarkning, hvilket
var mycket lugnande.

Till sin stora förvåning behöfde Onkel Prudent icke
öppna dörren till hytten. Den stod redan öppen. Han
stack in hufvudet genom dörren och drog sig strax derpå
tillbaka.

— Der fins ingen! — sade han.

— Ingen?<sp> . . .</sp> Hvar kan han då vara? —
mumlade Phil Evans.

De gingo derpå ända fram till fören i tanke, att
Frycollin möjligen låg och sof i något hörn.

Ingen syntes till.

— Skulle den der kanaljen möjligen gått oss i
förväg? — sade Onkel Prudent.

— Antingen han gjort det eller icke, — svarade
Phil Evans, — så hafva vi icke tid att vänta längre!
Låtom oss skynda!

Utan att tveka fattade de båda flyktingarna, den
ena efter den andra, tag i repet med båda händerna, höllo
fast om detsamma med fötterna och gledo så ned mot
marken, dit de anlände alldeles helskinnade.

Hvilken njutning var det icke för dem att beträda
denna jord, från hvilken de så länge varit skilda, att
hafva fast mark under fötterna, att icke längre vara
lekbollar i luften!

De gjorde sig redo att begifva sig till det inre af ön
genom att följa den lilla bäcken, då en skugga plötsligt
reste sig framför dem.

Det var Frycollin.

Ja, negern hade verkligen fått samma idé som hans
herre och hade varit nog djerf att förekomma denne utan
att yttra ett enda ord om sina afsigter.

Men detta var icke någon lämplig tid för
bestraffning, och Onkel Prudent gjorde sig just i ordning att
uppsöka någon tillflyktsort på en aflägsen del af ön, då
Phil Evans hejdade honom.

— Hör mig Onkel Prudent, — sade han. — Vi
hafva nu undsluppit Roburs våld. Han och hans folk
äro hemfallna åt en förskräcklig död. Må vara att ban
förtjenar den, men om han gåfve oss sitt hedersord på,
att han icke försöker att gripa oss<sp> . . .</sp>

— En sådan persons hedersord!

Onkel Prudent hann ej afsluta meningen. En
rörelse uppstod ombord på <i>Albatros</i>.

Det hade tydligen gjorts allarm. Rymningen skulle
nu blifva upptäckt.

— Hjelp!<sp> . . .</sp> Hjelp! — skrek man.

Det var vakten som hade lyckats slita bort sin
munkafle. Skyndsamma steg återljödo på platformen.
Strax derpå spredo de elektriska lamporna sitt ljus
öfver ön.

— Der äro de!!<sp> . . .</sp> Der äro de! — skrek Tom
Turner.

Man hade fått syn på flyktingarna.

Vid en befallning, som Robur afgaf med hög röst,
saktades ögonblickligen de uppehållande propellrarna,
kabeln halades in och <i>Albatros</i> nalkades marken.

I detta ögonblick hördes tydligt Phil Evans röst:

— Ingeniör Robur! — sade han, — förbinder ni
er på ert hedersord att lemna oss fria på denna ö?

— Aldrig! — skrek Robur.

Detta svar åtföljdes af ett bösskott, och kulan
sårade Phil Evans lätt i axeln.

— Ah! De bofvarna! — skrek Onkel Prudent.

Med knifven i högsta hugg rusade han bort mot
klipporna, mellan hvilka ankaret låg inkiladt.
Luftskeppet var nu icke mera än tjugo meter från marken.

Inom ett par sekunder var tåget kapadt och vinden,
som nu hade frisknat till rätt känbart, grep tag i
<i>Albatros</i> och förde den bort öfver hafvet i nordostlig rigtning.
</chapter>
<chapter name="16. kap. Hvilket lemnar läsaren i en obehaglig ovisshet.">
<table o>
<td c>SEXTONDE KAPITLET.

<td c><big><b>Hvilket lemnar läsaren i en obehaglig ovisshet.</b></big>
</table>

Klockan var nu tjugo minuter öfver tolf. Fem till
sex bösskott hade ytterligare lossats från luftskeppet.
Onkel Prudent och Frycollin, som stödde Phil Evans,
hade kastat sig ned i skydd af klipporna. Ingen af dem
träffades. För ögonblicket hade de intet mer att frukta.

Till en början höjdes <i>Albatros</i> på samma gång som
den skiljde sig från Chatamön till en höjd af nio hundra
meter. Man hade måst öka uppstigningskraften för att
den icke skulle falla ned i hafvet.

I samma ögonblick som vakten, befriad från
munkaflen, uppgaf det första ropet på hjelp, hade Robur och
Tom Turner störtat fram till honom, befriat honom från
bindeln och skurit af repen, som höllo honom fångna.
Derpå hade underbefälhafvaren rusat bort till Onkel
Prudents och Phil Evans hytt: den var tom!

François Tapage hade å sin sida genomletat
Frycollins hytt; der fans heller ingen!

Då Robur fick visshet om, att hans fångar
undsluppit honom, öfverfölls han af en häftig vrede. Onkel
Prudents och Phil Evans rymning var för honom
detsamma som att hans hemlighet, hans tillvaro skulle
uppenbaras för alla. Att han icke oroat sig vidare öfver det
dokument, som de kastat ned under färden öfver Europa,
berodde på, att det fans så många möjligheter för att det
kunde gått förloradt i fallet!<sp> . . .</sp> Men nu var det en
annan sak!<sp> . . .</sp>

Han lugnade sig emellertid snart.

— Ja, må vara att de flytt! Men de kunna icke
aflägsna sig från Chatamön, och jag skall komma
tillbaka!<sp> . . .</sp> Jag skall söka reda på dem!<sp> . . .</sp> Jag skall
gripa dem!<sp> . . .</sp> Och då<sp> . . .</sp>

De tre flyktingarnas säkerhet var verkligen allt utom
betryggad. <i>Albatros,</i> som snart åter skulle kunna styras
efter behag, skulle inom kort åter uppsöka Chatamön,
hvarifrån flyktingarna icke så snart kunde undkomma.
Inom tolf timmar skulle de åter vara i ingeniörens våld.

Inom tolf timmar! Ja, men dessförinnan skulle
<i>Albatros</i> vara förstörd! Var icke denna dynamitkartesch
liksom en torpedo, som var fäst vid dess sida och som
skulle fullborda sitt förstörelseverk i den öde rymden?

Emellertid blåste det upp en frisk bris, och
luftskeppet fördes bort i nordostlig rigtning. Äfven om dess
fart minskades, måste det dock hafva förlorat ön Chatam
ur sigte vid soluppgången.

För att kunna strida mot vinden hade det varit
nödvändigt, att de framåt drifvande propellrarna,
åtminstone den främre, varit i stånd att arbeta.

— Tom, — sade ingeniören, — tänd på lamporna
och gör skenet så starkt som möjligt.

— Skall ske, master Robur.

— Och sen alle man till verket!

— Alla! — svarade Tom.

Det kunde icke längre vara tal om att uppskjuta
arbetet till följande dag. Nu var det icke värdt att fråga
efter trötthet! Det fans icke en enda af <i>Albatros’</i>
besättning, som icke delade sin herres ifver, icke en enda,
som icke var färdig att göra allt för att gripa
flyktingarna! Så snart den främre propellern kommit på sin
plats igen, kunde man åter uppsöka Chatamön, kasta
ankar der igen och gifva sig ut på spaning efter
flyktingarna. Först senare skulle man börja på att reparera
den bakre propellern, och luftskeppet skulle sedan med
största trygghet kunna företaga återresan öfver Stilla
hafvet till ön X.

I alla händelser var det af vigt, att <i>Albatros</i> icke
fördes för långt åt nordost. Ty om så olyckligt vore
att vinden tilltog, skulle den icke kunna stå emot och
icke en gång stå stilla. Beröfvad sina framdrifvande
propellrar hade den blifvit en ostyrbar ballong.
Flyktingarna, som stodo på stranden, hade kunnat förvissa
sig om, att den försvunnit, innan explosionen splittrat
den i bitar.

Detta sakernas tillstånd kunde icke annat än göra
Robur orolig beträffande hans vidare planer. Skulle det
ej förorsaka dröjsmål att återvända till Chatamön?
Också beslöt han, under det att reparationsarbetet bedrefs
med fart, att sänka sig till de nedre luftlagren i
förhoppning att der påträffa svagare luftströmmar. Skulle
<i>Albatros</i> kunna lyckas att hålla sig qvar öfver dessa
farvatten till det ögonblick, då den skulle blifva stark nog
att trotsa vinden?

Manövern verkstäldes genast. Om man från något
skepp hade åsett luftskeppets rörelser, som nu var klart
upplyst af det elektriska ljuset, huru förskräckt skulle
icke besättningen blifvit!

Då <i>Albatros</i> icke var mera än några hundra fot
öfver hafsytan stannade den.

Olyckligtvis fick Robur snart erfara, att vinden
blåste med ännu större häftighet i detta lägre luftlager,
och luftskeppet fördes bort med ännu större
skyndsamsamhet. Det riskerade således att föras långt bort mot
nordost — hvilket fördröjde dess återvändande till
Chatamön.

Slutet blef, att man efter gjorda försök kom
underfund med, att det var större fördel att hålla sig uppe i
de högre luftlagren, der det var lugnare. <i>Albatros</i> höjde
sig också till en medelhöjd af tretusen meter. Der drogs
han åtminstone långsammare framåt, om han än icke
stod stilla. Ingeniören kunde nu hoppas, att han i
daggryningen och vid denna höjd ännu skulle kunna hafva i
sigte farvattnen kring ön, hvars läge han bestämt med
den största noggranhet.

Hvad beträffar frågan om flyktingarna hade funnit
ett vänligt bemötande hos infödingarna, i händelse ön
vore bebodd, så tänkte Robur icke en gång på den
saken. Hvad betydde det för honom, om också dessa
infödingar kommo dem till hjelp? Med de försvarsmedel,
hvilka <i>Albatros</i> förfogade öfver, skulle de snart blifva
förskräckta och skingra sig. Fångarnas gripande skulle
då vara utom all fråga, och väl en gång tagna<sp> . . .</sp>

— Man rymmer icke från ön X, — sade Robur.

Vid ett-tiden på morgonen hade man slutat
reparationen på den främre propellern. Nu gälde det endast
att sätta den på sin rätta plats, för hvilket ändamål
åtgick ännu en timmes arbete. Då detta väl var gjordt,
skulle <i>Albatros</i> fortsätta färden samt styra kurs mot
sydvest, och sedan skulle man börja på att sysselsätta sig med
akterpropellern.

Och denna lunta, som brann i den öfvergifna
hytten! Denna lunta, som nu var förtärd till mera än en
fjerdedel! Och denna gnista, som nu nalkades
dynamitkarteschen!

Om icke luftskeppets besättning varit så ifrigt
upptagna med sitt arbete, så skulle säkert någon af dem
hafva förnummit ett sakta sprakande från ruffen.
Kanske någon skulle känt lukten af brändt krut, oroat sig
deröfver och underrättat Tom Turner om saken! Man
skulle då anstält efterforskningar och upptäckt kistan, i
hvilken dynamitkarteschen var nedlagd<sp> . . .</sp> Det skulle då
ännu varit tid att rädda denna beundransvärda <i>Albatros</i>
och alla dem, som funnos ombord derå!

Men karlarna arbetade i fören, d. v. s. tjugo
meter från flyktingarnas hytt. Ännu fans det ingenting,
som kallade dem till denna del af däcket, likasom
intet kunde vända deras tankar från ett arbete, som tog
hela deras uppmärksamhet i anspråk.

Robur var också tillstädes och lade sjelf hand vid
arbetet, ty han var en skicklig mekaniker. Han
skyndade på arbetet, men dock utan att försumma något, på
det att allt måtte göras med den största noggranhet.
Var det icke nödvändigt, att han snart åter blefve
fullständigt herre öfver sitt luftskepp? Om han icke lyckades att
gripa flyktingarna, skulle dessa slutligen komma tillbaka
till sitt fädernesland. Man skulle anställa efterforskningar. 
Ön X skulle kanske icke undgå dem. Och då
skulle det vara slut med denna tillvaro, som <i>Albatros’</i>
passagerare skapat sig — en öfvermensklig och sublim
tillvaro!

I detta ögonblick nalkades Tom Turner ingeniören.
Klockan var en qvart öfver ett.

— Master Robur, — sade han, — det förefaller mig
som om brisen hölle på att mojna af, fast den tar till
litet i vester.

— Hvad utvisar barometern? — frågade Robur,
sedan han observerat himlens utseende.

— Den står ungefär som förut, — svarade Tom
Turner. — Men det förefaller mig i alla fall som molnen
sänkte sig under <i>Albatros</i>.

— Det har du rätt i, Tom, och i så fall vore det
alls icke omöjligt, att det regnade nere vid hafsytan.
Men hvad betyder det, bara vi hålla oss öfver
regnlagren! Vi skola icke derigenom hindras i vårt arbete.

— Om det regnar, — återtog Tom Turner, — så
måste det vara ett fint duggregn, — åtminstone kan man
antaga det på molnens form, — och det är troligt, att
brisen i de lägre luftlagren alldeles mojnar af.

— Utan tvifvel, Tom, — svarade ingeniören. — Men
icke dess mindre tror jag det är bäst, att vi icke sänka
oss ännu. Först måste vi reparera våra skador, och
sedan kunna vi manövrera som oss för godt synes. Allt
beror på den saken.

Några minuter öfver två var den första delen af
arbetet afslutad. Den främre propellern var åter
lyckligt och väl på sin plats och staplarna, som satte den i
gång, kommo åter i verksamhet. Hastigheten ökades
allt mer och mer, och <i>Albatros,</i> som nu styrde kosan
mot sydvest, återvände med en måttlig hastighet till
Chatamön.

— Tom, — sade Robur, — vi hafva nu gått i
nordostlig rigtning omkring två och en half timme. Genom
att observera kompassen har jag förvissat mig om, att
vinden icke vändt sig. Jag anser derför, att vi om en
timme eller så kunna befinna i närheten af ön.

— Det tror jag också, master Robur, — svarade
underbefälhafvaren, — ty vi gå framåt med en
hastighet af tolf meter i sekunden. Mellan tre och fyra på
morgonen skall <i>Albatros</i> hafva återkommit till sin
utgångspunkt.

— Det blir så mycket bättre, Tom, — svarade
ingeniören. — Det ligger i vårt intresse att anlända
nattetid, så att vi kunna gå i land utan att blifva sedda.
Flyktingarna, som tro oss vara långt borta i norr, skola
säkert icke vara på sin vakt. Då <i>Albatros</i> kommer
alldeles tätt till marken, skola vi försöka dölja den bakom
de höga klipporna, som finnas på ön. Om vi sedan
skulle få lof att tillbringa några dagar på Chatamön<sp> . . .</sp>

— Ja, så skola vi tillbringa dem, master Robur,
och om vi också skulle blifva tvungna att strida mot en
hel här af infödingar<sp> . . .</sp>

— Så skola vi strida, Tom, strida för vår <i>Albatros!</i>

Ingeniören återvände till sitt folk, som inväntade
nya order.

— Mina vänner, — sade han till dem, — nu är
det icke tid att hvila sig. Vi måste arbeta ända tills
dager.

Alla voro färdiga att åtlyda uppmaningen.

Nu gälde det att med akterpropellern företaga samma
reparationer, som de nyss gjort med den främre. Det
var samma skador, uppkomna af samma orsak, d. v. s.
genom orkanens häftighet under färden öfver
polartrakterna.

Men för att kunna lyfta upp propellern nedifrån
var det nödvändigt att under några minuter sakta
luftskeppets fart, ja, till och med bibringa det en
tillbakagående rörelse. På Roburs befallning slog maskinisten
back. Luftskeppet började nu, för att använda en
sjöterm, att sacka af.

Alla stodo färdiga att begifva sig akterut, då Tom
Turner öfverraskades af att känna en högst besynnerlig
lukt.

Det var gasen från luntan, som nu var hopad i
kistan och som nu började tränga ut ur flyktingarnas hytt.

— Nå? — utbrast Tom Turner.

— Hvad står på? — frågade Robur.

— Känner ni ingenting? Det luktar alldeles som
brändt krut!

— Du har rätt, Tom!

— Och denna lukt kommer från den bortre ruffen!

— Ja<sp> . . .</sp> just från den hytt der<sp> . . .</sp>

— Skulle dessa uslingar hafva tändt eld på den?

— Ah! — Om det icke vore annat än eld! — skrek
Robur. — Slå in dörren, Tom, slå in dörren!

Men underbefälhafvaren hade knappast hunnit taga
ett steg mot aktern, förrän en förskräcklig explosion
skakade <i>Albatros</i>. Rufferna stodo i ljusan låga. Lamporna
slocknade, emedan den elektriska strömmen plötsligt
afbröts. Det herskade ett fullständigt mörker. Men om
också de flesta af de uppehållande propellrarna hade
slitits sönder eller splittrats, så hade dock några i midten
icke upphört att rotera.

Plötsligt remnade luftskeppets skrof litet akterom
den främsta ruffen, hvarest accumulatorerna fortfarande
satte den främre propellern i gång, och den bakre delen
af luftskeppet gjorde en kullerbytta i luften.

Nästan samtidigt stannade de sista uppehållande
propellrarna, <i>Albatros</i> slungades ned mot afgrunden.

Det var ett fall om tretusen meter för de åtta
menniskor, hvilka likt skeppsbrutna hakade sig fast vid detta
vrak!

Dessutom skulle detta fall blifva så mycket
häftigare som den främre propellern, sedan den rest sig
vertikalt, fortfor att arbeta!

Det var då som Robur med en djerfhet, som utvisade 
en ytterlig kallblodighet, kröp fram till den halft
förstörda ruffen, fattade tag i häfstången för igångsättandet 
och ändrade propellerns rotation från framdrifvande,
som den var, till uppehållande.

Ett fall måste det naturligtvis blifva, ehuru något
fördröjdt; vraket skulle åtminstone icke falla med denna
växande hastighet, som bibringas föremål, hvilka äro
underkastade endast tyngdlagarna. Och om det äfven
skulle medföra döden för de öfverlefvande på <i>Albatros,</i>
ity att de skulle kastas i hafvet, så var det i alla fall
icke döden genom qväfning uti en luft, som genom det
hastiga fallet skulle varit omöjlig att inandas.

Tjugofyra sekunder efter explosionen var allt, som
återstod af <i>Albatros,</i> begrafvet i vågorna.

*
</chapter>

<chapter name="17. I hvilket man går två månader tillbaka i tiden
och sedan hoppar nio månader framåt.">

<table o>
<td c>SJUTTONDE KAPITLET.

<td c><big><b>I hvilket man går två månader tillbaka i tiden
och sedan hoppar nio månader framåt.</b></big>
</table>

Några veckor förut, den 13 Juni, dagen efter det
sammanträde, under hvilket medlemmarna af
Weldoninstitutet öfverlemnat sig åt så stormiga uppträden,
hade det bland alla klasser af Filadelfias befolkning,
svarta så väl som hvita, varit en uppståndelse, som är
lättare att tänka sig än att beskrifva.

Redan tidigt på morgonen rörde sig samtalet
uteslutande om den oväntade och skandalösa tilldragelse,
som timat dagen förut. En obehörig person, som sade
sig vara ingeniör, en ingeniör, som benämnde sig med
det besynnerliga namnet Robur — Robur, eröfraren! —
en person af okänd härkomst och okänd nationalitet hade
helt oväntadt uppträdt i sessionssalen, förolämpat
medlemmarna af ballongföreningen, hånat dem, som trodde
på ballongens styrbarhet, framhållit fördelarna af
apparater tyngre än luften, uppgifvit hånskratt midt uti det
förskräckligaste tumult, framkallat hotelser, som ban
slungat tillbaka mot sina motståndare. Och slutligen
hade han, sedan han stigit ned från tribunen under
aflossande af revolverskott, försvunnit, och oaktadt alla
efterspaningar hörde man icke mera talas om honom.

Detta var i sanning egnadt att upphetsa inbillningen
och sätta alla tungor i rörelse. Så skedde också både i
Filadelfia och i de trettiosex andra stater, som höra till
unionen, och för att säga sanningen, så väl i gamla som
i nya verlden.

Men hvad var denna rörelse emot den, som uppstod,
då det blef kändt, att hvarken presidenten eller
sekreteraren vid Weldoninstitutet hade återvändt till sina hem.
Och dessa personer voro dock rangerade, hyggliga och
städade män. Aftonen förut hade de lemnat sessionssalen 
såsom medborgare, hvilka icke tänkte på annat än
att helt lugnt begifva sig hem såsom ungkarlar, hvilka
icke skulle vid hemkomsten mötas af något surmulet
ansigte. Skulle de möjligen hafva rest bort? I alla
händelser hade de icke sagt något, som kunde gifva
anledning till den förmodan. Det var tvärtom
öfverenskommet, att de dagen derpå ånyo skulle intaga sina
platser vid klubbens sammanträde, den ene som president,
den andre som sekreterare, vid en sammankomst, der
man skulle diskutera den föregående aftonens händelser.

Och det var icke nog med detta fullständiga 
<img><i><small>Ill. L. Benett.<tab><tab><tab>G. MÖLLER.</small></i>
Robur kröp fram till ruffen (sid. 206).</img>

försvinnande af två aktade medborgare i staten Pensylvanien,
utan man fick heller ingen underrättelse om Frycollin.
Denne var lika omöjlig att finna som hans herre. Det
är då säkert, att aldrig hade någon neger, allt sedan
Toussaint Louverture, Soulouque och Dessaline, låtit så
mycket tala om sig! Han skulle komma att intaga en
framstående plats icke allenast bland sina kolleger af
den tjenande klassen i Filadelfia, utan äfven bland dessa
original, som genom en eller annan excentrisk handling
vinna en sådan ryktbarhet i detta oförlikneliga landet
Amerika.

Följande dag hördes ännu intet nytt. Hvarken de
båda kollegerna eller Frycollin hade återvändt. Nu
uppstod en allvarsam oro.

Man framkom med alla möjliga gissningar. En
ofantlig folksamling bildades utanför post- och
telegrafbyråarna för att få reda på, om det skulle anlända några
underrättelser.

Ingenting hördes af.

Och likväl hade man sett dem båda aflägsna sig
från Weldoninstitutet, hört dem tala med hög röst, sett
dem taga med sig Frycollin och derpå aflägsna sig längs
Walnut-Street åt Fairmount-Park till.

Jern Cip, vegetarianen, hade till och med tryckt
presidentens högra hand, i det han sade till honom:

— Vi träffas i morgon!

Och William T. Forbes, sockerfabrikanten, hade
vexlat ett vänligt handslag med Phil Evans, hvilken ett
par gånger hade tillropat honom:

— Farväl så länge!<sp> . . .</sp> Farväl så länge!

Fröknarna Dora och Greta Forbes, som voro fästade
vid onkel Prudent med den renaste vänskaps band, kunde
icke hemta sig från sin förskräckelse och talade, för
att erhålla underrättelser om de försvunna, till och med
mera än vanligt.

Småningom flöto tre, fyra, fem och sex dagar, derpå
en vecka och så två veckor<sp> . . . </sp>Men ingen hördes af och
ej fick man reda på något, som kunde leda till de tre
försvunnas upptäckande.

Man hade dock företagit de noggrannaste efterforskningar 
i hela qvarteret<sp> . . . </sp>Intet resultat! — På
gatorna, som leda till hamnen<sp> . . . </sp>Intet spår! — Man
letade till och med i parken, under de stora trädgrupperna, 
i de tätaste busksnåren<sp> . . . </sp>Alltjemt intet resultat!

Man observerade emellertid, att gräset på den stora
slätten nyligen hade blifvit nedtrampadt och detta på ett
sätt, som föreföll misstänkt, emedan det var oförklarligt.
Vid brynet af skogen, som omgaf slätten, upptäcktes
äfven spår af en häftig strid. Förhöll det sig då så, att
ett band af rånare hade mött och anfallit de båda
kollegerna på denna sena timme och midt uti denna
ödsliga park?

Detta var mycket möjligt. Polisen skred också
genast till en undersökning i laga form och med hela
den lagliga långsamheten. Man draggade längs hela
Schuylkillfloden, man skrapade hela bottnen, man
undanröjde de tjocka gräs, som växte på dess stränder. Om
detta arbete också icke ledde till något resultat, så var
det likväl icke bortkastad möda, ty Schuylkillfloden hade
behof af en grundlig rensning. Man begagnade sig nu
af tillfället för att verkställa den. Särdeles praktiska
menniskor de der stadsfullmägtige i Filadelfia!

Nu tog man den offentliga pressen till hjelp. Annonser 
och reklamer insändes till alla demokratiska eller
republikanska tidningar i Förenta staterna, utan afseende
på hvad färg de hade. <i>Daily Negro,</i> special-organ för
den svarta racen, meddelade sina läsare Frycollins
porträtt efter den sista fotografi, han tagit. Belöningar
utöfvades, premier tillförsäkrades dem, som kunde gifva
någon underrättelse om de tre försvunna, ja till och med
till alla dem, hvilka kunde finna något tecken af sådan
beskaffenhet, att man derigenom leddes dem på spåren.

— Femtusen dollars! Femtusen dollars!<sp> . . . </sp>Åt
hvarje medborgare, som<sp> . . . </sp>

Det tjenade till intet. Dessa femtusen dollars fingo
stanna qvar i Weldoninstitutets kassa.

— Försvunna! Försvunna!! Försvunna!!! Onkel
Prudent och Phil Evans från Filadelfia!

Man behöfver icke säga, att klubben försattes i ett
besynnerligt tillstånd af oreda genom dess presidents och
sekreterares oförklarliga försvinnande. Till en början var
klubben tvungen att taga sina mått och steg för att
inställa de arbeten, som rörde konstruerandet af ballongen
<i>Go ahead,</i> hvilka dock voro så långt framskridna. Men huru
skulle man i deras frånvaro, som voro de förnämsta
ledarna af företaget, och som egnat en stor del af sin tid
och sina pengar åt detsamma, kunnat afsluta arbetet, då
dessa icke voro tillstädes för att lägga sista handen
dervid? Nej, man måste vänta.

Just vid denna tidpunkt väcktes åter till lif frågan
om det besynnerliga fenomen, som några veckor förut
hade så upprört sinnena.

Det mystiska föremålet hade också verkligen i flera
olika repriser observerats i de högre luftlagren. Men
naturligtvis tänkte ingen på att sätta detta oförklarliga
faktum i förbindelse med det icke mindre oförklarliga
försvinnandet af två medlemmar tillhörande
Weldoninstitutet. Det skulle också i sanning fordrats en ytterst
liflig inbillning för att sätta dessa båda händelser i
sammanhang med hvarandra.

Huru dermed än må förhålla sig, så hade planeten,
luftodjuret, eller hvad man nu vill kalla den, åter blifvit
synlig under förhållanden, hvarunder man bättre kunnat
iakttaga dess form och storlek. Först hade den varit
synlig öfver Canada, öfver den landsträcka, som ligger
mellan Ottawa och Quebec, och detta till och med
dagen efter de båda kollegernas försvinnande; litet
senare hade den synts öfver den “fjerran vesterns“
slätter; det var då, som den täflade i snabbhet med ett tåg
på den stora Pacificbanan.

Från denna dag räknadt hade den lärda verldens
ovisshet försvunnit. Denna kropp var ingalunda ett
naturfenomen; det var en flygmaskin, ett praktiskt
användande af teorien: tyngre än luften. Om dess uppfinnare,
befälhafvaren på detta luftskepp, fortfarande ville bevara
sitt incognito, så höll han dock tydligen ej längre derpå
hvad hans apparat beträffade, då han visade den på så
nära håll öfver den “fjerran vesterns“ landsträckor.

Hvad åter beträffar den mekaniska kraft, hvaröfver
luftskeppet förfogade, eller de maskiners beskaffenhet,
som bibringade detsamma rörelsen, så sväfvade man ännu
i fullständig okunnighet derom. Men hvad som i alla
händelser icke var något tvifvel om, det var, att detta
luftskepp måste vara begåfvadt med en utomordentlig
förmåga att kunna snabbt röra sig i luften. Några
dagar senare signalerades det också i “det himmelska
riket“, derpå i den sydliga delen af Hindostan och kort
derpå sågs det sväfva fram öfver Rysslands ofantliga
stepper.

Hvem var då denna djerfva mekaniker, som förfogade 
öfver en sådan förmåga att snabbt röra sig i luften,
att för honom staterna och hafven icke hade några
gränser, och som herskade i jordens atmosfer såsom uti en
egen besittning? Kunde man ana, att det var denna
Robur, hvilken så hänsynslöst hade slungat sina teorier i
ansigtet på medlemmarna af Weldoninstitutet den dag,
då han gjorde en bresch i föreställningarna om
ballongens styrbarhet?

Det är möjligt, att några skarpsinniga hufvuden
kommo på den tanken. Men — något som verkligen är
en högst besynnerlig sak — ingen tänkte på, att sagda
Robur kunde stå i någon slags förbindelse med presidentens 
och sekreterarens vid Weldoninstitutet försvinnande.

Hela saken skulle med ett ord fortfarande
förblifvit inhöljd i en slöja af hemlighetsfullhet, om det icke
hade varit för ett telegram, som afsändts från 
Frankrike till Amerika medelst New-Yorkskabeln klockan elfva
och trettiosju den 6 Juli.

Hvad innehöll då detta telegram? Det var texten
till det dokument, som låg inneslutet i den snusdosa,
som hittats i Paris — ett dokument, som gaf
upplysning om, hvad som blifvit af de båda personerna, efter
hvilka unionen just skulle till att anlägga sorg.

Upphofsmannen till bortförandet var således Robur,
denna ingeniör, som kommit till Filadelfia enkom för att
qväfva teorien om ballongernas styrbarhet i dess linda!
Det var således han, som förde befälet på luftskeppet
<i>Albatros!</i> Det var han, som af hämd röfvat bort Onkel
Prudent och Phil Evans samt Frycollin på köpet! Och
dessa personer kunde man verkligen anse som helt och
hållet förlorade, så framt icke deras jordiska vänner
genom något slags medel skulle lyckas att konstruera en
maskin, som vore i stånd att strida mot den mägtiga
apparaten och på så vis återföra dem till jorden!

Hvilken uppståndelse! Hvilken häpnad! Telegramet 
från Paris var adresseradt till Weldoninstitutets byrå.
Klubbens medlemmar erhöllo genast kännedom derom.
Tio minuter senare hade hela Filadelfia fått veta nyheten
per telefon, och en timma derefter visste hela Amerika
om saken, som spridts medelst de oräkneliga telegrafnät,
som genomkorsa Nya verlden. Man ville icke sätta tro
till saken, och dock var ingenting säkrare. Det måste
vara en mystifikation, menade somliga, under det att
andra påstodo, att det var ett dåligt skämt.

Huru var det möjligt, att ett sådant bortröfvande
kunnat ega rum i Filadelfia och det till på köpet så
hemlighetsfullt? Huru hade <i>Albatros</i> kunnat lägga sig för
ankar i Fairmount-Park utan att dess ankomst
signalerats från Pennsylvaniens observatorier?

Det är godt och väl. Detta var allt argumenter.
De tviflande hade ännu rättighet att tvifla. Men
denna rättighet förlorade de sju dagar efter telegramets
ankomst.

Den 13 Juli gick den franska paketångaren<i>
Normandie</i> uppför Hudsonfloden och förde med sig ombord
den ryktbara snusdosan. New-Yorkjernvägen befordrade
densamma med största skyndsamhet till Filadelfia.

Denna snusdosa hade verkligen tillhört presidenten
vid Weldoninstitutet. Jern Cip skulle icke gjort så dumt
i att denna dag intaga några mera närande födoämnen, ty
ban var nära att falla i vanmagt, då han igenkände den.
Huru många gånger hade han icke fått vänskapsprisar
ur densamma! Och miss Dora och miss Greta kände
också igen denna snusdosa, som de så många gånger
betraktat under förhoppning att en dag få sticka sina
magra ungmöfingrar i densamma! Den igenkändes äfven
af deras far William T. Forbes, af Truk Milnor, Bat Fyn
och flera andra medlemmar af Weldoninstitutet! Hundra
gånger hade dessa sett den öppnas och tillslutas
mellan deras ärade presidents händer. Dessutom hade den
som vittne för sig alla de vänner, som Onkel Prudent
räknade i den goda staden Filadelfia, hvars namn antyder
— detta kan man ej för ofta upprepa — att dess
invånare älska hvarandra som bröder.

Det var således ej tillåtet att hysa ens skymten af
ett tvifvel angående den saken. Icke allenast
presidentens snusdosa utan äfven stilen, hvarmed brefvet var
skrifvet, forbjödo tviflarna att lyfta upp hufvudet. Nu
började beklaganden, händer höjdes i förtviflan mot
himlen. Onkel Prudent och hans kollega bortförda
ombord på en flygmaskin, utan att man kunde se någon
utväg att rädda dem!

Aktiebolaget Niagarafallen, i hvilket Onkel Prudent
hade de flesta aktierna, höll på att få inställa sin
verksamhet. <i>Walton-Watch-Company</i> funderade på att afyttra
sin klockfabrik, nu då det hade förlorat sin direktör
Phil Evans.

Ja, det var en allmän sorg, och ordet sorg är icke
öfverdrifvet, ty om man undantager några öfverspända
hjernor, sådana man påträffar till och med i Förenta
staterna, hoppades ingen att mera få återse de båda
hedervärda medborgarna.

Man hörde emellertid icke mera talas om <i>Albatros</i> 
efter dess färd öfver Paris. Några timmar senare hade
man varseblifvit den öfver Rom, men det var också allt.
Man får icke förvåna sig deröfver, då man betänker med
hvilken hastighet luftskeppet passerade öfver Europa
från norr till söder och öfver Medelhafvet från vester
till öster. Tack vare denna hastighet hade ingen tub
kunnat fixera den på någon som helst punkt af dess
rörelsebana. Observatorierna kunde gerna sätta hela sin
personal på vakt dag och natt, Robur eröfrarens
flygmaskin hade antingen gått så långt eller så högt — till
Icarien, som han sjelf sade — att man förtviflade om att
någonsin kunna återfinna dess spår.

Man måste tillägga, att om äfven luftskeppets
hastighet modererats, då det passerade Afrikas kust, så
tänkte man icke på att söka luftskeppet i Afrikas zoner
af den enkla orsaken, att dokumentets tillvaro då ännu
icke var känd. Det är visserligen sant, att det
observerades öfver Timbuctu; men observatoriet i denna
ryktbara stad — om det fins ett sådant — hade ännu
icke hunnit att till Europa afskicka resultatet af sina
observationer. Hvad beträffar konungen i Dahomey, så
skulle denne hellre låtit halshugga tjugotusen af sina
undersåtar, inklusive ministrarna, än att erkänna, det han
hade dragit det kortaste strået i striden mot en flygmaskin.
Detta var en hederssak.

<i>Albatros</i> passerade sedan öfver Atlantiska hafvet,
uppnådde först Eldslandet och derpå kap Horn. Vidare
passerade den nästan mot sin vilja öfver de ofantligt
vidsträckta länderna kring sydpolen. Från dessa 
polartrakter kunde man i alla händelser icke vänta några
underrättelser.

Juli månad förflöt utan att något menskligt öga
kunde skryta öfver att hafva varseblifvit luftskeppet.

Augusti löpte till ända, och ovissheten beträffande
det öde, som drabbat Roburs fångar, var fortfarande lika
stor. Man kunde på sin höjd undra, om ingeniören icke,
liksom Icarus, den första luftseglare, om hvilken
historien har något att förmäla, hade fallit offer för sin egen
oförvägenhet.

De tjugusju första dagarna af September förgingo
äfven utan att medföra några underrättelser.

Det är en sanning, att man vänjer sig vid allt här
i verlden. Det ligger i den menskliga naturen att blifva
känslolös för smärtor, öfver hvilka tiden bredt sin
helande balsam. Man glömmer, emedan det är nödvändigt
att glömma. Men denna gång måste man till den jordiska 
publikens heder säga, att den höll fast vid minnet
af de förolyckade. Den blef ingalunda likgiltig för det
öde, som drabbat de båda hvita och den svarte, hvilka
blifvit bortförda liksom profeten Elias, men hvilka icke
såsom denne fått löfte att återvända till jorden.

Allt detta var mera känbart i Filadelfia än på
något annat ställe. Med känslan af sorg förenade sig äfven
vissa personliga känslor af fruktan. Robur hade af hämd
röfvat bort Onkel Prudent och Phil Evans från deras
födelsejord. Han hade verkligen tagit en lysande hämd,
ehuru den var utom all lag och rätt. Men skulle detta
tillfredsställa hans hämdbegär? Tänkte ban icke utsträcka
den till ännu några andra af presidentens och sekreterarens 
vid Weldoninstitutet kolleger? Och hvem kunde
då anse sig skyddad för öfverfall af denna allsmägtiga
herskare öfver luftens regioner?

Den 28 September spred sig emellertid ett rykte
som en löpeld genom staden. Onkel Prudent och Phil
Evans skulle hafva återkommit till presidentens vid 
Weldoninstitutet privata bostad under loppet af föregående
dags eftermiddag.

<img>Man inlogerade dem i den beqvämaste af hyddorna (sid. 219).</img>

Och det allra märkvärdigaste var, att denna nyhet
verkligen var sann, ehuru de sansade sinnena alls icke
ville sätta tro dertill.

Man måste emellertid tro sina egna ögon. Det var
verkligen de båda försvunna i egen hög person och
ingalunda deras skuggor<sp> . . . </sp>till och med Frycollin var
återkommen.

Klubbmedlemmarna och deras vänner och vänners
vänner begåfvo sig till Onkel Prudents bostad. Man
helsade de båda kollegerna med jubelrop; man tryckte
deras händer, man hissade dem i luften under ljudliga
hurrarop!

Jern Cip var tillstädes — han hade öfvergifvit sin
frukost, som bestod af kokt stekt laktuk — vidare
William T. Forbes med sina båda flickor, miss Dora och miss
Greta. I dag skulle Onkel Prudent kunnat få gifta sig
med dem båda två, om han varit mormon; men det var
han nu icke och hade heller alls ingen afsigt att blifva
det. Der funnos också Truk Milnor och Bat Fyn, ja,
med ett ord alla klubbens medlemmar. Man undrar ännu
i dag, huru det var möjligt, att Onkel Prudent och Phil
Evans kunde komma lefvande från de tusentals armar,
genom hvilka de måste passera på sin väg genom staden.

Samma afton skulle Weldoninstitutet hålla sitt
veckosammanträde. Man räknade på, att de båda kollegerna
då åter skulle intaga sina platser der. Och som de
hittills icke talat ett ord om sina äfventyr — man
hade kanske icke lemnat dem tid dertill — så hoppades
man, att de då utförligt skulle berätta om sina reseintryck.

Båda två hade verkligen af en eller annan orsak
hittills iakttagit en fullständig tystnad beträffande sina
äfventyr. Likadant var förhållandet med betjenten
Frycollin, hvilken hade hållit på att blifva ihjelklämd af sina
svarta bröder af pur förtjusning.

Med det, som de båda kollegerna icke sagt eller
kanske icke velat säga, förhöll sig på följande sätt:

Det är icke vardt att återgå till hvad man vet 
passerade natten mellan den 27 och den 28 Juli:
presidentens och sekreterarens vid Weldoninstitutct djerfva
rymning, det lifliga intryck de erforo, då de kände
Chatamöns mark under sina fötter, bösskottet, som aflossades
mot Phil Evans, det afskurna tåget samt hurusom<i>
Albatros,</i> hvilken nu var beröfvad sina framdrifvande
propellrar, bortfördes i vida rymden af sydvestliga vindar,
under det den steg till ganska ansenlig höjd, allt detta
känner man till. Skenet från <i>Albatros’</i> elektriska lampor
gjorde, att flyktingarna på stranden en lång stund kunde
följa den med ögonen. Sedan försvann den ur deras åsyn.

Flyktingarna hade icke längre någonting att frukta.
Huru skulle Robur kunnat komma tillbaka till ön, då
hans propellrar borde vara ur stånd att arbeta
åtminstone under ännu en tre till fyra timmar?

Efter den tiden skulle<i> Albatros</i>, förstörd af
explosionen, icke mera vara annat än ett vrak, som flöt på
hafvet, och de som befunno sig ombord derå, intet annat
än sönderslitna kadaver, hvilka hafvet icke ens skulle
kunna återgifva.

Hämdplanen skulle då vara genomförd i hela sin
fasansfulla grymhet.

Onkel Prudent och Phil Evans, hvilka ansågo sig
utöfva ett fullt lagligt sjelfförsvar, kände alls icke några
samvetsförebråelser deröfver.

Phil Evans hade endast blifvit lindrigt sårad af
kulan från<i> Albatros</i>. Alla tre gjorde sig derför redo att
följa kuststräckan i hopp att påträffa några infödingar.

Detta hopp slog icke heller fel. Ett femtiotal
infödingar, hvilka lefde af fiske, bebodde ön Chatams vestra
kust. De mottogo flyktingarna på ett sätt, som höfdes
öfvernaturliga väsenden. Man dyrkade dem eller
åtminstone icke långt derifrån. Man inlogerade dem i den
beqvämaste af hyddorna. Aldrig skulle Frycollin mer
träffa på ett sådant tillfälle att gälla som de svartas Gud.

Onkel Prudent och Phil Evans sågo icke, alldeles
som de förutsagt, luftskeppet vända tillbaka. De kunde
således draga den slutsatsen, att explosionen egt rum i
något af de högre luftlagren. Man skulle nu aldrig mera
höra talas om Robur och ej heller om den underbara
maskin, ombord på hvilken han och hans manskap
färdats genom rymden.

Nu gälde det att invänta en lägenhet för att
fortsätta resan till Amerika. Ön Chatam är emellertid föga
besökt af fartyg. Hela Augusti månad förflöt sålunda,
och flyktingarna kunde nu med skäl börja undra, om de
icke utbytt ett fängelse mot ett annat. I detta senare
fängelse befann sig emellertid Frycollin betydligt bättre
än i det förra uppe i luften.

Den 3 September kom slutligen ett fartyg för att
hemta vatten vid Chatamön. Man måste komma ihåg,
att Onkel Prudent, då han bortfördes från Filadelfia,
hade på sig några tusen dollar — mer än som behöfdes
för att komma tillbaka till Amerika igen. Sedan de
tackat sina dyrkare, hvilka egnade dem den mest
vördnadsfulla hyllning, inskeppade sig Onkel Prudent och
Phil Evans till Oakland. De berättade ingenting om
sina äfventyr, och efter två dagars färd anlände de
till Nya Zeelands hufvudstad.

Der upptogos de som passagerare ombord på en
paketbåt, och den 20 September anlände de öfverlefvande
från<i> Albatros</i> efter en den mest gynsamma öfverfart till
San-Fransisco. De hade icke omtalat, hvilka de voro ej
heller hvarifrån de kommo; men som de betalat sin
öfverfart frikostigt, så skulle det minsann icke varit en
amerikansk kapten, som brytt sig om att göra dem några
frågor.

I San-Francisco satte sig Onkel Prudent, Phil Evans
och betjenten Frycollin på det första tåg, som afgick på
den stora Pacificbanan. Den 27 September anlände de
välbehållna till Filadelfia.

Detta är i största korthet hvad som hände efter
flyktingarnas rymning och deras afresa från Chatamön.
Och häraf kom det sig, att presidenten och sekreteraren
under ändlösa jubel- och hurrarop från de ovanligt
talrikt församlade medlemmarna kunde återintaga sina
platser vid klubbens sammanträde.

Emellertid hade ingendera af dem någonsin varit så
lugn. Då man såg dem, kunde man tro, att intet
märkvärdigt hade passerat sedan den minnesvärda
sammankomsten den 12 Juni. Tre och en half månad, hvilka
tycktes vara alldeles utplånade ur deras tillvaro!

Efter den första salvan af hurrarop, hvilka båda
mottogo med en uppsyn, som icke förrådde den minsta
rörelse, tog Onkel Prudent af sig hatten och började:

— Ärade medborgare, — sade han, — sammankomsten 
är öppnad.

Härpå följde frenetiska och välförtjenta hurrarop.
Ty om det också icke var något ovanligt, att
sammankomsten öppnades, så var det så mycket ovanligare, att
det skedde af Onkel Prudent, biträdd af Phil Evans.

Presidenten väntade, tills förtjusningen uttömt sig i
rop och handklappningar. Derpå fortsatte han:

— Vid vår sista sammankomst, mina herrar, var
diskussionen mycket liflig (hör! hör!) mellan dem, som
ansågo, att propellern skulle sitta i aktern, och dem, som
ansågo, att den skulle sitta i fören på vår ballong <i>Go
ahead!</i> (Tecken till förvåning.) Nu hafva vi emellertid
funnit ett medel att sammanjemka de båda förslagen,
och medlet är detta: att sätta två propellrar, en vid
hvardera ändan af gondolen! (Häpen tystnad.)

Och detta var allt.

Ja, allt. Icke ett ord om presidentens och sekreterarens 
vid Weldoninstitutet bortröfvande! Icke ett ord
hvarken om <i>Albatros</i> eller om ingeniör Robur! Icke ett
ord om luftfärden! Icke ett ord om, på hvad sätt det
lyckats fångarna att undkomma! Och slutligen icke ett
ord om, hvad som blifvit af luftskeppet, om det ännu
for genom rymden, om klubbens medlemmar fortfarande
behöfde frukta för nya repressalier!

Det säkra är, att ingen af klubbmedlemmarna
saknade lust att fråga Onkel Prudent och Phil Evans; men
dessa sågo så allvarsamma och så reserverade ut, att
man fann för godt att respektera deras tystlåtenhet. Då
de ansågo tiden vara inne att tala, så skulle de tala,
och man skulle vara mycket glad att få åhöra hvad
de hade att förtälja.

När allt kom omkring, låg kanske under detta
förtigande en hemlighet, som ännu icke finge uppenbaras.

Nu tog Onkel Prudent ånyo till ordet under en
tystnad, som hittills varit okänd i Weldoninstitutets
annaler:

— Mina herrar, — sade han, — det återstår nu
endast att afsluta ballongen <i>Go ahead,</i> hvilken det
tillkommer att eröfra luften. — Sammankomsten är afslutad.

*
</chapter>

<chapter name="18. kap. Hvilket afslutar denna sannfärdiga berättelse om
Albatros, utan att den dock får något egentligt slut.">

<table o>
<td c>ADERTONDE KAPITLET.

<td c><big><b>Hvilket afslutar denna sannfärdiga berättelse om
Albatros, utan att den dock får något
egentligt slut.</b></big>
</table>

Den 29 April följande år, sju månader efter Phil
Evans och Onkel Prudents oväntade återkomst, var hela
Filadelfia i rörelse. Denna gång var det ej fråga om
politik. Det handlade ej heller hvarken om val eller
meetings. Ballongen <i>Go ahead,</i> som nu genom
Weldoninstitutets försorg hade blifvit färdig, skulle ändtligen
taga sitt naturliga element i besittning.

Den som styrde ballongen var den ryktbare Harry
W. Tinder, hvars namn blifvit nämndt i början af denna
berättelse. Dessutom hade denne en medhjelpare.

Passagerare voro presidenten och sekreteraren vid
Weldoninstitutet. Förtjenade icke de också denna ära?
Tillkom det icke dem att i egen person protestera mot
hvarje apparat, som byggts enligt principen: “tyngre än
luften“?

Sju månader hade nu förflutit, och ändå hade de
icke talat ett ord om sina äfventyr. Till och med
Frycollin, huru stor lust han än kände, hade icke nämnt
något hvarken om Robur eller hans underbara maskin.
Ifriga anhängare af ballongen som de voro, ville de utan
tvifvel icke, att det skulle blifva fråga om luftskepp
eller något annat slags flygmaskin. Äfven om icke
ballongen <i> Go ahead</i> skulle komma att intaga första
platsen bland maskiner, afsedda att färdas i luften, så
ville de dock ej erkänna uppfinningar, som gjorts af
aviatörerna. De trodde ännu och ville fortfarande tro,
att luftballongen var det egentliga samfärdselsmedlet i
luften, och att framtiden tillhörde den ensamt.

För öfrigt fans den, mot hvilken de utöfvat en så
förskräcklig — i deras tycke rättvis — hämd, icke
längre till, och ej heller hade någon af dem som
åtföljde honom kunnat öfverlefva honom. Hemligheten
om <i>Albatros</i> låg nu begrafven i Stilla hafvets djup.

Hvad beträffar den omständigheten, att ingeniör
Robur skulle hafva en tillflyktsort, en ö, der han kunde
proviantera, så var detta blott en lös förmodan.
I alla händelser väntade de båda kollegerna till längre
fram med att bestämma, om det skulle falla sig
lägligt för dem att göra några efterforskningar rörande den
saken.

Man skulle således skrida till verket med detta
vigtiga experiment, som Weldoninstitutet hade förberedt
sedan så långt tillbaka och med så mycken omsorg. <i>Go
ahead</i> var en den mest fullkomnade typ för hvad som
tills dato uppfunnits inom aerostatikens konst, — d. v. s.
den var lika med en <i>Inflexible</i> eller en <i>Formidable</i> inom
sjövetenskapen.

<i>Go ahead</i> var i besittning af alla de egenskaper,
som en luftballong bör ega. Dess stora omfång tillät
den att höja sig till de största höjder en ballong kan
uppnå; — dess ogenomtränglighet att kunna uppehålla
sig huru länge som helst i luften; — dess soliditet att
hindra hvarje slags utströmning af gas samt trotsa regnets
och stormens häftighet; — dess storlek tillät den att
förfoga öfver en uppstigningskraft, fullkomligt tillräcklig 
för att lyfta upp en elektrisk maskin med alla dess
tillbehör, hvilken skulle bibringa dess framdrifvande
propellrar en rörelsekraft, som öfverträffade allt som
dittills i den vägen uppnåtts. <i>Go ahead’s</i> form var
aflång, något som underlättade dess rörelse i horisontel
rigtning. Dess gondol, som till formen nästan alldeles
liknade kaptenerna Krebs och Renards, innehöll alla de
verktyg och saker, som voro nödvändiga för aeronauterna, 
fysiska instrument, linor, ankare, etc., vidare de
apparater, staplar och accumulatorer, hvilka frambringade
den mekaniska kraften. I fören på gondolen satt en
propeller och i aktern en propeller och ett styre. Men
förmodligen skulle den kraft, som <i>Go ahead’s</i> maskiner
gåfvo, blifva mycket mindre än <i>Albatros’</i>.

<i>Go ahead</i> hade, sedan den blifvit uppblåst med
gas, förts till slätten i Fairmount-Park, således till samma
ställe, der luftskeppet hvilat under några timmar.

Det är onödigt att säga, att uppstigningskraften
erhölls genom den lättaste af alla gaskroppar. Lysgasen
är endast i besittning af en styrka om ungefär sjuhundra
gram på en kubikmeter. Men vätgasen eger en
uppstigningskraft, som kan uppskattas till elfvahundra gram.
Ballongen var fyld med denna rena vätgas, beredd efter
den ryktbare Henry Giffards metod och i samma slags
apparater, som han använde.

Då nu <i>Go ahead’s</i> volym mätte fyrtiotusen 
kubikmeter, så var den uppstigningskraft, som den förfogade
öfver, fyrtiotusen multipliceradt med elfvahundra, hvilket
gör fyrtiofyra tusen kilogram.

<img><i><small>Ill. L. Benett.</small></i>
<i>Go ahead</i> höjde sig majestätiskt (sid. 228).</img>

På morgonen den 29:de April var allting färdigt.
Sedan klockan elfva sväfvade den ofantliga ballongen
några fot öfver marken färdig att höja sig i luften.

Vädret var förträffligt och alldeles som bestäldt för
detta vigtiga experiment. Det hade möjligen kunnat
vara bättre, om vinden varit litet starkare, ty då skulle
experimentet varit mera bevisande. Man hade i sjelfva
verket aldrig tviflat på, att icke en ballong skulle kunna
styras i lugnt väder; men då det blåser blir förhållandet
helt annorlunda och under sådana vilkor borde ett
experiment företagas.

Emellertid rörde sig nu icke en enda flägt, och ej
heller fans det någon utsigt till att det skulle blåsa upp.
Denna dag förfogade Nord-Amerika för ovanlighetens
skull icke öfver någon af dessa trefliga orkaner från
det outtömliga förråd, hvaraf det brukar exportera till
vestra Europa, och aldrig kunde en tidpunkt varit bättre
vald för ett experiment med ballong.

Man behöfver väl icke nämna, att en ofantlig
menniskomassa var samlad i Fairmount-Park, att talrika tåg
hade tillfört Pensylvaniens hufvudstad nyfikna från alla
de kringliggande staterna, att det den dagen var en
fullständig stagnation inom handels- och industriverlden,
på det att alla måtte komma i tillfälle att öfvervara den
vigtiga tilldragelsen, både arbetsgifvare och arbetstagare,
män, qvinnor, åldringar, barn, kongressmedlemmar,
representanter för armén, magistratspersoner, reporters samt
svarta och hvita infödingar, alla hoppackade på den
vidsträckta slätten. Ej heller behöfver man beskrifva denna
folkmassas häftiga rörelser, dessa oförklarliga svallvågor,
dessa plötsliga påtryckningar, hvilka göra en
folksamling så orolig, så upprörd. Det är lättare att tänka sig
än att beskrifva de otaliga hurrarop, hvilka höjdes från
alla sidor alldeles som när man släpper upp raketkistor,
då Onkel Prudent och Phil Evans blefvo synliga på
platformen nedanför luftballongen, som var prydd med 
gor i de amerikanska färgerna. Behöfva vi vidare
tillstå, att det största antalet nyfikna ingalunda kommit
för att se <i>Go ahead,</i> utan för att betrakta dessa två
märkvärdiga män, hvilka den gamla verlden afundades
den nya?

Hvarför två och icke tre? Hvarför icke räkna
Frycollin? Det kom sig deraf att Frycollin ansåg, att
resan med <i>Albatros</i> hade gjort honom tillräckligt
ryktbar. Han hade afböjt tillbudet att ånyo få åtfölja sin
husbonde. Han fick således ingen del af de frenetiska
jubelrop, hvarmed man helsade presidenten och
sekreteraren vid Weldoninstitutet.

Det faller af sig sjelf, att ingen medlem af det
illustra samfundet underlät att infinna sig på de platser,
som voro reserverade åt dem innanför de stolpar och
rep, som bildade en inhägnad midt på slätten. Der voro
Truk Milnor, Bat Fyn, William T. Forbes med sina båda
döttrar, miss Dora och miss Greta, en vid hvardera
armen. Alla hade kommit för att med sin närvaro
bevisa, att intet någonsin kunde splittra anhängarna till
principen: “lättare än luften!“

Klockan 11,<small>20</small> förkunnade ett kanonskott, att de
sista förberedelserna voro afslutade.

<i>Go ahead</i> väntade nu endast på signalen till affärd.

Ett nytt kanonskott genljöd klockan 11,<small>25</small>.

<i>Go ahead</i>, som fasthölls af tåg, höjde sig ungefär
femton meter öfver slätten. Onkel Prudent och Phil
Evans, hvilka stodo på platformen och derifrån
beherskade denna så lifligt upprörda folkmassa, lade nu
venstra handen på hjertat, hvilket betydde detsamma som
att de hyste samma känslor som den församlade
mängden. Derpå utsträckte de högra handen mot zenith —
hvilket skulle betyda, att den tills dato största af alla
kända ballonger nu skulle gå att taga sitt öfverjordiska
rike i besittning.

Hundra tusen händer trycktes nu mot hundra tusen
bröst och hundra tusen andra händer höjdes mot himlen.

Klockan 11,<small>30</small> aflossades ett tredje kanonskott.

— Kapa alla linorna! — skrek Onkel Prudent,
hvilken var den som gaf den afgörande signalen. 

Nu höjde sig <i>Go ahead</i> “majestätiskt“ — ett ord
som vunnit burskap vid beskrifningar öfver luftballonger.

Det var också i sanning ett sublimt skådespel!
Man skulle kunnat likna det vid ett skepp, som lemnar
dockan. Och var det icke också ett skepp, utslungadt
i det omätliga lufthafvet?

<i>Go ahead</i> höjde sig efter en alldeles vertikal linie —
ett bevis på huru lugn luften var — och stannade på en
höjd af två hundra femtio meter.

Der började man nu de manövrer, hvilka erfordrades 
för att visa, att den skulle kunna röra sig horisontelt.
Förd af sina båda framdrifvande propellrar närmade sig
<i>Go ahead</i> solen med en hastighet af tio meter i sekunden.
Detta är samma hastighet, med hvilken hvalen rör sig i
vattnet. Och det är ej heller alldeles så orätt att
jemföra ballongen med denna de nordliga hafvens jette,
emedan den hade samma form som detta ofantliga djur.

En ny salva af hurrarop höjdes för de skickliga
aeronauterna.

Derpå utförde <i>Go ahead</i> under trycket af sitt roder
alla de cirkelformiga, sneda och rätliniga rörelser, som
rorgängarens hand bibringade densamma. Den rörde sig
i en trång cirkel, den gick än framåt, än baklänges i
afsigt att öfvertyga de ifrigaste motståndarna till
åsigten om ballongens styrbarhet — om det hade funnits
några sådana!<sp> . . . . </sp>Om det hade funnits några, så skulle
de blifvit illa åtgångna.

Men huru kom det sig, att vinden helt och hållet
saknades vid detta lysande experiment? Det var
verkligen förargligt. I fall den funnits skulle man utan
tvifvel fått se <i>Go ahead</i> utan ett ögonblicks tvekan utföra
alla erforderliga manövrer antingen det nu var fråga
om att kryssa som ett segelfartyg, som seglar dikt
bidevind, eller att höja sig på luftströmmarna.

I detta ögonblick höjde sig ballongen några hundra
meter upp i rymden.

Man förstod denna manöver. Onkel Prudent och hans
följeslagare skulle för att fullständiga profvet försöka
att uppnå någon luftström i ett af de högsta luftlagren.
Med tillhjelp af ett system af små inre ballonger, hvilka
liknade simblåsan hos fiskarna och i hvilka man kunde
pumpa in en viss qvantitet luft, kuude den röra sig
vertikalt. Ballongen var i stånd att höja och sänka sig
i luften allt efter dens behag, som styrde den, och detta
utan att behöfva kasta ut någon ballast eller förlora
någon gas. Vid dess öfre del var den dessutom försedd
med en ventil, i händelse att den skulle vara tvungen
att företaga en hastigare nedstigning. Man hade med
ett ord användt alla dittills kända system och här bragt
dem till en ytterlig grad af fullkomlighet.

<i>Go ahead</i> höjde sig sålunda, i det den följde en
vertikal linie. Dess ofantliga dimensioner förminskades
allt mer och mer för åskådarnes blickar alldeles som
genom en optisk villa. Detta var icke det som föreföll
minst märkvärdigt för åskådarena, hvilkas halskotor höllo
på att brytas af genom det oafbrutna stirrandet upp i
luften. Den ofantliga hvalen blef så småningom ett
marsvin, tills den slutligen förvandlades till en vanlig
sandkrypare.

Den uppåtstigande rörelsen fortfor oafbrutet, och
<i>Go ahead</i> uppnådde snart en höjd af fyra tusen meter.
Men som himlen var alldeles klar och molnfri, så var
den fortfarande synlig för åskådarnes blickar.

Emellertid höll den sig alltjemt öfver slätten,
alldeles som om den fasthållits af en mängd divergerande
trådar. Om luften varit innesluten i en ofantlig klocka,
så skulle den icke kunnat vara orörligare. Icke en 
vindflägt kändes hvarken i de lägre eller högre luftlagren.
Luftballongen gjorde allehanda rörelser utan att påträffa
något motstånd, och till följd af det stora afståndet tedde
den sig för åskådarna i förminskad skala alldeles som om
man betraktat den genom en bakvänd kikare.

Plötsligt höjdes ett skri från den församlade
folkhopen, ett skri, som snart åtföljdes af hundratusen
andra. Alla armar pekade mot en punkt vid horisonten.
Denna punkt var nordvest.

Der borta i fjerran hade man varseblifvit en
rörlig kropp, som närmade sig och förstorades allt mer och
mer. Är det en fogel, som piskar rymdens högre
luftlager med vingarna? Är det en meteor, hvars
rörelsebana skär snedt genom luften? I alla händelser var
föremålet begåfvadt med en ofantligt snabb rörelseförmåga, 
och det kunde ej dröja länge, innan den komme
att passera öfver folkmassan.

En tanke, hvilken liksom en elektrisk gnista genomkorsar 
alla hjernor, sprider sig som en löpeld längs hela
slätten.

Det tyckes emellertid som om <i>Go ahead</i>
varseblifvit det besynnerliga föremålet. I alla händelser måste
den hafva känt, att en fara hotade, ty dess hastighet
ökades och den styrde kosan mot öster.

Ja! Folkmassan har ändtligen fått ögonen öppna!
Ett namn, som uttalades af en af Weldoninstitutets
medlemmar, upprepades vidare af hundratusen munnar:

— <i>Albatros!</i><sp> . . . . </sp> <i>Albatros!</i><sp> . . . . </sp>

Det var verkligen <i>Albatros!</i> Det var Robur, som
åter blef synlig uppe i de högre luftlagren! Det var
han, som likt en gigantisk roffogel tänker störta sig på<i>
Go ahead!</i>

Och dock hade luftskeppet nio månader förut
blifvit alldeles förintadt, söndersplittradt genom explosionen,
dess propellrar hade krossats och däcket gått tvärs
af. Utan ingeniörens kallblodighet, hvilken ändrade
den främre framdrifvande propellerns rörelse till
uppehållande, skulle hela <i>Albatros’</i> besättning icke kunnat
undslippa qväfning genom fallets hastighet. Men om de
också hade undsluppit qväfning, huru hade Robur och
hans folk lyckats rädda sig från att drunkna i Stilla
hafvets vågor?

Det kom sig deraf, att platformen, propellervingarna, 
ruffernas väggar, med ett ord allt hvad som
återstod af <i>Albatros,</i> bildade ett vrak. Om också den
sårade fogeln hade fallit ned i hafvet, så hölls den dock
uppe öfver vattenytan genom sina vingar. Till en
början uppehöllo sig Robur och hans folk på detta vrak,
och sedan togo de plats i den lilla kautschukbåten, som
de hade återfunnit flytande på hafsytan.

Försynen, för dem som tro på en gudomlig inblandning 
i de menskliga förhållandena — ödet, för dem som
hafva den svagheten att icke tro på försynen — kom
de skeppsbrutna till hjelp.

Några timmar efter soluppgången varseblef man
dem från ett fartyg. Detta fartyg lät sätta ut en båt
i hafvet. Den upptog icke allenast Robur och hans
följeslagare utan äfven de flytande resterna af luftskeppet.
Ingeniören inskränkte sig till att säga, att hans fartyg
hade förlist vid en sammanstötning, och man
respekterade det incognito han önskade bibehålla.

Fartyget var en engelsk tremastare <i>Two Friends</i> 
från Liverpool. Dess destinationsort var Melbourne, dit
den också anlände några dagar senare.

De skeppsbrutna voro således i Australien, men
ännu långt från ön X, dit de dock med det snaraste
måste återkomma.

Bland spillrorna af den främre ruffen hade det
lyckats ingeniören att återfinna en ganska ansenlig
penningsumma, hvarigenom han sattes i stånd att sörja för
sina egna och sina följeslagares behof utan att nödgas
bedja någon om hjelp. En kort tid efter ankomsten till
Melbourne köpte sig Robur en liten skonert om hundra
tons, och med tillhjelp af denna anlände Robur, som äfven
var erfaren i hvad som rörde sjömansyrket, omsider till
ön X.

Och nu hade han endast en plan, en fix idé, den
nämligen att hämnas. Men för att hämnas måste han
konstruera en annan<i> Albatros</i>. Det var för resten en
lätt sak för den, som konstruerat den första. Man
begagnade sig af hvad som kunde användas af det gamla
luftskeppet, bland annat af dess framdrifvande propellrar
och andra maskiner, hvilka tillika med de öfriga
qvarlefvorna stufvats in ombord på skonerten. Man
iordningstälde mekanismen med nya staplar och nya
accumulatorer. Kort sagdt, inom mindre än åtta månader
var hela arbetet afslutadt, och en ny <i>Albatros</i> alldeles lik
den, som förstörts genom explosionen, lika stark, lika
snabbgående, stod färdig att utsläppas i rymden.

Man behöfver väl icke säga att luftskeppet hade
samma besättning som det förra, och att denna var grymt
förbittrad på Onkel Prudent och Phil Evans i synnerhet
och på hela Weldoninstitutet i allmänhet.

En af de första dagarna af April lemnade <i>Albatros</i> 
ön X. Under denna sin färd genom luften önskade den
icke att blifva sedd på någon punkt af jordklotet. Den
höll sig också nästan ständigt uppe bland molnen. Då
den anländt till Nord-Amerika, steg den ned till jorden
på en aflägsen punkt i den “fjerran vestern“.

Der erfor ingeniören, under det han iakttog det
djupaste incognito, något som säkert icke kunde annat
än glädja honom att höra, nemligen att Weldoninstitutet
just nu var redo att börja sina experimenter, och att
ballongen <i>Go ahead</i> med Onkel Prudent och Phil Evans
ombord skulle uppstiga från Filadelfia den 29 April.

Hvilket ypperligt tillfälle erbjöd sig icke nu att
tillfredsställa den hämdkänsla, som Robur och hans
kamrater kände i sitt innersta hjerta! En förskräcklig hämd,
som <i>Go ahead</i> icke skulle kunna undslippa! En
offentlig hämd, hvilken på samma gång skulle bevisa
luftskeppets öfverlägsenhet öfver alla ballonger och andra
apparater, hvilka hvilade på samma princip.

Se der orsaken hvarför luftskeppet i dag, liksom
en gam, hvilken högt upp ifrån luften störtar ned på
sitt rof, blef synligt öfver Fairmount-Park.

Ja, det var verkligen <i>Albatros,</i> lätt igenkännelig
till och med för dem, hvilka icke sett den förr!

<i>Go ahead</i> flydde fortfarande. Men den insåg snart,
att den icke skulle kunna undslippa medelst en
horisontal flykt. Derför sökte den också sin räddning i en
vertikal flykt, icke genom att försöka närma sig marken,
ty då skulle luftskeppet kunnat stänga dess väg, utan
genom att höja sig till ett luftlager, der den möjligen
icke skulle kunna uppnås. Detta var mycket djerft, men
på samma gång fullkomligt logiskt.

Emellertid började <i>Albatros</i> samtidigt höja sig. Som
den var betydligt mindre än <i>Go ahead</i> kunde man likna
den vid svärdfisken, som förföljer hvalen, eller
torpedobåten, som förföljer pansarfregatten, hvilken den tänker
spränga i luften med ett enda tag.

Med hvilken ångest märkte man icke detta! Inom
några ögonblick hade ballongen uppnått en höjd af
femtusen meter. <i>Albatros</i> hade följt dess uppstigande rörelse.
Den uppnådde snart ballongen och kretsade omkring
densamma i en cirkel, hvars omkrets minskades vid hvarje
slag. <i>Albatros</i> kunde tillintetgöra den med ett enda slag
genom att spräcka dess bräckliga omhölje. Då skulle
Onkel Prudent och hans följeslagare blifvit krossade
genom ett förfärligt fall!

Folkmassan, som stod stum och bäfvande, fattades
af denna slags fasa, som lägger sig som en tyngd på
bröstet, då man ser någon falla från en stor höjd. Det
förbereddes en strid i luften, en strid, i hvilken icke en
gång erbjöds samma utvägar till räddning som i en 
sjöstrid — den första i sitt slag, men som säkert icke
kommer att blifva den sista, emedan framåtskridandet är en
af lagarna i denna verlden. Och under det att <i>Go ahead</i>
på sin gondol förde de amerikanska färgerna, så hade
<i>Albatros</i> hissat sin flagga, den svarta, stjernbeströdda
duken med Robur eröfrarens gyllene sol i midten.

<i>Go ahead</i> tänkte nu försöka att undkomma sin fiende
genom att stiga ännu högre upp. Man kastade ut den
öfverflödiga ballasten. Ballongen höjde sig ånyo tusen
mejer. Den var nu icke annat än en punkt i rymden.
<i>Albatros,</i> som fortfarande följde ballongen, i det den
bibringade sina propellrar deras största möjliga
rotationshastighet, hade blifvit alldeles osynlig.

Plötsligt höjdes ett skri af fasa från jorden.

<i>Go ahead</i> syntes allt större och större, under det
att luftskeppet samtidigt sänkte sig. Denna gång var
det ett fall. Gasen, som vidgats ut för mycket i de
högre luftlagren, hade sprängt omhöljet, och ballongen,
som nu var till hälften uttömd, sjönk ganska hastigt.

Men luftskeppet modererade sina uppehållande
propellrars hastighet och sänkte sig lika snabbt. Det hann
fatt <i>Go ahead,</i> då denna endast var tolfhundra meter
från marken och närmade sig densamma sida vid sida.

Ville då Robur fullborda förstörelseverket?<sp> .... </sp>Nej!<sp> .... </sp>Han ville komma den till hjelp, han ville
rädda dess besättning!

Han manövrerade med sådan skicklighet, att
aeronauten Harry W. Tinder och hans medhjelpare kunde
kasta sig öfver på luftskeppets däck.

Men skulle då Onkel Prudent och Phil Evans
tillbakavisa Roburs hjelp, neka att låta sig räddas, af
honom? De skulle nog varit i stånd dertill! Men
ingeniörens folk störtade sig på dem och flyttade dem med
våld öfver från <i>Go ahead</i> till <i>Albatros</i>.

Derpå lösgjorde sig luftskeppet från ballongen och
blef stående orörligt, under det att den senare, som nu
var helt och hållet tom på gas, föll ned på träden i
parken, der den blef hängande som en ofantlig trasa.

En hemsk tystnad rådde bland åskådarna. Det
tycktes som om allt lif stannat af och som om alla höllo
andan. Flera hade slutit ögonen för att slippa se den
slutliga katastrofen.

Onkel Prudent och Phil Evans hade således åter
blifvit ingeniör Roburs fångar. Tänkte han nu, då han
återfått dem, ånyo föra dem med sig bort i rymden, der
det var omöjligt att förfölja honom? Man skulle kunnat
tro det.

Emellertid fortsatte <i>Albatros</i> att sänka sig till
jorden i stället för att höja sig till högre luftlager. Tänkte
ingeniören stiga ned till jorden? Man trodde så, och
folkhopen skingrade sig för att gifva plats åt <i>Albatros</i>
på midten af slätten.

Spänningen hade nått sin höjdpunkt.

<i>Albatros</i> stannade två meter från marken. Nu lät
ingeniörens röst höra sig, under det den djupaste
tystnad herskade rundt omkring:

— Medborgare i Förenta Staterna, — sade han, —
presidenten och sekreteraren vid Weldoninstitutet äro
ånyo i min makt. Om jag behöll dem qvar i mitt våld,
skulle jag endast begagna mig af min rätt att hämnas.
Men att döma af den ovilja, som upptändts hos dem
genom <i>Albatros’</i> framgångar, så förstår jag, att sinnena
ännu icke äro beredda för den genomgripande revolution,
hvilken eröfrandet af luftens rike en dag kommer att
medföra. Onkel Prudent och Phil Evans, ni äro fria!

Presidenten och sekreteraren vid Weldoninstitutet
samt aeronauten och hans medhjelpare behöfde endast
göra ett hopp för att uppnå marken. 

<i>Albatros</i> höjde sig genast ett tiotal meter öfver
folkhopen.

Derpå fortfor Robur:

— Medborgare i Förenta Staterna, — sade han, —
jag har gjort mitt försök, och min åsigt är nu den, att
man icke skall påskynda något, icke en gång
framåtskridandet. Vetenskapen bör icke gå seder och bruk i
förväg. Det är utveckling och icke omstörtning, som den
bör åstadkomma. Man får med ett ord aldrig komma
i förtid med något. Jag skulle till exempel i dag komma
för tidigt för att kunna göra min rätt gällande gent emot
alla dessa stridiga och delade intressen. Nationerna äro
ännu icke mogna för unionen.

Jag far således min väg och tar min hemlighet
med mig. Men den skall derför icke gå förlorad för
menskligheten. Den skall komma i besittning deraf den
dag, då den blir nog upplyst för att kunna draga fördel
deraf och nog vis för att ej missbruka den. Jag helsar
eder, medborgare i Förenta Staterna!

Nu piskade <i>Albatros</i> luften med sina sjuttiofyra
propellrar och förd af sina båda framdrifvande propellrar,
som bibringats deras största möjliga kraft, försvann den
mot öster, ledsagad af en hel storm af hurrarop.

De båda kollegerna, hvilka voro ytterligt förödmjukade 
och med dem hela Weldoninstitutet, gjorde det enda,
som återstod dem att göra: de gingo hem till sig, under
det att folkhopen, till följd af ett af dessa hastiga
omslag, var färdig att helsa dem med de hånfullaste
tillmälen, hvilka denna gång voro rättvisa!

— — — — — — — — — — — — — — — — —
<br>— — — — — — — — — — — — — — — — —

Och nu återstår alltjemt den frågan: “Hvem var
denne Robur? Skall man någonsin få veta det?“

Man vet det nu. Robur är framtidens vetenskap,
kanske till och med morgondagens. Det återstår för
framtiden att utvisa.

Hvad beträffar <i>Albatros,</i> så kan man undra, om den
ännu färdas genom rymderna uti detta luftens rike, som
man icke kan fråntaga densamma? Det är icke tillåtet
att tvifla derpå. Skall Robur eröfraren återkomma en
dag, som han sagt? Ja! Han skall återkomma för att
uppenbara hemligheten af en uppfinning, som kommer
att ändra de politiska och sociala förhållandena i hela
verlden.

Hvad beträffar sättet att röra sig i luften så tillhör 
framtiden luftskeppet och ingalunda luftballongen.

Det är åt <i>Albatros,</i> som det är förunnadt att på
allvar eröfra luften!

<img></img>
</chapter>







J. VERNE

————————

TILL
JORDENS
MEDELPUNKT

————————

INGENIÖR
ROBURS
LUFTFÄRD

————————
