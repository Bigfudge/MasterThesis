MÄNNISKAN
HENNES UPPKOMST
OCH UTVECKLING

AF

WILHELM LECHE

PROFESSOR VID STOCKHOLMS HÖGSKOLA

*

MED 378 ILLUSTRATIONER


AKTIEBOLAGET LJUS, STOCKHOLM 1909.
CENTRALTRYCKERIET, STOCKHOLM 1909.
FÖRORD

FEMTIO ÅR ha förflutit, sedan darwinismen, hundra sedan dess
upphofsman såg dagen. Vi böra således nu hafva det perspektiv,
som erfordras för att med tillräcklig fördomsfrihet kunna bedöma
räckvidden och värdesätta både den enbart naturvetenskapliga
och den allmänt kulturella betydelsen af Darwins lifsverk.

Föreliggande arbetes mål är visserligen ej en granskning af
den modärna utvecklingsläran i hela dess vidd. Dess uppgift är
trängre och intimare. Det vill söka visa, huru under inflytande
af denna lära vår uppfattning af oss själfva omgestaltats och
utbildats.

Kring detta spörsmål, kring frågan om människoblifvandet har
särskildt under de två sista årtiondena vuxit upp en enorm
litteratur ej blott af rent vetenskaplig utan ock af mer eller
mindre populär art.

Då jag med föreliggande arbete vågar ett försök att göra mina
landsmän förtrogna med denna fråga, är jag ingalunda omedveten
om de faror den biologiska forskningens resultat löpa, då de
flyttas ut ur den strängt vetenskapliga miljö, som sett dem
uppstå och passas in i en populär boks trånga ram. Mycket kan
genom en sådan omflyttning förvanskas. Ty vi böra minnas:
forskningen befinner sig ständigt i rörligt, i flytande
tillstånd -- det är dess lifsvillkor; intet af dess kapitel bör
någonsin anses definitivt afslutadt, fullfärdigt. Oföränderlig
är endast dogmen, vetenskapens diametrala motsats. Vi inse
därför ock, huru lätt den populariserande skriftställaren --
helst om han ej med egna händer öst ur källan -- i sin sträfvan
att göra ämnet klart och lättfattligt kan åt den bild, han
vill återgifva, förläna skarpare och bestämdare konturer,
än den i verkligheten äger.

Men äfven svårigheter af annan art ha biologiska
framställningar, som vända sig till en större läsekrets, att
öfvervinna. Om populära framställningar på biologiens skilda
områden ej ännu lyckats eröfra en så tryggad ställning inom
det fashionabla vetandet som t. ex. kultur-, konst- eller
litteraturhistorien redan sedan länge kunnat glädja sig åt,
och om särskildt den litterärt mera kräsna delen af vår
allmänhet ännu förhåller sig tämligen kylig gentemot dylika
skildringar, så har detta flera orsaker. Antingen förutsätta
sådana framställningar en kunskap om och ett intresse för en
del biologiska detaljer, som man ej har rättighet att fordra af
en läsare, hvilken med utgångspunkt af det vetande, som under
rubriken natural historia för ej länge sedan bjöds i skolan,
vill söka stifta bekantskap med några af den modärna biologiens
resultat och åskådningar. Eller ock bjudes
man på stenar i stället för bröd; man bjudes på isolerade
fakta, på ett empiriskt råmaterial, som väl förmår värma
den professionelle naturforskarens hjärta, men som förblir
fullkomligt onjutbart för den, hvilken utan att vara biolog
söker efter något, som ju naturvetenskaperna borde kunna lämna:
ett underlag för en sund, rationell lifsuppfattning.

Lika väl som en för vidlyftig och för tung teknisk apparat ofta
försvårar förståelsen, kan å andra sidan en framställning,
som blott snuddar vid det faktiska underlaget och endast ger
de färdiga resultat, till hvilka vetenskapen på sin närvarande
ståndpunkt kommit, enligt min uppfattning ej sägas till fullo
ha uppnått sitt mål. Ty i detta torde som ett väsentligt moment
äfven ingå att, så vidt görligt, gifva läsaren en föreställning
om,på hvilka vägar dessa problem blifvit lösta, på hvilka fakta
svaren stödja sig. Ty blott då kan äfven lekmannen vinna ett
någorlunda själfständigt omdöme om graden af de ifrågavarande
svarens tillförlitlighet.

Och just detta är en fordran, som ej torde kunna efterskänkas,
då det gäller att kläda problemet människan i populär dräkt.

Att det hör till biologens åligganden att låta framför andra
<i>detta</i> problem bli kändt af den utanför fackkretsarna stående,
kulturellt intresserade allmänheten, behöfver ej diskuteras. Jag
anför blott <i>ett</i> men afgörande argument: frågan om människans
uppkomst och utveckling utgör ju ett af de väsentligaste
underlagen för vår världsåskådning -- och denna bör väl ej
vara ett vetenskapsmännens lyxföremål utan en den tänkande
mänsklighetens nödvändighetsartikel.

Ledd af dessa synpunkter har jag ansett, att läsaren i första
hand bör få klart besked om beskaffenheten och bärvidden af de
insamlade naturvetenskapliga fakta på biologiens skilda områden
som vi i närvarande stund förfoga öfver, då det gäller att
lösa frågan om människan, hennes härkomst, hennes utveckling,
hennes framtid.

Dessa fakta samt de slutsatser, som omedelbart framgå ur en
jämförelse och kombination af samma fakta, utgöra detta arbetes
väsentligaste innehåll. Framställningar af sådana hypoteser, som
söka lösa problem, för hvilkas lösning det faktiska underlaget
ej ännu är förhanden, saknas där emot i allmänhet; sålunda
återfinnas ej här många af de vidt gående och betydelsefulla,
men ännu så länge endast hypotetiskt lösbara frågor, som utgöra
föremål för det aktuella forskningsarbetet och som stundom äfven
upptagits till behandling utanför facklitteraturen. Där läsaren
i det följande någon gång stöter på en hypotes, hvilken tagits
med, enär den blifvit uppställd såsom vägledande för kommande
undersökningar, har jag bemödat mig att låta den framträda och
gälla för hvad den är, aldrig såsom en tryggad vetenskaplig
besittning.

Men, ehuru frågan om människans uppkomst och utveckling är
grundläggande vid uppbyggandet af vår världsåskådning, är
den från rent biologisk ståndpunkt i själfva verket blott
ett specialfall i en oändligt lång kedja af motsvarande
företeelser. En undersökning af detta speciella fall skulle
därför, lösryckt ur sitt naturliga sammanhang, bli mer eller
mindre obegriplig och föga gifvande. För att denna detalj --
människan -- skall bli naturvetenskapligt begriplig fordras,
att vi förskaffa oss en inblick i de

grundlagar, som behärska vardandet inom den organiska
naturen. Därför är det första kapitlet ägnadt åt den allmänna
utvecklingsläran och i de öfriga ha de enstaka skedena i
människoutvecklingen städse bragts i förbindelse med de
allmänna synpunkterna. Ur mitt för några år sedan utkomna
arbete »Några blad ur organismernas utvecklingshistoria», där
en populär framställning af flera allmänna biologiska frågor
i allmänfattlig form lämnats, ha fördenskull ock delar med
tillhörande illustrationer oförändrade eller något modifierade
hämtats.

Föreliggande arbete får sålunda i viss mån en dubbel
uppgift. Förutom att lämna en kort framställning af inbörden af
de fakta, som skola lära oss förstå vår egen urhistoria, skulle
jag önska att genom denna bok inom vidare kretsar väcka sympati
och intresse för den modärna biologien, dess tankegång och
dess syften. I olikhet med den beskrifvande naturalhistorien,
som i samlande och beskrifning af naturhistoriska detaljer, af
olika djurarter, enstaka anatomiska fakta m. m. ser sitt mål,
är för den del af biologien, som är kännetecknande för vår tids
forskningsarbete, alla dessa fakta blott medlet, ej målet. Dess
mål är att genom att logiskt sammanbinda dessa fakta ur dem
draga slutsatser och allmänna lagar och dymedelst gifva oss
en förklaring af vår egen och våra medvarelsers tillkomst och
utveckling. Och en sådan vetenskap torde kunna göra anspråk
på att ingå i tänkande samtidas intressesfär.

För biologen erbjuder denna bok intet nytt såvida ej dit
kan räknas det här gjorda försöket att åt en del biologiska
forskningsresultat, som hittills ej fått öfverskrida det
vetenskapliga laboratoriets tröskel, gifva en allmänfattlig
form.

I mitt bemödande att göra de här behandlade frågorna
tillgängliga och njutbara har jag på det verksammaste
blifvit understödd både af min förläggare, som med
största tillmötesgående och frikostighet ställt ett rikt
illustrationsmaterial till mitt förfogande, som ock af
tecknerskan vid Stockholms Högskola, fröken Elsa Rosenius,
som med omsorg och förståelse utfört i arbetet förekommande
teckningar.

Alla de figurer, där ej i underskriften annorlunda angifvits,
äro originalbilder, till större delen tecknade eller
fotograferade efter preparat i Högskolans zootomiska institut.



Stockholm den 1 januari 1909.


<b>Wilhelm Leche.</b>

                          <b>INNEHÅLLSFÖRTECKNING.</b>

      Förord  .........................................Sid.   I

   I. Descendensteorien  ............................... »    1

  II. Människan och ryggradsdjuren. Ryggradsdjurstypens 
      olika utbildningsgrader  ......................... »   25

 III. De utdöda varelsernas vittnesbörd ................ »   44

  IV. Människan i den jämförande anatomiens ljus ....... »   82

   V. Fosterutvecklingens vittnesbörd .................. »  102

  VI. Människokroppens rudimentära organ ............... »  145

 VII. Hjärnan .......................................... »  167

VIII. Människan och hennes närmaste släkt .............. »  183

  IX. De första människorna ............................ »  215

   X. Apmänniskan från Java. -- Framtidens mänsklighet . »  255

                                   I.

                          DESCENDENSTEORIEN.


Descendensteoriens uppkomst, genombrott, dess naturvetenskapliga
och allmänt kulturella betydelse. -- Darwins lära. -- Nyare
strömningar inom descendensläran.




ENDAST <i>den</i> forskning, som sysselsätter sig med frågan om
mänsklighetens ändamål och lycka, tillerkänner Leo Tolstoi
namnet af verklig vetenskap; alla andra kunskaper och sköna
konster äro gagnlösa, ja skadliga förströelser. Om ock ej
många torde hylla denna den store ryssens uppfattning, så kan
å andra sidan ej förnekas, att om få begrepps innebörd råder
större oklarhet, att med få termer drifves ymnigare missbruk
än med ordet »vetenskap». Af den gängse skoldefinitionen,
att vetenskap är »likartade detaljkunskapers sammanfattning
till ett ordnadt och på organiskt sätt sammanhängande helt»,
blir man ej stort klokare. Skilda vetenskapers metoder äro
lika olika som deras mål.

Kanske kan man förenkla frågan genom att antaga Schillers
karaktäristik af vetenskapen och dess idkare:


           »Einem ist sie die hohe, die himmlische
           Göttin, dem Andern Eine tüchtige Kuh, 
           die ihm mit Butter versorgt.»


På prosa således: vetenskaper kunna bedrifvas i ett
praktiskt-materiellt intresse eller ock i ett uteslutande
teoretiskt eller, om man så vill, ideelt syfte -- hvarvid vi
lämna oundersökt, huruvida och i hvad mån i det förra slaget
alltid ingår ett moment äfven af det senare.

Ej heller skola vi försöka gradera värdet af de vetenskaper,
åt hvilka vi i det dagliga lifvet gifva denna titel. Alla
äro vi ju ense om de forskningars eminenta betydelse och
välsignelse för mänskligheten, hvilkas resultat medelbart
eller omedelbart kunna tillgodogöras af läkekonst, industri,
rättskipning, landtbruk, samfärdsel m. m.

Biologien, läran om de lefvande varelserna, kan däremot endast
delvis räknas till denna kategori. Ty om ock arbetet inom
enstaka biologiska discipliner utgör underlaget för vissa delar
af medicinen, skogsskötseln, fiskerinäringen etc., så finnas
andra biologiens grenar, hvilka man ej utan fromt bedrägeri kan
tillerkänna någon omedelbar »praktisk» betydelse. Men bland
dessa senare äro just de, som kanske äro mest kännetecknande
för den moderna biologien. Af dessa de nyaste och i våra dagar
flitigast odlade riktningarna nämna vi här i främsta rummet
den jämförande anatomien och embryologien samt fylogenien
(släktskapsläran).


--------------------------------------------------------------------------------

Människan.                                                1
Hafva sistnämnda forskningsarter ej ingripit i de yttre
sidorna af vårt kulturlif, så utöfva de till gengäld ett 
så mycket betydelsefullare, ja afgörande inflytande på vår
tidsålders andliga skaplynne: det är de, som utgöra den
förnämsta grundvalen för vår världsåskådning.

Men är det så -- och den kommande framställningen gör anspråk
på att ådagalägga detta --, måste tydligen ett problem, som vår
berättigade egoism alltid ansett och anser för kardinalpunkten
i hvarje världsåskådning, problemet <i>människan</i> -- de sekelgamla
frågorna: hvarifrån har hon kommit? hvilken är hennes ställning
i världsalltet? hvart går hon? -- detta problem måste i främsta
rummet vänta sin lösning af biologiens nyss nämnda grenar.

Som emellertid biologien i sin nuvarande form och omfattning är
en ganska ung vetenskap, kunna vi förstå, hvarför den först på
senaste tider fått utslagsrösten vid bedömandet af människans
väsen. Detta blir särskildt tydligt, om vi kasta en blick på
uppkomstsättet af våra dagars biologi, hvarvid vi naturligtvis
kunna bortse från de botaniska ämnesgrupperna.

Biologiens olika grenar ha utvecklats delvis fullkomligt
oberoende af och skilda från hvarandra; somliga ha uppkommit
som delar af andra vetenskaper. Sålunda sysselsatte sig de,
som fordom par préférence betecknades som zoologer, ända
in i förra århundradet så godt som uteslutande med studiet
af djurformernas yttre och deras lefnadssätt. Anatomien och
embryologien däremot -- af hvilka den förra behandlar människo-
och djurkroppens byggnad i utbildadt tillstånd, den senare
fosterkroppens byggnad -- hafva uppkommit och erhållit sin första
utbildning i en annan vetenskaps, i medicinens, tjänst. Det var
läkaren, som, då han i forna tider ej kunde erhålla människolik
för sina studier, i stället och som en ersättning undersökte
djurkroppens byggnad. Så förvärfvades småningom ej obetydliga
kunskaper om djurens, särskildt de högres, organisation och
fosterutveckling. Men det var först under förra hälften af
1800-talet som dessa kunskapsgrenar, riktade med resultaten
af nyare, målmedvetna undersökningar, sammansmälte med äldre
tiders zoologi till en enhetlig vetenskap.

Äfven fysiologien (läran om djurkroppens olika funktioner)
har utvecklats i och för medicinens tjänst. Blott en gren af
densamma: psykologien, forskningen rörande organismernas
själslif, har uppstått alldeles skild från all annan
naturvetenskap och ända till för några årtionden sedan
betraktats som tillhörig filosofien.

Forna dagars antropologi (ordagrant öfversatt: läran om
människan) var ej heller någon naturvetenskap utan likaledes
en del af filosofien. Och det visdomens yppersta bud, som stod
inristadt på templet i Delfi: Känn dig själf! hade helt visst
mera afseende på det rent själsliga och moraliska elementet
hos människan än på de sidor, som företrädesvis sysselsätta
våra dagars antropologi.

Med nödvändighet följer ju ock af hela vår kulturs
utvecklingsgång, att frågan rörande människans väsen först
måste ligga inom de religiösa föreställningarnas och den
metafysiska spekulationens område. Människan ansågs 
ju vara skapelsens mål och till sitt väsen skild från alla
andra varelser. Att Copernicus' lära beröfvade jorden
sin centrala plats i universum, rubbade tills vidare ej
människans tro på sin egen undantagsställning. Först när
iakttagelser på naturvetenskapens skilda områden börjat skaka
de gamla lärobyggnadernas grundvalar, föll ock nytt ljus på
människoproblemet; tviflet banade väg för förståelsen. Men
blott småningom frigjorde sig studiet af människans själs-
och kroppsegenskaper från teologiens och metafysikens
förmynderskap. Ty medan hvilka andra varelser som helst
med jämnmod betraktades och behandlades såsom hörande till
naturvetenskapens domän, så spelade, när frågan gällde
människan, fortfarande sagda auktoriteter in och förryckte
synpunkterna. Samme forskare, som med bibehållet sinneslugn och
full objektivitet kunde konstatera de mest öfverraskande fakta
rörande t. ex. en flugarts uppkomst och familjeförhållanden,
lät, så snart människan utgjorde undersökningsobjektet,
sidoinflytelser från allt annat än vetenskapligt håll grumla
forskningens resultat.

Öfvertygelsen att människan i naturvetenskaplig mening tillhör
djurriket har först under förra århundradet blifvit allmännare,
tack vare fördjupandet af vårt biologiska vetande. Sålunda
ställdes hela frågan rörande människans natur på bredare basis
då i förra hälften af 1800-talet mikroskopiska och embryologiska
undersökningar ådagalade den grundväsentliga öfverensstämmelsen,
enheten i alla organismers byggnad och utveckling. De nya och
betydelsefulla förvärf, med hvilka vid sagda tid paleontologien
(läran om förflutna jordåldrars växt- och djurvärld) riktade
biologien, återverkade i sin mån på uppfattningen af människan.

Men för att frigöra vår forskning och oss själfva från en
auktoritet, hvilken alltför länge ställt sig hindrande i vägen
för en fördomsfri granskning af människans väsen -- för att
en gång för alla bannlysa miraklet ur vår uppfattning om oss
själfva och våra medvarelser kräfdes ej blott nya fakta utan
framför allt genombrottet af en ny princip, en omvärdering
af hela vår syn på lifvet. Denna nya lifssyn, denna <i>vår</i> tids
lifsåskådning har gifvits oss genom den lära, som är känd under
namnen <i>descendensteorien, härstamnings</i>- eller <i>utvecklingsläran</i>.

Genom descendensteoriens genombrott har den biologiska
forskningen vunnit ett innehåll och en allmän kulturhistorisk
betydelse, som forna tiders naturalhistoria fullkomligt
saknade. Ty biologien sträcker numera sitt inflytande vida
utöfver den egentliga naturvetenskapens råmärken. Denna läras
allmänna grunddrag bilda sålunda ej allenast utgångspunkten för
alla undersökningar rörande den föreliggande frågan, människans
uppkomst och natur, utan ha ock rättmätiga anspråk på att som en
viktig beståndsdel ingå i det i öfrigt så sväfvande begreppet:
allmän bildning.

Grundtanken i all descendensteori kan på samma gång kort
och korrekt återgifvas på följande sätt. Det finnes ett
släktskapsförhållande, ett verkligt, ej blott tänkt samband
mellan <i>alla</i> lefvande varelser, som befolka och befolkat vår
jord. Detta släktskapsförhållande beror enligt descendensteorien
därpå att organismerna hafva utvecklats den ena ur den andra
eller ur gemensamma stamformer, ej skapats fullfärdiga och
oberoende af hvarandra. De s. k. arterna inom växt- och
djurvärlden äro således ej 
oföränderliga utan hafva fastmera under loppet af jordens
utveckling genomgått en rad af omdaningar, utvecklats ur
andra, i allmänhet enklare arter. I motsats till det förr
inom biologien härskande åskådningssättet nöjer sig således
descendensteorien ej med att betrakta de olika former, i hvilka
det organiska lifvet kläder sig, såsom gifna, utan desamma
uppfattas såsom produkter af en utvecklingsprocess. Biologiens
förnämsta och egentliga uppgift från descendensteoriens
ståndpunkt blir således att utforska lagarna för denna
utveckling.

Visserligen är <i>den</i> form af descendensteori, som numera ingår
i vår på erfarenhetsvetenskaperna grundade världsåskådning,
ett barn af 1800-talets senare hälft. Som emellertid
denna uppfattning af den organiska världen är den enda,
som öfverensstämmer med vår berättigade fordran på ett
orsakssammanhang i naturen, är det ingalunda öfverraskande,
att själfva dess princip, d. v. s. antagandet af ett genetiskt
samband mellan de olika organismerna, en de högre lifsformernas
uppkomst ur de lägre, redan framträder i en eller annan
form hos några af forntidens forskare såsom Anaximander och
Empedokles. Att naturen ej känner några verkliga luckor,
att således alla ting förbindas genom mellanformer, är en
sanning, som redan den arabiska spekulationen under medeltiden
framhåller.

Fig. 1. Jean Baptiste Pierre de <i>Lamarck.</i> 
               (1744-1829).
Professor vid museet i Jardin des plantes i Paris. 

Har således den moderna descendensteorien liksom hvarje
annan kulturuppfattning haft sina mer eller mindre starkt
utpräglade historiska föregångare, ur hvilka den utvecklats,
verkar det dock i hög grad öfverraskande, att utvecklingstanken
kunde så godt som fullständigt försvinna ur biologien för
att först vid 1700-talets slut åter dyka upp. Visserligen
hade den franske naturforskaren Buffon redan 1750 uttalat,
att djuren kunde ombildas genom yttervärldens inflytande,
och äfven Linné har framkastat den förmodan, att nya arter
under tidernas lopp skulle kunna uppkomma genom korsning af ett
fåtal ursprungliga arter. Descendensprincipen slog dock härmed
ej igenom. Artbegreppet, sådant det formulerats af Ray och
Linné uteslöt begreppet utveckling, ty enligt den senare äro
»arterna så många som de i begynnelsen skapade olika formerna».
Problemet var emellertid åter uppställdt och pockade på en
lösning. Och som läran om den organiska formens oföränderlighet
ej var egnad att tillfredsställa den,

som trängtade efter lifsförståelsen, se vi, huru vid
denna tidpunkt -- i slutet af 17- och början af 1800-talet -
descendensprincipen tages upp till behandling samtidigt från
skilda håll. Engelsmannen Erasmus Darwin, fransmännen Lamarck
och Etienne Geoffroy-Saint-Hilaire och bland tyskarna ingen
mindre än Goethe -- för att här blott nämna de mest bemärkta
namnen -- hafva, delvis oberoende af hvarandra och på delvis
skilda vägar, sökt påvisa, att lifvets skiftande former hafva
ett gemensamt ursprung.

Det för sin tid betydelsefullaste och fullständigast
genomförda försöket att gifva naturvetenskapliga skäl
för descendensprincipen och att påvisa bestämda naturliga
orsaker till organismernas småningom försiggående förändringar
lämnades af Lamarck i hans 1809 utgifna »Philosophie zoologique».
Lamarck söker dessa orsaker i förändrade lefnadsvillkor, som
framkallats af de förändringar vår jord under sin utveckling
genomgått. Dessa förändringar ha dels omedelbart inverkat på
kroppsbyggnaden dels och företrädesvis medelbart, i det på
grund af nya lefnadsvillkor djuren komma att göra ett olika
bruk af sina organ: de organ, som användas mycket, uppnå en
stark utbildning, medan andra, som mindre eller ej alls tagas
i anspråk, småningom försvagas och bli förkrympta.

Fig. 2. <i>Goethe.</i>
(1749-1832).

Att ett allt famnande snille sådant som Goethe, som gifvetvis
ej kunde känna sig tillfredsställd af skapelsedogmen, mäktigt
måste gripas just af den just då aktuella descendensfrågans
universella betydelse, kan ej öfverraska. I själfva verket hör
Goethe till descendensteoriens pioniärer, äfven om han endast i
ringa mån deltagit i denna teoris vidare utformande. På hvad
sätt han närmare tänkt sig den »urtyp», som skulle ligga
till grund för alla varelser, skola vi här ej undersöka;
ur flera af hans skrifter framgår emellertid, att han var
öfvertygad om en småningom försiggående utveckling af växt- och
djurarterna. Som kännetecknande för Goethes djupa öfvertygelse
om enhetligheten, om utvecklingssammanhanget inom den organiska
naturen må här uttryckligen framhållas, huru denna öfvertygelse
förde honom till en ur principiell synpunkt viktig anatomisk
upptäckt. Hittills hade det gällt som ett af skiljemärkena
mellan människan och djuren, att människan saknade den hos
alla ryggradsdjur förekommande mellankäken. Enär ett sådant
faktum skulle vara,


om ock ej fullkomligt oförklarligt, så dock mycket
osannolikt för den, som var öfvertygad om en grundväsentlig
öfverensstämmelse i den organiska världen, skred Goethe
målmedvetet till en förnyad undersökning af denna fråga och
lyckades också påvisa, att hos människofostret uppträder såsom
själfständig skelettdel en mellankäk, hvilken först senare
sammanväxer med öfverkäken.

Fig. 3. Georges <i>Cuvier. </i>
         (1769-1832).
Professor i jämförande anatomi vid museet i Jardin des 
plantes i Paris, statsråd, Pair af Frankrike m. m.

Huru entusiastiskt samme Goethe, som förhöll sig afvisande
gentemot franska revolutionens mission och ganska kylig
inför Tysklands patriotiska resning mot Napoleon, hälsade
descendensprincipens genombrott, och hvilken stor kulturell
betydelse han tillmätte denna händelse belyses af en åtminstone
till sin kärna autentisk episod, som berättas af en af
hans vänner Soret. Underrättelsen att julirevolutionen 1830
kullstjälpt bourbonernas tron hade nyss anländt till Weimar,
då vid ett besök Soret mottages af Goethe, då åttioettårig,
med utropet: »Nå hvad tänker Ni om denna händelse! Vulkanen
har kommit till utbrott och frågan behandlas ej längre inom
stängda dörrar.» Soret, som trodde att Goethe syftade på den
politiska omhvälfningen, svarade: »Ja, det är en förskräcklig
historia! Men hvad kunde man vänta annat med en sådan ministär
än att det hela skulle sluta med den kungliga familjens 
störtande.» »Vi tyckas alls inte förstå hvarandra», genmälde
Goethe. »Jag talar alls inte om de där människorna; för mig är
det fråga om helt andra ting. Jag talar om den i Akademien
offentligen utbrutna, för vetenskapen så betydelsefulla 
striden mellan Cuvier och Geoffroy-St.-Hilaire. -- Saken är af
högsta betydelse, och Ni kan ej göra Er någon föreställning om,
hvad jag känner vid underrättelsen om sammanträdet i Akademien
den 19 juli. -- Det bästa är, att den af Geoffroy i Frankrike 
införda syntetiska naturbetraktelsen ej mera kan undertryckas.»

Men enligt de flesta samtidas mening hembars segern i denna
strid ej af Geoffroy utan af Cuvier, hvilken, frejdad som en
af den jämförande anatomiens och paleontologiens grundläggare,
väpnat sig med sin tids hela naturvetenskapliga lärdom för
att föra den gamla lärans talan.

Och nekas kan ej, att <i>den</i> tidens biologi ej ännu ägde ett
underlag, som var bredt och starkt nog för att uppbära den
utvecklingslära, som hägrat för några framsynta mäns blickar.
På 1830-talet inträdde också en reaktion: mera allmänt slog
man sig åter till ro med att konstatera och samla fakta
för deras egen skull. Under de tre årtionden (1830-1860),
som följde på den s. k. naturfilosofiska tiden, hopades genom
talrika specialundersökningar ett stort forskningsmaterial på
biologiens alla områden. Det var ej ensamt artkännedomen, detta
tidigare perioders skötebarn, som tillväxte; betydelsefullare
och mera fruktbringande blef den rad af upptäckter inom
cellära, embryologi och anatomi, hvilka känneteckna det
ifrågavarande tidsskedet. Det var företrädesvis denna periods
biologer, som insamlade det material, af hvilket den moderna
descendensteorien, arftagerskan till den af flertalet beledda
eller ringaktade naturfilosofien skulle uppföras.

Att tiden nu verkligen blifvit »mogen» för utvecklingstankens
genombrott eller med andra ord (och för att undvika denna
ofta missbrukade bild): att alla dessa massvis anhopade
fakta kunna blifva <i>begripliga</i>, blott om de skärskådas från
ståndpunkten af denna princip -- detta bevisas på rent af
tendentiöst sätt redan af den anmärkningsvärda omständigheten,
att tvenne forskare, Darwin och Wallace, fullkomligt oberoende
af hvarandra och arbetande med skiljaktigt material, kommit till
en descendensteori, som i allt väsentligt stöder sig på samma
grunder, ja t. o. m. använder delvis identisk terminologi. Denna
händelse illustrerar för resten ett inom vetenskapernas historia
ej sällan iakttaget fenomen: huru de stora upptäckterna
långsamt förberedas af tusen flitiga hjärnor och händer,
huru de långsamt mogna för att skördas af de utvalda -- och de
utvalda hafva alltid varit de, som förmått tyda tidens tecken.

Fig. 4. Charles <i>Darwin.</i>

Men den nu funna tydningen af utvecklingsproblemet hade
gifvetvis legat i luften redan tidigare eller med andra
ord: den hade varit nära att framtvingas af det biologiska
materialets beskaffenhet redan före 1858, då Darwin och
Wallace framträdde. Såsom det <i>efter</i> offentliggörandet af
deras arbeten visade sig, hade nämligen väsentliga drag af
deras teori uttalats af tvenne deras landsmän, nämligen 1813
af Wells och 1831 af Patrick Matthew. Men ingen af dessa män
tyckes hafva varit medveten om, att han varit lösningen af
ett världsproblem på spåren. Deras arbeten buro ingen frukt.

Charles Robert Darwin föddes i Shrewsbury d. 12 februari
1809. Han hade godt att brås på: hans farfader Erasmus Darwin
var den redan 
nämnde, på sin tid mycket uppmärksammade författaren
af ett arbete, i hvilket han söker påvisa ett verkligt
släktskapsförhållande mellan de olika djurformerna, en gradvis
skeende ombildning och förädling af dem; hans morfader var den
framstående och äfven utanför England mycket uppburne Josiah
Wedgwood, en af banbrytarna inom den keramiska konstindustrien.

Under uppväxtåren antydde knappast något den blifvande
reformatorn. Sport, jakt och insektsamlande upptogo under
studentåren en rundlig del af hans tid. Då hans far önskade,
att han skulle välja något yrke, och sedan den unge Darwin ej
visat någon håg för läkarens kall, bestämdes, att han skulle
bli -- präst. Så kom det sig, att den enda akademiska examen
Darwin aflade var en teologisk! »Denna min faders önskan
»säger han, »blef heller aldrig formligen uppgifven, men
dog en naturlig död samma dag jag lämnade Cambridge för att
följa med Beagle som naturforskare.» Ett engelskt örlogsfartyg
med detta namn utrustades nämligen 1831 för att företaga en
världsomsegling. Denna resa varade till 1836 och betecknar
vändpunkten i Darwins lif, som nu fått ett rikt och målmedvetet
innehåll.

Fig. 5. Alfred Russel <i>Wallace</i> (f. 1822),
            engelsk biolog.


Under de närmaste åren efter sin återkomst till England utgaf
han en hel rad arbeten på skilda naturvetenskapliga områden,
resultaten af hans forskningar under världsomseglingen, hvilka
arbeten tillförsäkrade sin författare en aktad plats bland
samtidens naturforskare.

Men för honom själf och för vår tids kultur låg dock betydelsen
af hans färd med Beagle vida djupare. Det var de under denna
resa gjorda iakttagelserna och mottagna intrycken, som förde
honom in på hans forskningar om lagarna för den organiska
utvecklingen.

Sedan han dragit sig tillbaka till en liten landtgård i byn
Down, arbetade, experimenterade, tänkte han under tjugoett år på
detta problem. Då inträffade 1858 den ofvan antydda händelsen,
som tvingade Darwin att träda fram med sitt verk. En engelsk
zoolog, Alfred Russel Wallace, hvilken varit sysselsatt
med zoologiska undersökningar å indiska arkipelagens öar,
öfversände nämligen till Darwin ett manuskript, som innehöll
en teori om arternas uppkomst, hvilken hade till utgångspunkt
i hufvudsak samma principer, som Darwin användt i ett redan
1841<footnote>rad 3 nedifrån står: 1841, läs: 1844</footnote> färdigskrifvet, men icke utgifvet arbete. För att ej synas
beröfva Wallace företrädet ville nu Darwin låta offentliggöra
blott dennes arbete, men ej sitt eget.


Lyckligtvis förmådde dock två af århundradets mest framstående
naturforskare, geologen Lyell och botanisten Hooker, hvilka
sedan flera år kände till Darwins arbete, att öfvertala denne
att i det engelska Linnéanska sällskapets skrifter samtidigt
med Wallace's uppsats jämväl låta trycka ett kort utdrag ur
sitt eget arbete. Redan året därpå (1859) utgaf Darwin såsom
själfständig bok ett nytt, vida utförligare utdrag ur sitt
manuskript under


Fig. 6. <i>Vild klippdufva</i> (i bildens midt) <i>och nåqra raser af
dess ättling, den tama dufvan</i>.


titeln: Om arternas uppkomst genom naturligt urval. »Det
är tvifvelaktigt», yttrar en af Darwins biografer, Huxley,
»huruvida någonsin en bok -- med undantag af Newtons Principia
-- har åstadkommit en så stor och hastig revolution inom
vetenskapen eller gjort ett så djupt intryck på den allmänna
meningen. Den uppväckte en oppositionsstorm på samma gång
den från andra håll skördade entusiastiskt bifall.» Första
upplagan blef slutsåld samma dag, den utkom. Ständigt utgifvas
nya upplagor af denna bok, som blifvit öfversatt till de flesta
europeiska språk.



Darwins senare arbeten -- och en ståtlig rad sådana följde på
det sistnämnda -- röra sig alla mer eller mindre omedelbart om
detta spörsmål, om det organiska lifvets utveckling; teorien
fördjupas och tillämpas på skilda områden. De sista fyrtio åren
af hans lif voro för honom på samma gång en enda arbetsdag som
en oafbruten kamp mot en tärande och tröttande sjukdom. Han
dog den 19 april 1882. I de efter hans död utgifna brefven och
dagboksanteckningarna träder oss till mötes en blid, stillsam,
nästan blyg personlighet, en kunskapstörstande, i bästa mening
frisinnad, men först och främst oaflåtligt arbetande och
tänkande forskare. Fyra år före sin död fogade han följande
ord till sin själfbiografi: »För min del tror jag, att jag
handlat rätt, då jag gjort mitt lif till en oafbruten arbetsdag
i vetenskapens tjänst. Jag känner det ej, som om jag hade någon
stor synd att ångra; men åter och återigen måste jag beklaga,
att jag icke gjort mina medvarelser mera direkt godt.» 
Hans sista ord på dödsbädden voro: »Jag är ingalunda rädd för
att dö.» Han ligger begrafven i Westminster Abbey, Englands
Pantheon, nära intill Isaac Newtons graf.

Fig. 7.

Äfven med fara att brista i courtoisie mot några ärade samtida,
kan jag ej undertrycka den misstanken, att användningen af
de darwinistiska slagtermerna: kamp för tillvaro, naturligt
urval o. a. är mera spridd än kännedomen om darwinismens
innebörd. Ganska allmän är emellertid känslan af, att denna
lära utöfvat och fortfarande utöfvar ett omätligt inflytande på
vår tids åskådnings- och tänkesätt. Detta skäl lika mycket som
dess betydelse för den speciella fråga, vi här ha att lösa,
bestämma mig för att i allmänna drag skissera darwinismens
väsentligaste innebörd.


Darwin utgår vid sina undersökninaar från de förändringar,
våra husdjur och odlade växter undergå genom människans
åtgörande. Af flertalet husdjur och odlade växter finnas
talrika raser eller varieteter. Stundom äro dessa varieteter
så olika såväl sin stamform som sinsemellan, att de, om de
anträffades i naturen, skulle tillerkännas rangen af »goda
arter», måhända föras till skilda släkten. Emellertid veta vi,
att ej hvarje ras härstammar från en särskild vild art, utan
att de kultiverade raserna äro produkter i somliga fall af <i>en</i>,
i andra af några få vilda stamformer. 
Ett belysande exempel erbjuder vår tamdufva (fig. 7). Af denna
finnas enligt uppgift åtminstone 20 hufvudraser. Samtliga
dessa härstamma bevisligen från en och samma vilda art, den
flerstädes i Europa förekommande klippdufvan. Men det stora
flertalet af tamdufvans raser skiljer sig högst betydligt från
sin stamform, och detta ej blott i det yttre utan ock till
inre delar (hufvudskålens form, refbenens bredd och antal,
ryggkotornas antal m. m.). Lyckas individer af dessa dufraser
undandraga sig människans inflytande och blifva de i tillfälle
att korsas med hvarandra, så uppträda åter -- förr eller senare
och i högre eller lägre grad -- de för den vilda klippdufvan
kännetecknande egenskaperna, såsom de förvildade dufvorna på
våra gator otvetydigt ådagalägga, ty dessa hafva oftast

Fig. 7. Denna och föregående bild framställer 8 exemplar af en 
<i>skalbagge (ekoxen</i>, Lucanus cervus), alla hanar och förminskade
lika mycket;  <i>bilden visar ett exempel på individuell variation
inom samma art</i> (efter Boas)


mer eller mindre fullständigt återtagit stammoderns kostym:
den skifferblå färgen med två svarta band på vingarna och ett
sådant öfver stjärten.

Dessa betydande afvikelser från stamformen uppkomma därigenom,
att alla djur och växter äga förmåga att förändras i olika
riktningar, att variera; så består en kull hundvalpar eller
kattungar knappast någonsin af fullkomligt öfverensstämmande
individer. Af denna egenskap, af variabiliteten, begagnar sig
människan och utväljer till fröplantor och afvelsdjur blott
eller företrädevis de individer, hvilka i högsta möjliga
grad äga de af henne önskade eller för henne gagneliga
egenskaperna. När sålunda en djuruppfödare önskar erhålla
får med fin ull, utväljer han inom hela fårhjorden till
afvelsdjur endast de individer, hvilka i detta afseende äro
bäst utrustade och som kunna nedärfva ifrågavarande företräden
på afkomman. Af de urvalda djurens afkomma låter han återigen
blott de individer få fortplanta släktet, som fullständigast
motsvara hans fordringar i ifrågavarande hänseende. Genom att
på detta sätt i hvarje generation blott utvälja de individer,
som hafva den finaste ullen, erhåller han slutligen en fårstam,
som med afseende på ullens beskaffenhet kan skilja sig högst
väsentligt från stamformen. När sålunda genom ett under flera
djurgenerationer fortsatt urval de önskade 
egenskaperna varit ständig tillväxt, medan de motsatta
undertryckts, framkallas småningom en ny »ras», som i väsentliga
egenskaper kan afvika från den djurform, hvilken tjänade som
utgångspunkt för afveln.

Detta förfaringssätt har betecknats som <i>artificiellt</i> eller
<i>människans urval</i>. Det är således af två egenskaper hos djur
och växter, som människans urval begagnar sig för att framkalla
nya raser, nämligen 1) af variabiliteten: afkomman har förmågan
att utveckla nya karaktärer, hvarigenom dess organisation skiljer
sig från föräldrarnas; 2) af ärftligheten: de uppträdande 
karaktärerna kunna nedärfvas på efterföljande släktled.

Genom ett noggrant studium af vilda växt- och djurarter har
fastställts, att äfven dessa äro föränderliga, äga individuell
variationsförmåga (fig. 7), samt att dessa olikheter nedärfvas
på afkomman, äfven om de individuella olikheterna oftast ej
förefalla våra otränade ögon så påfallande som hos våra husdjur
och odlade växter. Bland den stora mångfalden af exempel på
arternas föränderlighet i naturtillståndet välja vi följande.

I närheten af Steinheim (Würtemberg) finnas kalkaflagringar, som
bildats i en numera försvunnen insjö under det skede i vår jords
utvecklingshistoria, hvilket benämnts tertiärperioden. Dessa
kalkaflagringar innesluta stora mängder skal af en liten snäcka
(Planorbis multiformis), hvilken under sagda tidsskede lefde i
denna insjö. Som bildningen af ifrågavarande kalklager fortgått
oafbrutet under många århundraden, och snäckskalen i dessa
lager förekomma i utomordentligt stort antal, så måste ju här
vara ett förträffligt tillfälle att studera variationsförmågan
och variationsmöjligheterna hos denna snäcka. Resultatet af
dessa studier är synnerligen slående (fig 8). Gå vi från de
äldsta lagren till allt yngre, så iakttaga vi, att de i de olika
lagren inneslutna snäckorna, som således lefvat på olika tider,
variera på flerfaldigt sätt; ja, de äldsta formerna afvika så
mycket från de yngsta, att man, ifall ej en sammanhängande rad
öfvergångsformer i de mellanliggande lagren funnos, skulle
uppfatta begynnelse- och slutformerna ej blott som skilda
arter, utan såsom tillhörande skilda släkten. Den bifogade
bilden (fig. 8) gör en särskild beskrifning öfverflödig;
endast det bör anmärkas, att mellanformerna i verkligheten
äro talrikare -- och således också öfvergången från den ena
formen till den andra mycket omärkligare -- än hvad utrymmet
tillåtit oss återgifva på vår bild. Vi finna emellertid, att
ursprungligen, d. v. s. under den äldsta perioden, lefde fyra
från hvarandra föga afvikande former (a - d); från hvar och
en af dessa utgick en skild formrad, som under tidernas lopp
förändrat sig i en viss bestämd riktning.

Detta och tallösa andra exempel tillåta ej det ringaste tvifvel
uppkomma därom, att variabilitet och ärftlighet äro utmärkande
egenskaper för djur och växter också i naturtillståndet. Äfven
här finnas sålunda förutsättningarna för ett urval. Vid detta,
det <i>naturliga urvalet</i>, öfvertages odlarens roll af naturen
själf. Omdaningarna i den organiska naturen bero enligt Darwin
företrädesvis på det naturliga urvalet, hvilket möjliggöres
genom följande omständigheter.

Det är ett kändt sakförhållande, att alla växt- och djurarter
frambringa vida flera frön och ägg än som utvecklas till
könsmogna plantor och djur; flertalet omkommer under
utvecklingsperioden genom ogynnsamma 
förhållanden såsom köld, torka, hunger, sjukdom fiender
o. s. v. Skulle ingen förstöring af afkomman ske, inträffade
efter en viss tid en öfverbefolkning. Med andra ord: hvarje
art frambringar ett vida större antal afkomlingar, 



Fig. 8. <i>En utdöd snäckart (Planorbis multiformis)</i>. Bilden
visar förändringen från de äldsta (a-d) till de yngsta formerna
(efter Hyatt).

än som existensförhållandena (utrymmet, tillgången på
födoämnen, andra varelser m. m.) medgifva att fortlefva och
fortplanta sig. Afkomlingarna af ett enda par elefanter --
en af de djurarter, som föröka sig långsammast -- skulle på
500 år enligt lågt tilltagen beräkning uppgå till 15 mill.,
ifall de utan undantag uppnådde könsmogen ålder. En störhona
beräknas under sin lifstid producera 100 mill. ägg; men som en 
arts individantal icke i märkbar mån förökas, såvida
lefnadsvillkoren förblifva oförändrade, gå alltså af
honans 100 mill. ägg alla utom två i regeln en förtidig död
tillmötes. Det beror nu ingalunda blott på slumpen, hvilka
individer skola blifva vid lif: de öfverlefvande äro fastmera
de, som variera på det för dem förmånligaste sätt. Den individ,
som äger någon fördel framför andra, har största utsikten att
uppnå könsmogen ålder och frambringa likartade afkomlingar,
d. v. s. afkomlingar, som ärfva de nyttiga afvikelserna,
medan de mindre fördelaktigt utrustade (= mindre fördelaktigt
varierande) undanträngas och i allmänhet ej bli i tillfälle
att efterlämna någon afkomma. I detta naturens gynnande af
fördelaktiga afvikelser och undertryckande af ofördelaktiga,
i detta de bäst utrustades bestånd i <i>kampen för tillvaron</i>
består det naturliga urvalets egentliga väsen. Denna kamp för
tillvaron är således ej blott en organismens strid med den
omgifvande naturens förstörande krafter, utan den uppträder
ock under formen af en konkurrens, som rasar med skoningslös
energi mellan de arter, som bebo samma område och föra samma
lefnadssätt. Det är denna kamp för tillvaron, hvarigenom
inom samma art endast de förmånligast varierande bibehållas
och komma att efterlämna afkomma, som betingar ett urval,
jämförligt med människans urval; och detta urvals verkan måste
med nödvändighet blifva analog med det artificiella urvalets,
nämligen en artens förbättring, d. v. s. dess fullständigare 
afpassning för lifsvillkoren. De utvalda egenskaperna, som
förut ägdes blott af några individer, måste småningom tillkomma
alla individer, blifva en artkaraktär, då i hvarje generation 
alla individer, som komma till fortplantning, äga desamma och
sålunda öfverföra dem på afkomman. Eller med andra ord: det
naturliga urvalet har genom hopade och förstärkta afvikelser
frambragt en ny »varietet», ur hvilken åter genom fortsatt 
urval kan uppkomma en form, tillräckligt skild från stamformen
för att naturforskarna förklara den för en ny och själfständig »art».

Ett enkelt exempel må åskådliggöra det sagda. Haren är
genom sin af brunt , gult, hvitt och svart sammansatta päls
synnerligen väl skyddad för upptäckt, när han hukar sig ned
mellan torrt löf, mossa o. s. v. Äro däremot mark och buskar
snöbetäckta, afsticker han i denna kostym mycket starkt från
omgifningen. Blefve nu klimatet kallare, så att marken en
större del af året vore snöbeklädd, skulle de individer,
i hvilkas päls ingår de flesta hvita eller ljusa färgtoner,
vara förmånligast ställda i kampen för tillvaron, emedan
de blifva mindre lätt upptäckta af sina fiender (räf, uf
m. fl.) än de mörkare, hvilka årligen i större antal än de
ljusare skulle blifva deras offer. Procenten ljusare harar
skulle således tilltaga från släktled till släktled. Tillika
skulle gifvetvis de ljusa hararna blifva allt ljusare, dels
emedan de ljusare allt oftare skulle komma att para sig med
hvarandra, dels emedan kampen för tillvaron snart ej längre
skulle äga rum mellan mörka och ljusa harar utan mellan ljusa
och ännu ljusare. Så måste slutligen en hvit harform uppkomma,
såsom verkligen ägt rum i den arktiska regionen.

Om ättlingar af samma art komma att lefva under andra yttre
förhållanden än föräldrarna, tvingas de förra att afpassa sin
organisation efter 
den nya miljön och sålunda blifva olika stamformen. De utbildas
till »nya arter». Blott några vittnesgilla exempel härpå!

I början af 1400-talet utsattes af en spanjor några vanliga
kaniner på den lilla ön Porto Santo vid Madeira. De förvildades
och förökades hastigt. Men dessa kaniners afkomlingar hafva
blifvit mycket olika den spanska stamformen. De äro ej blott
betydligt mindre än dessa utan ha ock en mycket afvikande
färg. De hafva blifvit synnerligen skygga och kunna ej tämjas;
märkvärdigast är, att de icke synas kunna eller vilja para
sig med andra kaniner. Vi se således, huru under loppet af
omkring 400 år i naturtillståndet utvecklats en djurform,
som äger alla anspråk på titeln: »ny art».

Ännu snabbare har uppkomsten af en ny art genom förändrade
lefnadsförhållanden gått i följande fall. I »Canal du Midi»,
som anlades i slutet af 17:de århundradet -- den sätter floden
Garonne i förbindelse med Medelhafvet -- lefver en liten fiskart,
Atherina Riqueti, som ej förekommer annorstädes. Dess närmaste
släkting är arten Atherina Boyeri (fig. 9), som lefver i
Medelhafvet. Således har under loppet af högst tvåhundra år ur
en i sötvatten invandrad hafsform utvecklats en ny, utpräglad,
själfständig art. 

Fig. 9. <i>Atherina Boyeri</i> (efter Risso). 

Äfven den förut omnämnda snäckan (fig. 8) utgör en illustration
till en sådan artbildningsprocess.

Ett liknande, synnerligen lärorikt fall erbjuder en annan
utdöd snäckart Paludina Neumayri från Slavonien, hvilkens olika
former bilda en lång, sammanhängande rad (fig. 10). Innan hela
denna rad blifvit fullständigt känd, hade dess 6-8 då bekanta
former, som föreföllo väl begränsade och skilda från hvarandra,
beskrifvits som lika många särskilda arter. När sedermera de
dessa sammanbindande formerna upptäcktes, fann man, att de äldre
formerna sammanbindas med de yngre genom en sammanhängande,
oafbruten rad, och att alla böra sammanfattas som varieteter
tillhörande samma art. Alltså ett synnerligen belysande exempel
på värdet af kategorierna »art» och »varietet».


Enär det naturliga urvalet åstadkommer, att de individer, som
äro bäst afpassade för lefnadsvillkoren, i allmänhet blifva vid
lif och efterlämna afkomma, så följer däraf, att detta urval ej
med nödvändighet behöfver framkalla absolut, utan endast relativ
fullkomlighet; med andra ord: naturen bedömer fullkomligheten
efter graden af organismens afpassning för lefnadsvillkoren;
naturen sträfvar ej efter fullkomlighet i och för sig själf
utan efter fullkomlig afpassning. Lefnadsvillkoren kunna
gifvetvis undergå sådana förändringar, att förut nödvändiga
organ eller organdelar ej längre äro behöfliga. Då uppträder,
hvad man kallat den <i>regressiva</i> (tillbakagående) utvecklingen,
i det de ej längre behöfliga eller användbara organen eller
organdelarna tillbakabildas, d. v. s. de blifva allt svagare
allt mera obrukbara, blifva förkrympta eller rudimentära och
kunna slutligen fullständigt försvinna. Genom denna förlust
af organ eller organdelar blir således växten eller djuret
mindre rikt organiseradt, kommer att intaga en 
lägre organisationsgrad än sina förfäder. Men trots denna lägre
eller rättare sagdt enklare organisation är afkomman dock i <i>den</i>
mening fullkomligare, att den blifvit fullkomligare afpassad för
de nya, de förändrade lefnadsförhållandena än hvad den skulle
vara, ifall den kvarstått på de rikare utrustade förfädernas
ståndpunkt. Belysande exempel på regressiv utveckling



Fig. 10. <i>Paludina Neumayri</i>, en snäckart från tertiärlagren
i Slavonien; 1 är den äldsta och stamformen ur hvilken de
öfriga (2-17) genom gradvis skeende omdaning uppkommit (efter
Neumayr).

erbjuda de parasitiska djuren, hvilka bevisligen alla
härstamma från fritt lefvande former. Man kan hos vissa
djurgrupper påvisa alla öfvergångar från fritt lefvande
djur till typiska parasiter; dessa serier erbjuda därför ett
synnerligen gynnsamt tillfälle att studera de olika graderna
af organisationens tillbakabildning, hvilken betingas af
afpassningen till mer eller mindre parasitiskt lefnadssätt. Som
den utbildade parasiten ej behöfver röra sig för att uppsöka
sin föda eller för att undfly fiender, försvinna småningom
alla ställflyttnings- och sinnesorgan, och hos parasiter,
som lefva i andra 
djurs tarmkanal, kunna ock matsmältningsorganen fullständigt
tillbakabildas. Sålunda sakna de i de högre djurens och
människans tarmkanal lefvande binnikemaskarna (fig. 11) hvarje
tillstymmelse till tarmkanal, och detta af det enkla skälet, att
masken omspolas af näringsvätska, som ej behöfver underkastas
någon vidare beredning, utan kan omedelbart öfvergå i maskens
kropp --  all beredning af födan har ju den ofrivilliga värden
d. v. s. den varelse, som härbärgerar och lifnär parasiten,
redan ombesörjt. Ej heller äger binnikemasken några spår
af de för densamma fullkomligt obehöfliga sinnes- eller
rörelseorganen. De mogna »lederna» af en binnikemask äro ej
stort annat än höljen för könsorganen.

Hos binnikemasken är allt anlagdt på att kunna fram bringa
så många ägg som möjligt -- en viktig förmåga för en organism,
hvilken, innan den kan uppnå könsmognad, byter om värd en eller
flera gånger. Ty massor af dess ägg måste ju gå under, då det
erfordras ett sammanträffande af flera gynnsamma omständigheter
för att ett eller några ägg må komma in i en så lämpad värd,
att de hos honom kunna fortsätta sin utveckling.

Slutligen må omnämnas såsom en särskild form af det naturliga
urvalet det som Darwin benämnt <i>könsurvalet</i>, d. v. s. kampen
mellan individer af samma kön; vanligen är det hanarna,
som kämpa med hvarandra om honorna eller täfla om att vinna
deras ynnest. Genom könsurvalet anses en del sådana egenskaper
hafva uppstått, som äro utmärkande för hanarna ensamt, såsom
t. ex. den präktiga fjäderbeklädnaden hos några hanliga fåglar,
deras sångförmåga o. s. v. 

Fig. 11. <i>Binnikemask</i> (efter Leuckart och Nitsche).


Sådan är i sina grunddrag Darwins förklaring af den organiska
utvecklingen; det är i denna form descendensteorien blifvit
epokgörande för vår uppfattning af den organiska naturen och
därmed ock af oss själfva.

Nästan omedelbart efter darwinismens framträdande uppenbarade
sig dess befruktande inverkan på biologiens skilda grenar. Själf
hade Darwin aldrig mera ingående sysselsatt sig med jämförande
anatomi och embryologi. Hans teori upptogs då till pröfning af
just dessa forskningsfälts förnämsta målsmän, och resultatet
af deras intensiva verksamhet blef, att jämförande anatomi
och embryologi från första början kommo att utgöra ett af
denna läras allra solidaste stöd. Tre män förtjäna framför
andra att nämnas så som den nya lärans pioniärer, hvilka
snabbt förskaffade densamma insteg såväl inom biologiens olika
discipliner som hos den kulturellt intresserade allmänheten:
Huxley, Gegenbaur och Haeckel.

Huxley, redan förut högt uppskattad inom den vetenskapliga
världen såsom författare till talrika zoologiska arbeten och
banbrytare inom embryologien, ställde sig främst i breschen för
den nya läran, som han i tal och skrift med stor slagfärdighet
och aldrig svikande hänförelse försvarade 
mot tallösa anfall. Han var ock den förste, som sökte lösa
människoproblemet med darwinismens tillhjälp (1863).

Gegenbaur -- en af de minst berömda bland vår tids verkligen
stora män nydanade genom descendensprincipen den jämförande
anatomien och gjorde densamma till en af naturvetenskapens mest
tilltalande delar. Om dess förhållande till den nya läran yttrar
Gegenbaur: »Hittills har ej uppdagats ett enda faktum på den
jämförande anatomiens område, som motsäger descendensteorien,
fastmera leda oss alla till densamma. »

Äfven om Haeckel mången gång öfverskattat bärkraften af de
fakta, på hvilka han byggt sina läror, kan ingen frånkänna
honom den oförgängliga förtjänsten att ha vågat det första
försöket att till ett helt sammanfatta de fakta, som jämförande
anatomi, embryologi, djurbeskrifning och paleontologi bragt i
dagen, för att skåda dem i darwinismens ljus. Härigenom har han
bidragit att ombilda den forna, rent beskrifvande systematiken
till en organismernas genealogi. Medan Gegenbaur ägnade hela
sin kraft åt strängt vetenskapliga, metodiska forskningar,
oåtkomliga för lekmannen, förde däremot Haeckel, som både
vetenskapligt och personligt stod Gegenbaur mycket nära,
den nya lärans konsekvenser på alla områden

Fig. 12. Thomas Henry <i>Huxley</i>, (1825-1895). 
Professor i biologi vid School of Mines i London. 


ut till den kulturellt intresserade allmänheten. Tack vare
den tilltalande och lättfattliga form, Haeckel visste gifva
åt flera af sina publikationer, bidrog han mera än någon annan
till att den nya läran vann gehör bland de bredare lagren. Mot
Haeckel och Huxley riktades därför till en början förnämligast
motståndarnas hugg, medan man sökte göra troligt, att det ej
funnes någon gemenskap mellan den blide tänkaren i Down och
Haeckels Sturm und Drang -- en from illusion, som dock den
förre själf snart förstörde.

I det följande få vi tillfälle att stifta bekantskap med flera
sidor af dessa mäns verksamhet.

Siarens i Weimar förutsägelse har i fullaste måtto blifvit en
verklighet. Den af Darwin och hans efterföljare reformerade
descendensteorien har gifvit vår tid sin signatur, har gjort den
till en utvecklingsprincipens tidsålder. Ty under inflytande af
den genom darwinismen befästade utvecklingsprincipen har det
hos vår samtid utbildat sig ett historiskt sinne, något som --
åtminstone i samma grad -- våra förfäder ej ägt. 
Utvecklingstanken har för länge sedan öfverskridit den egentliga
naturvetenskapens råmärken och verkat befruktande på skilda
kunskapsområden. Fornforskaren, konsthistorikern, sociologen,
språkforskaren m. fl. söka, då de vilja höja sig och sitt
arbete öfver den rena samlareståndpunkten, att härleda nutid
ur forntid, att uppfatta det som är såsom en utvecklingsprodukt
af det som varit.

Med den förändrade uppfattning af den organiska naturen, som
gifvits oss i och med descendensprincipens genombrott, har
nödvändigtvis ock biologiens uppgifter, hela dess förhållande
till vår kultur samt därmed ock dess metodik blifvit andra.

Under perioden närmast före Darwin ansågs biologiens egentliga
uppgift i allmänhet vara att »beskrifva» den lefvande
naturen. Trots den uppenbara själfmotsägelsen betecknades
zoologi och botanik som »beskrifvande naturvetenskap». Man
hopade i museerna, beskref och inregistrerade
i det systematiska fackverket nya växt- och djurarter; man
fyllde med bredt välbehag digra folianter med beskrifningar och
granna taflor öfver isolerade anatomiska eller embryologiska
fakta utan några ledande synpunkter. Genren är visserligen
ännu ej öfvergifven, men dess värdesättning har blifvit en 
annan. Ty genom utvecklingsprincipens seger höjdes den 
biologiska forskningens nivå. Den rent beskrifvande
verksamheten, hvilken ställer större anspråk på minne och flit
än på förståndet, har fått sig sin rätta plats anvisad: för den
moderna biologien är den i bästa fall ett medel, aldrig dess
mål. Målet är ej längre konstaterandet af isolerade fakta utan
uppdagandet af sammanhanget dem emellan. Dess uppgift är att
föra oss ej blott till kunskap om utan till en på kunskap byggd
förståelse af lifsföreteelserna. Genom descendensprincipens
genombrott har den forna »naturalhistorien» från beskrifvande
disciplin höjt sig till verklig vetenskap, som söker efter
lifsföreteelsernas orsakssammanhang, hvarigenom den kan bli
underlag för en världsåskådning, något som väl borde vara
uppgiften för hvarje forskning, som gör anspråk på att vara
en vetenskap i egentlig mening.

Fig. 13. Carl <i>Gegenbaur</i> 
(1826-1903). 
Professor i anatomi först i Jena, sedan i Heidelberg.


I detta sammanhang må redan här påpekas, att ensamt den
omständigheten, att i och med descendensteoriens antagande vi
genom en enkel slutledning föras till det resultat, att äfven
människan utvecklats ur en annan 
organism, ej skapats fullfärdig sådan som hon nu är -- en sats,
för hvilken vi i föreliggande bok ha att lämna de vetenskapliga
bevisen -- ensamt denna omständighet måste verka omgestaltande
på hela vår syn på lifvet.

Darwinismens kanske största filosofiska betydelse torde dock
ligga däri, att den uppdagat en naturlig princip, som är orsaken
till ändamålsenligheten i naturen -- just denna <i>ändamålsenlighet</i>,
som gifvit upphofvet till det s. k. teleologiska beviset för
Guds existens: man slöt från denna världs ändamålsenlighet
till en intelligent världsordnare utanför densamma. Tack
vare darwinismen behöfva vi för förklaringen af den organiska
världens relativa ändamålsenlighet ej längre taga vår tillflykt
till något öfvernaturligt ingripande. Ty på grund af det
naturliga urvalets verksamhet <i>måste</i> organismerna alltid vara
mer eller mindre fullständigt afpassade efter lefnadsvillkoren,
med andra ord: vara mer eller mindre ändamålsenliga. Förmå
ej organismerna genom afpassning följa med växlingen
i sina lefnadsvillkor gå de förr eller senare under, ty
det naturliga urvalet utplånar de ej längre ändamålsenligt
byggda. Härtill kommer, att descendensteorien i sin nuvarande
form är den <i>enda</i> naturuppfattning, som därjämte mäktar att
göra de talrika oändamålsenligheterna, disharmonierna i
vår egen och våra medvarelsers kroppar begripliga för oss,
en fråga, till hvilken vi senare återkomma. Den teleologiska
uppfattningen har genom darwinismen ersatts af en mekanisk,
grundad på kausalsammanhanget.

Fig. 14. Ernst <i>Haeckel</i>, f. 1834; professor i zoologi i Jena.

Innan vi afsluta denna öfversikt öfver den af Darwin och hans
efterföljare reformerade descendensteorien, torde ännu en
omständighet böra vidröras. Just under de sista åren dyka upp
i tidningar, tidskrifter och i andra tryckalster, som vilja
inviga allmänheten i vetenskapens allra färskaste resultat,
uttalanden, i hvilka med större eller mindre tvärsäkerhet
proklameras den här föredragna åskådningens bankrutt: hela
denna lära är på upphällningen, är öfvergifven af den »exakta»
forskningen, hvarvid bör ihågkommas att ordet »exakt» på detta
område missbrukas nästan lika mycket och i samma syfte som
t. ex. hetstermen »fosterländsk» på ett annat.

Detta bör i själfva verket ej öfverraska oss. Då de från
descendensteorien utgångna impulserna gripit in och bemäktigat
sig områden, på hvilka hittills helt andra auktoriteter än
vetenskapen ansett sig innehafva monopol, kan det ju knappast
förvåna oss, om reaktionen och det fromma 
nitet i sin ångest gripa efter hvarje vapen, äfven det
bräckligaste, för att skydda hotade eller återeröfra förlorade
gebit. Till och med inom modern skönlitterär alstring, som
hvarken är bigott eller reaktionär, kan man vid sidan om
entusiastisk och förstående anslutning till utvecklingsläran
såsom hos Emile Zola -- jag tänker särskildt på ett af hans
mästerverk, Le docteur Pascal -- påträffa de besynnerligaste
misstydningar. Vi citera här blott några stormän. Den
snillrike Alphonse Daudet har i ett af sina visserligen äfven
litterärt svagaste arbeten, La lutte pour la vie, dragit i
härnad mot darwinismens påstådda farliga konsekvenser på det
etiska området. Och August Strindberg har i de för några år
sedan utgifna »Götiska rummen» förklarat hela den moderna
utvecklingsläran för afskaffad, »utblommad» och tror sig
kunna affärda densamma med speglosan »veterinärfilosofi» --
naturligtvis saknas hvarje tillstymmelse till motivering. Vi
fråga då: I hvad afseende är denna i skiftande former
uppträdande kritik berättigad? Stödjer den sig på några fakta?

Vi kunna genom äfven den flyktigaste blick på den nyare
biologiska litteraturen lätt öfvertyga oss om, att så godt
som alla själfständigt arbetande och själfständigt tänkande
naturforskare stå på utvecklingslärans grundval eller kanske
rättare: utvecklingsprincipen har blifvit ett logiskt postulat
för all deras forskning. Härmed bortse vi naturligtvis från dem,
hvilka <i>uteslutande</i> samla och beskrifva naturföreteelser, dem,
som således knappast komma i beröring med några principer,
enär de åtnöja sig med att känna naturalstren utan någon
trängtan efter att begripa dem.

Jag skulle sålunda kunna uppräkna namnen på alla ledande
biologer såsom varande anhängare af utvecklingsläran. Men
gifvetvis är utsagon af än så många auktoriteter ej något
afgörande bevis för en läras sanning: auktoriteterna kunna ju
vara på villovägar, de hafva många gånger korsfäst eller bränt
sanningsbringaren. Frågan, vi här ha att afgöra, blir gifvetvis
den: har man påträffat någon företeelse inom den organiska
världen som är oförenlig med descendensteorien? I den följande
framställningen kommer ju denna och därmed sammanhängande
frågor att närmare skärskådas. Men redan här vilja vi betona:

1) Intet enda säkert konstateradt faktum är stridande mot
utvecklingsprincipen, sådan vi förut karaktäriserat densamma.

2) Hela serier af biologiska företeelser kunna på ett
tillfredsställande sätt förklaras endast från descendensteoriens
ståndpunkt, under det de äro fullkomligt oförenliga med
skapelseteorien eller hvilket annat åskådningssätt rörande
organismernas uppkomst som helst.

Men märk väl: jag har här endast talat om <i>descendensteorien</i>,
utvecklingsläran, ej om darwinismen. Vi fråga därför:
Huru ställer sig de sista årens forskningsarbete till
darwinismen? Måhända är det darwinismen som visat sig vara
en redan öfvervunnen ståndpunkt? Innan vi inlåta oss på detta
spörsmål, vill jag förutskicka två anmärkningar.

Då Darwins namn för alltid knutits till descendensteorien,
kan det ej förvåna, att i den allmänna uppfattningen äfvensom
i skrifter af populär art Darwins lära eller darwinismen ofta
utan vidare identifieras med descendensteorien, härstamnings-
eller utvecklingsläran. Och dock är, såsom 
Fig. 15. August <i>Weismann</i>, f. 1834; professor i zoologi i
Freiburg i B.


framgår redan af det föregående, darwinismen blott ett sätt att
förklara utvecklingen, härstamningen, att uppvisa de orsaker,
som varit och äro verksamma vid formutvecklingen inom den
organiska världen.

Vidare vill jag erinra om en sats, som torde vara
själfklar. Darwinismen <i>vill</i> och <i>skall</i> ej vara någon dogm, något
ofelbart, en gång för alla afslutadt. Den utvecklingslära,
som fått namnet darwinismen, äger fastmera själf förmågan af
vidare utveckling, af fullkomning -- det vore sorgligt om det
vore annorlunda. Därför har ock forskningen under de sista
femtio åren -- d. v. s. allt sedan framträdandet af Darwins
första arbete om arternas uppkomst -- ej i första rummet rört sig
omkring <i>huruvida</i>, utan om <i>huru, på hwad sätt</i> denna utveckling
försiggått och försiggår.

Sålunda har ock betydelsen af de faktorer, genom hvilka Darwin
sökt förklara utvecklingen, af hans efterträdare bedömts
olika; man har yttrat mycket olika meningar om dessa faktorers
bärvidd, man har lagt till och tagit ifrån. En redogörelse
och värdesättning af den ifrågavarande litteraturen skulle
-- äfven om en sådan värdesättning i närvarande stund ej
vore förhastad -- kräfva ett alltför stort utrymme i denna
framställning och sätta mina läsares tålamod på ett kanhända
alltför svårt prof, hvarför jag här inskränker mig till några
orienterande anmärkningar blott rörande två hufvudriktningar,
i hvilka darwinismen grenat sig. Vårt speciella ämne, människans
utveckling, kommer framdeles att gifva oss anledning att stifta
närmare bekantskap med en eller annan af hithörande frågor.

Själfva kärnpunkten i darwinismen är ju att organismernas
utveckling behärskas af kampen för tillvaron och af det
genom denna kamp framkallade naturliga urvalet. Afvikelserna
från denna af Darwin uppställda urvalsteori gå i två motsatta
riktningar. Å ena sidan har på darwinismens grundval utvecklat
sig den s. k. <i>neo-darwinismen</i>, hvars mest bemärkta målsman är
August Weismann, en af nutidens skarpsinnigaste biologiska
tänkare. Utan att kunna bestrida de yttre faktorernas
inflytande på individen nekar denna skola, att de af individen
förvärfvade egenskaperna äro ärftliga; nya former, nya ärftliga
tillpassningar komma således på denna väg ej till stånd.

Medan Weismann proklamerar det naturliga urvalets allmakt
och således går längre än Darwin själf i uppskattandet af det
naturliga urvalets 
Fig. 16. Darwins arbetsrum efter en etsning af Axel Hägg.

betydelse, är <i>neo-lamarckismen</i> en utbildning i motsatt riktning
af darwinismen. Anhängarna af neo-lamarckismen söka ådagalägga,
att omgifningens natur, klimat, födoämnen, lefnadsvanor, bruk
eller icke-bruk af olika organ hafva ett större inflytande på
artbildningen än det naturliga urvalet. I motsats till Weismann
antager denna riktning, att förvärfvade egenskaper kunna vara
ärftliga.

Ännu är visserligen striden emellan dessa darxvinismens
olika riktningar ingalunda afgjord. Men af ovärderligt gagn
äro de resultat, som framgått ur de undersökningar, denna
diskussion framkallat. Sålunda måste man numera ge Weismann
och neo-darwinismen rätt däri, att bindande bevis saknas för
ett förut ofta gjordt antagande, att det slaget af förvärfvade
egenskaper, som med ett gemensamt namn kunna betecknas som
stympningar, skulle kunna nedärfvas på afkomman. Vidare har
Weismann ådagalagt, att hos växter och djur finnes en stor
grupp egenskaper, hvilka genom sin blotta <i>tillvaro</i>, ej genom
någon som helst verksamhet, äro till gagn för innehafvaren
och således ej heller kunna modifieras genom någon öfning,
genom bruk eller icke-bruk. Sådana karaktärer -- han betecknar
dem som passiva -- äro t. ex. leddjurens pansar och taggarna
på detta. De ha betydelse för djuret, först sedan de hårdnat i
luften och ej längre äro plastiska. Detsamma gäller gifvitvis
om färgernas uppkomst. Alla dylika bildningar torde uteslutande
ha det naturliga urvalet att tacka för sin utveckling.

Men å andra sidan finnes det en del
organisationsförhållanden, som synas utesluta hvarje
annan förklaring än den, att de tillkommit genom
fortsatt bruk hos förfäderna och nedärfts på afkomman
-- således fakta som tala för neo-lamarckismen. Att
flera af samtidens allra förnämsta paleontologer
(d. v. s. de som studera de utdöda organismerna)
stödja neo-lamarckismen beror därpå, att vi numera
noggrant känna ett mycket stort antal utdöda djur,
som bilda serier, inom hvilka man kan följa steg
för steg utbildningen af några sådana organ, som
förändras genom funktion, stärkas genom öfning
o. s. v.; inför dessa fakta har man svårt att värja
sig för den uppfattningen, att de af de ifrågavarande
organismerna förvärfvade egenskaperna nedärfts på
afkomlingarna. Jag erkänner, att vi härmed trädt in på
ett gebit, där en bindande bevisföring är ytterligt
försvårad. Genom Weismanns kritik ha vi fått lära
oss försiktighet.

Men <i>ett</i> är säkert: hela den moderna biologiska
forskningen, både neo-darwinismen och
neo-lamarckismen, bygger alltjämt på den af Darwin
lagda grunden. 
                      <b> II.

MÄNNISKAN OCH RYGGRADSDJUREN. RYGGRADSDJURSTYPENS
OLIKA UTBILDNINGSGRADER.</b>

SÅSOM ett odisputabelt faktum ha vi kunnat
fastslå, att själfva descendensprincipen strängt
taget ej beröres af darwinismens antagande eller
förkastande. Vi ha redan antydt, huru urvalsläran, det
centrala i darwinismen, i Darwins sätt att förklara
utvecklingen, fått vidkännas modifikationer, huru
om dess tillräcklighet såsom förklaringsgrund för
utvecklingen olika meningar bland vår tids främsta
biologer finnas. Men på samma gång måste vi fasthålla,
att descendensprincipen blifvit ett logiskt postulat
för nutidens biologiska forskning.

För att nu ej någon i det sakförhållande, på hvilket
jag stöder detta sista yttrande, må kunna förledas
till den misstanken, att den moderna biologien
stelnat i en <i>dogm</i> — nästan den svåraste misstanke,
för hvilken enligt min uppfattning en vetenskaplig
riktning kan utsättas — vill jag erinra om, att,
såsom i förra kapitlet omnämnts, det finnes hela
serier af företeelser från biologiens alla områden,
som blifva begripliga endast genom att på dem tillämpa
utvecklingsprincipen. I själfva verket skulle
således en redogörelse för den moderna biologiens
forskningsresultat i väsentlig mån sammanfalla
med en bevisföring för descendensteorien. En dylik
bevisföring tillhör ej vår föreliggande uppgift. Denna
är åtminstone till sitt omfång mycket blygsammare;
den afser ju att leda till förståelsen af blott <i>en</i>
varelse, af människan.

Frågan om människans uppkomst och väsen är,
som redan anmärkts, endast ett specialfall af
utvecklingsläran. Finnes det bevisligen ett
genetiskt samband mellan alla organismer, och
är människan en organism i samma mening som alla
öfriga, så kan tydligtvis fallet människa afgöras
genom en enkel slutledning, en deduktion af detta
faktum. Denna uppfattning har fått ett robust uttryck
i ett uttalande, som för mera än 25 år sedan den
bekante Strassburger-zoologen Oscar Schmidt gjorde:
»Alternativet, huruvida människan är skapad eller
utvecklad, kan af personer, som äro i åtnjutande af
fulla förståndsförmögenheter, öfverhufvud ej längre
uppställas.» Huru logiskt än ett dylikt resonnemang
är, skulle det nog för mången kunna förefalla endast
som ett försök att byta ut en föråldrad dogm 

mot en modern. Spörsmålet är alltför delikat och
alltför djupt ingripande för att kunna lösas endast
genom logik; här kräfvas logiskt använda <i>fakta.</i>

Då det gäller bevisa, ej blott <i>att</i> människan är
utvecklad utan ock på hvad väg, genom hvilka medel
denna utveckling försiggått, så måste vi till en
början granska den värld af organismer, i hvilken
hon enligt den förut uttalade uppfattningen skulle
vara ett led. En eller annan af mina läsare skulle
måhända vilja sätta i fråga, huruvida vi öfverhufvud
taget äro berättigade att tillämpa på människan samma
betraktelsesätt, samma undersökningsmetod som på
öfriga varelser. Intar ej människan på grund af sin
odisuptabla öfverlägsenhet på det andliga området en
undantagsställning i den organiska världen?

Gifvetvis kan ett sådant inkast ej bemötas med en
hänvisning till naturvetenskapliga auktoriteter —
genom att påminna om, att redan Linné, en troende
kristen, i sitt system ställde människan bland
däggdjuren och i samma ordning som aporna; att Broca,
en af alla tiders förnämsta antropologer, betecknar
antropologien (läran om människan) som »människans
zoologi». Vi ha ingen skyldighet att nöja oss med
någon auktoritetstro, från hvilket håll den än kommer;
vi måste ha objektiva skäl, grundade på fakta.

Naturligtvis är hela den följande framställningen
ämnad att undanröja en dylik skepsis och besvara dessa
spörsmål. Endast med afseende på frågan om människans
andliga öfverlägsenhet anser jag mig redan här böra
påpeka, att ifall vi i ett strängt naturvetenskapligt
system skulle vilja skilja människan från däggdjuren
på grund af hennes högre intelligens, skulle också
t. ex. myrorna med nästan samma rätt kunna göra
anspråk på en privilegierad ställning gentemot
flertalet öfriga insekter.

Vi måste således anses hafva — åtminstone preliminärt
och försöksvis — rättighet att underkasta människans
organisation samma betraktelsesätt och tillämpa på
henne samma metoder, som utbildats under arbetet
med de öfriga varelsernas utforskande; vi måste anses
vara befogade att utan alla mystiska eller metafysiska
förbehåll jämföra hennes kroppsbyggnad med deras. Och
vi måste så länge anse detta tillvägagångssätt vara
det enda som förmår ge oss någon verklig och användbar
insikt om människan, till dess fakta uppenbaras, som
förnuftsenligt ådagalägga metodens otillräcklighet
eller otillämplighet på människan.

Det första med denna metod vunna betydelsefulla
faktum är, att människan liksom alla varelser, som stå
öfver de encelliga djuren eller urdjuren — om dessa
senare längre fram — består af ett ofantligt stort
antal olika <i>celler,</i> d. v. s. elementardelar, i hvilka
alla för lifvets bestånd erforderliga förrättningar
försiggå. De väsentligaste beståndsdelar, som
anträffas i hvarje normalt utbildad cell (fig. 17) och
som endast kunna studeras under starkare förstoring,
d. v. s. med mikroskopets hjälp, äro protoplasma
(p) och kärna (k). Protoplasman är en segflytande
massa, som förnämligast består af ägghviteämnen,
och i hvilken man ofta kan urskilja en mängd tråd-
eller nätlika bildningar. I protoplasman ligger ock
den af en hinna omgifna, vanligen blåslika cellkärnan
(k), som består af ett fint nätverk (kn), en eller
flera s. k. kärnkroppar (kk) och ett flytande ämne
mellan 

nätverkets maskor. Mycken olikhet råder dock såväl hvad
cellernas sammansättning i öfrigt som ock hvad deras
form och storlek beträffar. Med afseende på den
sistnämnda egenskapen vilja vi här blott påpeka,
att ehuru cellerna i djurkroppen i allmänhet äro
mycket små (»mikroskopiska»), så finnas dock andra,
som uppnå ganska aktningsvärda dimensioner, såsom
t. ex. gulan i fåglarnas ägg; strutsäggets gula är
sålunda den största djuriska cellen.

<img>Fig. 17.</img>

Cellerna visa en växlande byggnad och anordning allt 
efter de olika lifsyttringar de hafva att utöfva. Man 
skiljer sålunda på nerv-, muskel-, bindväf-, körtelceller
etc. Dessa celler ensamma eller på mångfaldigt sätt
med hvarandra förenade bilda <i>organ</i> eller verktyg,
således högre enheter, af hvilka hvar och en har att
utföra bestämda arbeten, nödvändiga för det helas,
för organismens bestånd.

Samma grundbeståndsdelar, samma anordning af
cellerna i de olika lifsuppgifternas tjänst som i
djurkroppen återfinna vi i människokroppen. Äfven
människokroppens olika organ äro uppbyggda af celler
eller af substanser, som framgått ur celler. Härvidlag
förtjänar en omständighet beaktande: medan zoologen
med sina starkt förstorande instrument i allmänhet
lätteligen kan skilja på celler och organdelar,
som tagits ur t. ex. fisk, från motsvarande delar ur
människokroppen, så äro samma slags grundbeståndsdelar
hos människan och däggdjuren antingen fullständigt
öfverensstämmande eller ytterst lika hvarandra. En
redogörelse för de i människokroppen förekommande
olika cellarterna skulle således i allt väsentligt
bli likalydande med hvad som gäller för däggdjuren. Vi
lägga alltså märke till, att med afseende på de så att
säga intimaste beståndsdelarna af vår kropp likheten
mellan oss och andra varelser företer vissa grader:
den är större med de högre varelserna, däggdjuren,
mindre med de lägre såsom fiskarna. Här anteckna vi
blott detta faktum, längre fram skola vi utnyttja det.

Vi talade om högre och lägre djur. För att erhålla
ett fastare grepp på hvad som menas med högre och
lägre varelser och för att vinna en utgångspunkt för
bedömandet af människans förhållande till dessa andra
varelser, blir det nödvändigt att låta passera revy
ett urval af de olika utbildningsstadier, i hvilka
den högsta djurtypen, den s. k. ryggradsdjurstypen,
uppenbarar sig. För vårt ändamål kunna vi inskränka
detta urval till några af de kategorier, som i det
zoologiska indelningsverket fått titeln af klasser
och ordningar.

Med ryggradsdjur menas de djurformer, som utmärka
sig dels genom förekomsten af ett inre skelett
och dels därigenom, att det centrala nervsystemet
(hjärna och ryggmärg) ligger på djurets ryggsida,
medan flertalet öfriga organsystem såsom tarmkanalen,
hjärtat, njurarna, könsorganen m. m. ligga på dess
buksida. Det är inom denna djurtyp det organiska
lifvet ej blott i kroppsligt utan ock i själsligt
afseende uppnår sin högsta fulländning.

Att denna höjd ej uppnåtts med ett slag, att fastmera
ryggradstypens lägsta representanter äro mycket
enklare organiserade än många ryggradslösa djur,

bevisas af <i>lancettfisken</i> och dess närmaste
anförvanter. Ty om vi gåfvo vår fantasi fria tyglar
och öfverlämnade åt densamma att konstruera upp ett
»ur-ryggradsdjur», d. v. s. den enklaste lifsform,
i hvilken ryggradsdjurstypen kan tänkas existera,
så skulle detta vårt fantasifoster i fråga om
organisationens enkelhet och ursprunglighet näppeligen
öfverträffa hvad naturen i den vägen åstadkommit i
lancettfisken. Denna har därför blifvit ett af våra
zoologiska laboratoriers viktigaste husdjur. Såsom
redan namnet  antyder och såsom äfven framgår af fig. 
18 a, är lancettfisken till sin kroppsform spolformig,
lancettlik; den uppnår en storlek af 5—7 centimeter. 


<img>Fig. 18 a. <i>Lancettfisken:</i> naturlig storlek.</img>

Till det yttre har densamma så liten likhet med ett
ryggradsdjur, att dess upptäckare ansåg den för ett
blötdjur. I själfva verket få vi också hos lancettfisken,
som har en mycket vidsträckt geografisk utbredning och 
äfven finnes i hafvet vid Skandinaviens västkust, förgäfves
leta efter flera af de kännetecken, som vi i allmänhet
förbinda med begreppet ryggradsdjur. Sålunda saknar
den hufvud, käkar, pariga lemmar och hjärta; hjärnan
är endast antydd, och af de högre sinnesorganen
finnes blott en »luktgrop» samt synorgan af allra
enklaste slag. Men på samma gång lancettfisken står
på en mycket låg utbildningsgrad, äger den några
af just de egenskaper, som äro utmärkande för alla
ryggradsdjur gentemot de ryggradslösa. Dock uppträda -
och detta är af särskildt intresse - de ifrågavarande
egenskaperna hos lancettfisken i en utbildning,
som närmast öfverensstämmer med förhållandena hos
de högre ryggradsdjurens foster, ej med dem hos den
fullmogna individen. Mellan det centrala nervsystemet
(fig. 18 b L.) och tarmkanalen (C, E, G) ligger en
cylindrisk, fram- och baktill tillspetsad sträng,
bestående af en elastisk, egenartad substans,
den s. k. ryggsträngen (K). En sådan ryggsträng,
till uppkomst och läge fullkomligt motsvarande denna
kroppsdel hos lancettfisken, är hos fostret af alla
öfriga ryggradsdjur — människan inbegripen — det
först uppträdande anlaget till skelettet. Sålunda
har lancettfisken, hvad skelettet beträffar blifvit
stående på ett utvecklingsskede, som motsvarar ett
mycket tidigt fosterstadium hos människan och öfriga
högre varelser.

Liknande förhåller sig det centrala nervsystemet hos
lancettfisken: det utgöres af ett cylindriskt rör med
en antydan till hjärna och företer väsentligen samma
bild, som nervsystemet under sin första utveckling
visar hos de högre stående djuren. Synnerligen enkel
och i visst afseende påminnande om detta organs
byggnad hos de högre djurens foster är också 

<img>
Fig 18 b. Något förenklad och förstorad bild 
af <i>lancettfiskens</i> byggnad. A munhålan. B munnens 
trådartade bihang. C gälhålan. D säckformig 
utstjälpning av tarmen, motsvarande de högre 
ryggradsdjurens lefver. G tarmen. H bakre 
tarmöppningen. K. ryggsträngen. L centrala 
nervsystemet (efter Marshall och Hurst). 
</img>
kanalen. Dess främsta del utgöres af en gälsäck
(alltså af ett andedräktsorgan, C), och denna
fortsattes i en enkel tarmkanal (E, G), å hvilken
någon tydlig skillnad mellan magsäck, tunn- och
groftarm ej ännu utbildats. Nästa steg uppåt i
ryggradsdjurens utbildning representeras af en liten
grupp fiskliknande varelser, hvilka man benämnt
<i>rundmunnar.</i>

<img>
Fig. 19. <i>Flodnejonöga;</i> förminskad (efter Smitt).
</img>

En af dessa, <i>nejonögat</i> (fig. 19), som åtminstone i rökt
eller marineradt tillstånd torde vara bekant för mina
läsare, kännetecknas genom sin cirkelrunda mun med
hornartade tänder och genom sju små gälöppningar på
hvardera kroppssidan bakom ögonen; rygg och stjärt
äro försedda med opariga fenor. Framsteget framför
lancettfisken är omisskänligt; det uppenbarar
sig bland annat i utbildningen af ett hufvud med
hjärna och sinnesorgan, om ock dessa i jämförelse
med de högre ryggradsdjurens äro af ganska
enkelt slag. Rundmunnarnas närmare anslutning
till lancettfisken och deras lägre utbildning än
öfriga ryggradsdjur framträder äfven i andra viktiga
organisationsförhållanden. Sålunda saknas en verklig
ryggrad: i kotkropparnas ställe (fig. 20 K) finnes
ännu den odelade ryggsträngen kvar, och endast hos
vissa rundmunnar är kotbildningen inledd genom
förhandenvaron af ofullständiga öfre bågar (jämför
fig. 20 ö), hvilka på ett ännu ganska ofullständigt
sätt omsluta ryggmärgen; i detta afseende stå äfven
rundmunnarna kvar på ett utvecklingsstadium,
som motsvarar ett fosterstadium hos högre
ryggradsdjur. Lika litet som lancettfisken ha
rundmunnarna förvärfvat några pariga lemmar, hvilkas
förekomst är utmärkande för alla öfriga ryggradsdjur;
när dessa senare, såsom t. ex. ormarna, sakna pariga
lemmar, är detta ej något ursprungligt utan bevisligen
beroende på en tillbakagående utveckling, hvarom vi
skola tala i det följande. Slutligen finnas ej hos
rundmunnarna egentliga käkar, omfattande munöppningen,
lika litet som verkliga tänder — kroppsdelar, som
likaledes höra till de öfriga ryggradsdjurens mest
karaktäristiska utrustning.

De närmast högre ryggradsdjuren hafva förvärfvat
några organ, som för innehafvaren möjliggöra en
högre utbildning: käkar som bära tänder och pariga
lemmar. Hos de djur, som närmast ansluta sig till
rundmunnarna, hos de egentliga fiskarna uppträda de
pariga lemmarna i anpassning till vattenlifvet som
fenor (bröst- och bukfenor) på samma gång som de
af lancettfisk och rundmunnar förvärfvade opariga
fenorna kvarstå 

<img>
Fig. 20. Ryggkota af <i>människa, k</i> kotkropp, <i>ö</i>
öfre båge.
</img>

såsom fortfarande betrodda med de viktigaste
funktionerna vid ställflyttningen. Utom
dessa nyförvärf hafva fiskarna i samband
med högre lifsfunktioner äfven i öfriga
organisationsförhållanden blifvit högre utbildade
än rundmunnarna.

Sålunda äro alla sinnesorgan och hjärnan, tarmkanalen,
könsorganen m. m. mycket mera sammansatta, mera
»differentierade». Differentiering inom morfologien
är samma företeelse som arbetets fördelning på det
industriella området: i en högre utbildad industri
kan ej en person utföra allt, i olika specialiteter
utbildade personer erfordras för att utföra olika 
slags arbete.

<img>Fig. 21. En <i>jättehaj</i> (efter Pavesi).</img>

På motsvarande sätt anpassa sig ock på ett högre
organiskt utvecklingsskede olika delar af samma organ
till olika slag af funktioner t. ex. tarmkanalen
»differentieras» i skilda delar (matstrupe, magsäck,
tunntarm, groftarm), hvar och en med sin speciella
uppgift; de olika tänderna få olika uppgifter och
därmed allt mer olika form o. s. v. Det inträder
således en lokalisering af funktionerna, som medför
en differentiering af kroppsbyggnaden och därigenom
en högre fullkomlighet.

<img>Fig. 22. Sterlett (efter Cuvien).</img>

Inom fisktypen finnas två stora hufvudgrupper, hvilka
grupper motsvara lika många utvecklingsgrader,
nämligen den lägre, <i>broskfiskarna,</i> till hvilken hajarna
(fig. 21) och rockorna höra, och den högre, <i>benfiskarna,</i>
till hvilka alla skandinaviska sötvattensfiskar och flertalet
hafsfiskar (torsk, flundre-, sill-, makrillfiskar m. fl.) höra.
Broskfiskarna skilja sig från benfiskarna bland annat därigenom,
att deras skelett består af brosk, d. v. s. en böjlig elastisk
substans af mjölkhvit eller gulaktig färg. Broskväfnaden
kan anses som en förelöpare till benväfnaden. Ty
på tidigare fosterstadier består skelettet hos alla
ryggradsdjur från och med benfiskarna ända upp till
människan till större delen af brosk, hvilket först
småningom ersättes af benämne (»förbenas»). Vi finna
således, att broskfiskarna i denna viktiga punkt
kvarstanna på ett utvecklingsstadium, som motsvarar
ett öfvergående tillstånd i de högre djurens
fosterlif, att de sålunda måste anses för lägre,
ursprungligare än benfiskarna.

En tredje fiskgrupp, <i>ganoiderna,</i> — deras mest bekanta
representanter äro de kaviarproducerande störfiskarna
(fig. 22) — står i vissa afseenden

förmedlande emellan brosk- och benfiskar. Särskildt
beträffande skelettets utveckling gifva oss några
hithörande fiskar en god föreställning om, huru
brosket småningom undantränges af bensubstansen.

Andra ganoider åter närma sig en djurgrupp, hvilken
för oss har ett större intresse, därför att vi hos
denna finna förutsättningar för att lämna det våta
elementet och blifva landtdjur, hvilket åter är en
nödvändig förutsättning för en högre utbildning. Denna
grupp är <i>lungfiskarna.</i> 

<img>Fig. 23. <i>Lungfisk</i> (Protopterus annectens). (Efter Boulenger.)</img>

Det för dessa djur i första rummet kännetecknande ligger
uttryckt i namnet: de äro, såsom alla fiskar,
utrustade med gälar men dessutom också med
lungor. Lungfiskarna (fig. 23) lefva i tropikerna
i floder och pölar, hvilka under den heta årstiden
helt eller delvis uttorkas. Så länge vattnets
beskaffenhet tillåter det, användas gälar som
andedräktsredskap; afdunstar vattnet eller blir
det odugligt för respiration, sättas gälarna tills
vidare ur tjänstgöring, och djuren andas atmosfärisk
luft medelst lungor, d. v. s. medelst stora pariga
eller opariga säckar, som stå i öppen förbindelse
med främre delen af tarmkanalen och på hvilkas insida
talrika veck uppbära ett rikt blodkärlsnät, i hvilket
gasutbytet, upptagandet af syre och afgifvandet af
kolsyra till den i lungorna befintliga luften kan
äga rum.

<img>Fig. 24. <i>Benfisk;</i> ena kroppsväggen borttagen för att 
visa simblåsan (S); dp luftgången; m matstrupen.</img> 

Men hvarifrån hafva lungfiskarna fått sina lungor?
För att besvara denna fråga måste vi något närmare
granska en egendomlighet i benfiskarnas och
ganoidernas organisation. Flertalet af dessa är 
försedt med en simblåsa, d. v. s. en med luft fylld
säck, hvilken är belägen omedelbart under ryggraden
och ofta genom en kanal (»luftgången») står i
förbindelse med tarmkanalen (fig. 24).

Hos flertalet har denna simblåsa åtminstone till sin
främsta uppgift att göra djurets specifika vikt olika,
d. v. s. därigenom att simblåsan sammantryckes,
blir djuret tyngre och sjunker ned i vattnet, medan
åter vid simblåsans utvidgning fisken blir lättare
och höjer sig upp till de öfre vattenlagren. Simblåsan
är alltså ett redskap i ställflyttningens tjänst. Hos
somliga fiskar har dess inre fått ett annat utseende
— talrika från simblåsans insida utgående veck
uppbära ett rikt nät af fina blodkärl — och dess
hufvudsakliga betydelse är ej längre att vara ett
ställflyttningsredskap, utan har den ombildats till
ett andedräktsorgan. Bland fiskarna anträffas


<img>
Fig. 25. Förenklade bilder af tre skeden i
<i>lungornas</i> utveckling hos människan. S lungor;
b luftstrupen; På matstrupen. (Efter Wiedersheim.)
</img>

flera mellanformer, som förmedla öfvergången från
fiskarnas vanliga simblåsa till lungfiskarnas lunga.

Skillnaden i lungans byggnad hos lungfiskar och högre
varelser är visserligen mycket betydande. Men dels
förmedlar en del grod- och kräldjur öfvergången; dels
erbjuda tidigare fosterstadier hos t. ex. människan
en omisskänlig öfverensstämmelse med lungfiskarnas
lunga och sålunda ock med fiskarnas simblåsa. Vi kunna
nämligen å mycket unga foster af fåglar och däggdjur
äfvensom å människofoster af 3—4 millimeters längd
iakttaga, huru från matstrupens främre vägg en liten
säckformig blåsa börjar att afsnöras (fig. 25). Till
en början står denna blåsa genom en vid mynning i
förbindelse med matstrupen; småningom blir
motsatsen mellan den säckformiga blåsan och den del,
som utgör sambandet mellan denna och matstrupen,
allt mera utpräglad, hvarigenom blåsan, ur hvilken
under utvecklingens vidare förlopp lungorna framgå,
och kanalen, som är anlaget till luftstrupen, komma
att visa en tydlig öfverensstämmelse med fiskarnas
simblåsa och luftgång. På ett något senare fosterskede
öfverensstämmer en människolunga i allt väsentligt
med grodlungan, sådan denna förblir under hela
sitt lif. Lungornas gradvis försiggående utveckling
afspeglas sålunda på det klaraste i fosterutvecklingen
(fig. 25).

Hittills företagna undersökningar rörande förhållandet
mellan fiskarnas simblåsa och de högre organismernas
t. ex. människans lunga berättiga oss <i>säkert</i> till
det påståendet, att simblåsan och lungan uppkommit
som utstjälpningar af tarmkanalens främsta del,
att de sålunda äro homologa d. v. s. anatomiskt
likvärdiga organ. För den logiskt närmast liggande
uppfattningen, att lungan är en ombildad simblåsa,
finnas däremot ännu ej afgörande erfarenhetsrön.

Lungfiskarna ha således förvärfvat lungor och därmed
förmågan att andas utanför vattnet. Men med afseende
på andra väsentliga delar af sin organisation
äro de fortfarande allt för mycket fiskar och för
litet bildbara för att kunna omdanas till verkliga
landtdjur.

Försöket att öfvergifva det våta elementet och att
på det torra skapa sig en tillvaro blir det först
en annan grupp af ryggradsdjuren, <i>amfibierna,</i>
beskärdt att med framgång utföra; deras mest
bekanta representanter äro vattenödlor, grodor och
paddor. Ehuru vår kunskap om amfibiernas forntid ej
på långt när räcker till för att skänka oss någon
noggrannare föreställning om deras samband med
närmast lägre djurformer, lungfiskar och ganoider,
så gifva oss däremot amfibiernas både inre byggnad
och individuella utvecklingshistoria fullkomligt
ojäfaktiga bevis på, att de äro de ursprungligaste,
de minst omdanade bland alla på land lefvande
ryggradsdjur.

Ett oeftergifligt villkor för att ett vattendjur skall
hafva någon utsikt att taga sig fram på landbacken är
tydligtvis, att det undergår en omdaning åtminstone i
två väsentliga punkter: andedräktsorganen måste blifva
skickade att upptaga syre ur luften i stället för ur
vattnet — eller med andra ord: gälarna måste ersättas
af lungor — och fenorna måste ombildas till lemmar,
ägnade för rörelse på fast underlag. Båda dessa
villkor har det lyckats amfibierna att uppfylla, om
ock lungor och lemmar äro enklare, mindre utbildade
än hos alla andra på land lefvande ryggradsdjur. Men
ej nog härmed! Amfibierna förråda sin låga härkomst
och sina intima

<img>Fig. 26. <i>Landsalamandern:</i> omkring 1/2 naturlig
storlek (efter Brehm).</img>

släktskapsförbindelser med vattendjur äfven
därigenom, att de förutom lungor äfven äga gälar
antingen under hela lifvet eller blott under ungdomen
(som larver); också lefva alla amfibier som ungar i
vatten. Vattenlifvet har således ej öfvergifvits
med ens, ej oförmedladt; först så småningom
har amfibien lyckats anpassa sig till lifvet på
land. Detta ådagalägges ej blott genom gången af dess
individuella utveckling utan ock genom de olika,
ännu i dag kvarlefvande grupperna, hvilka motsvara
lika många skeden i denna småningom försiggående
öfvergång från vatten- till landtlif.

Nutidens amfibier delas i två hufvudafdelningar:
stjärtamfibierna, till hvilka höra bland andra våra
vattenödlor och den i mellersta och södra Europa
vanliga salamandern (fig. 26), samt de stjärtlösa
amfibierna, allmänt bekanta under skepnaden af grodor
och paddor.

Inom den förstnämnda afdelningen är den gradvisa
förändringen i lefnadssättet fixerad i dess tre
grupper. Den lägsta gruppen bildas af de mest
fullständiga vattendjuren, som under hela sitt lif
bibehålla gälarna

och aldrig lämna vattnet (fig. 27). Huruvida
alla hiträknade djur verkligen äro att anse som
ursprungliga vattendjur eller som former, hvilka under
hela lifvet kvarstå på larvstadiet, och som
således vinna könsmognad och fortplanta sig som
larver, är ännu oafgjordt.

<img>Fig. 27. <i>Gälbärande vattenödla (Menobranchus);</i>
omkring 1/2 naturlig storlek (efter Brehm).</img>

<img>Fig. 28. Fem utvecklingsstadier af grodan. a—c
förstorade, d, e ungefär naturlig storlek.</img>

Hos nästa grupp försvinna visserligen gälarna hos
det utbildade djuret, men en gälöppning kvarstår,
medan inom den tredje och högsta gruppen, till hvilken
våra vattenödlor och salamandern (fig. 26) höra, både
gälar och gälöppningar fullständigt försvinna hos det
könsmogna djuret. Detta andas med lungor och lefver
på land; endast under fortplantningstiden uppehålla
sig en del arter i vatten.

Men äfven i andra afseenden ådagalägga sådana
former som salamandern, att de kommit högre
upp på lifvets trappstege än de öfriga stjärtamfibierna. 
Hos de lägre stjärtamfibierna kvarstår nämligen 
ryggsträngen i samma utsträckning som hos flertalet 
fiskar, och flera partier af skelettet hinna aldrig 
öfver broskstadiet, medan vattenödlorna och
salamandern såväl i dessa som i andra delar af sin
inre byggnad visa en högre grad af mognad.

<img>Fig. 29. <i>Alligator</i> från Kina (efter P. Smit).</img>

<img>Fig. 30. <i>Hatteria,</i> den sista kvarlefvan af urödlorna.</img>

I detta sammanhang bör det anmärkningsvärda faktum
framhållas, att äfven våra svenska vattenödlor, i fall
de gälbärande larverna af någon orsak hindras från att
komma upp på det torra, under hela lifvet behålla sina
gälar och således med afseende på andedräktsorganen
kvarstå på ett tidigare utvecklingsstadium.

Bland amfibierna hafva de stjärtlösa eller
»groddjuren» fullständigast afpassat sig för lifvet
på land. Hos det utbildade djuret finnas aldrig
gälar,

ryggraden är betydligt förkortad, ryggsträngen
försvunnen, stjärten förkrympt samt försvunnen
till det yttre, lemmarna äro högre utbildade och
kraftigare än hos stjärtamfibierna. Å larvstadiet
däremot öfverensstämma groddjuren mycket mera med
stjärtamfibierna. De späda grodlarverna (fig. 28)
lefva i vatten och äro utrustade med yttre gälar
och lång stjärt. Efter någon tids förlopp försvinna
de yttre gälarna och i stället utvecklas inre
sådana. Innan grodlarven beger sig upp på land
förkrympa båda gälar och stjärt (fig. 28 e).

<img>Fig. 31. Tre arter af ödlesläktet <i>Lygosoma,</i> hvilka
visa olika grader af bålens förlängning och lemmarnas
förkrympning (efter Boulenger).</img>

Summera vi de skildrade utvecklingsföreteelserna,
erhålles följande resultat: inom amfibieklassen kunna
vi steg för steg följa en nästan oafbruten serie
från mera fiskliknande i vatten lefvande varelser
till fullkomliga landtdjur.

Fullständig emancipation från vattenlifvet och från
den af detta lefnadssätt betingade organisationen
prägla de tre högre ryggradsdjursgrupperna,
kräldjur, fåglar och däggdjur. Äfven om enstaka
medlemmar af dessa grupper sekundärt, d. v. s. såsom
en ny tillpassning ånyo vandrat ut i vattnet,
aldrig förvärfva de några gälar; andedräktsorganen
förblifva hos dessa andra-hands vattendjur (såsom
hafssköldpaddor, krokodiler, hvaldjur) lungor; under
vattnet kunna de ej andas.

I sammanhang härmed karaktäriseras dessa de tre högsta
djurklasserna genom förvärfvet af några organ, hvilka
i motsats till de kroppsdelar, som äro i verksamhet
och till nytta äfven för den fullvuxna individen,
kunna betecknas såsom fosterorgan, enär de uteslutande
hafva betydelse — och

en stor sådan — för fostret. Vi komma framdeles
att närmare sysselsätta oss med dessa organ;
här vilja vi endast påpeka, att de möjliggöra för
det unga djuret en fullständigare utveckling inom
ägget eller moderdjurets kropp, innan det utträder i
lifvet. Alltså: larvstadiet, d. v. s. det ofullgångna,
så att säga provisoriska skick, i hvilket de lägre
ryggradsdjuren (fiskar och amfibier) i allmänhet börja
kampen för tillvaron, bortfaller — på få undantag
när — hos de högre.

<img>Fig. 32. Förenklad bild af <i>ryggmärgsnerverna</i> hos
en <i>orm;</i> f och b nervflätningar, motsvarande dem,
ur hvilka hos ödlorna gå nerver till fram- (f) och
baklemmarna (b). (Efter A. Carlsson.)</img>

Af dessa hafva <i>kräldjuren</i> den enklaste
organisationen. Medan ingen af de nu lefvande
kräldjuren intimare ansluter sig till amfibierna,
känner man några utdöda former, som stå vissa
likaledes för länge sedan från jordytan försvunna
amfibier mycket nära; till dem återkomma vi i det
följande.

De fyra grupper, hvilka i våra dagar
representera kräldjuren: ödlor, ormar, sköldpaddor
och krokodiler (fig. 29) äro tarfliga rester af en
i forna geologiska perioder rik och mäktig
djurstam och kunna således endast erbjuda en mycket
ofullständig och föga karaktäristisk bild af kräldjurs
typen i sin helhet. Vi skola i det följande bli
i tillfälle att värdesätta dessa djurs betydelse;
deras glansperiod är för längesedan afslutad.

Här må endast erinras om, att alla kräldjur hafva i
de flesta afseenden uppnått en högre organisation
än amfibierna. Och detta står till ej ringa del
i sammanhang med att de fullständigare anpassats
till lifvet på land: i skelettet är brosket
nästan fullständigt försvunnet och har efterträdts
af benväfnad, hjärnan och sinnesorganen äro högre
utbildade, lungorna och i sammanhang härmed hjärtats
och blodkärlens anordning är mera komplicerad och
därför äfven af högre funktionell betydelse än hos
de i detta afseende bäst utrustade amfibier; detsamma
gäller ock om njurar och tarmkanal.

De minst ensidigt utbildade kräldjuren äro <i>ödlorna</i>
och framförallt en numera endast på Nya Zeeland
förekommande form (Hatteria, fig. 30), hvilken till
det yttre öfverensstämmer med andra ödlor, men på
grund af sin inre byggnad, särskildt skelettet,
i allmänhet anses vara den sista 

<img>Fig. 33. Hjärnor a af <i>fågel</i> b af <i>ödla.</i></img>


kvarlefvan af en gammalmodig, med vissa utdöda
stjärtamfibier besläktad kräldjursgrupp.

<img>Fig. 34. Skelett af <i>hafsörn.</i></img>

Mycket nära ödlorna stå <i>ormarna,</i> den
bevisligen modernaste och yngsta telningen af
kräldjursstammen. Vi erhålla en föreställning om,
huru en bland de mest utmärkande egendomligheterna
i ormarnas organisation, nämligen den långsträckta
lemlösa bålen, uppkommit, om vi granska de växlande
gestalter, som sinsemellan besläktade arter inom vissa
ödlegrupper ha att uppvisa. Sålunda finnes det inom
ett ödlesläkte (Lygosoma), som har en synnerligen
vidsträckt utbredning och består af mera än 160
arter, flera serier af arter, hvilka serier börja med
former utrustade med väl utbildade lemmar och sluta
med sådana, som antingen hafva starkt förkrympta
eller inga lemmar alls; dessa båda ytterligheter
förenas genom en sammanhängande rad öfvergångsformer
(fig. 31). Af de här gifna afbildningarna framgår, 
att lemmarnas aftagande utbildning står i ett omedelbart
orsakssammanhang med bålens längd; när dennas längd
öfverskridit ett visst mått, förmå lemmarna ej längre
uppbära densamma utan degraderas till ett slags
påskjutningsredskap, de blifva sålunda funktionellt
mindervärdiga och till följd däraf svagare och
kortare. Och sedan lemmarna väl en gång blifvit
funktionslösa och obrukbara, är deras fullständiga
försvinnande blott en tidsfråga. Därför är hos de
arter, som hafva den relativt längsta bålen, lemmarna
antingen mycket förkrympta eller saknas fullständigt,
såsom förhållandet är med vår vanliga ormslå eller
kopparorm, hvilken som bekant alldeles icke är någon
orm utan en fotlös ödla, dock tillhörande ett annat
släkte än de nyss omnämnda. Ödlan kan således antaga
formen af en orm.

Med lemmarnas tillbakagående utveckling sammanhänger
naturligtvis att deras funktionella roll blir allt
mer och mer underordnad i samma mån den förlängda
bålen allt fullständigare blir ägnad att öfvertaga
ställflyttningen, hvilken hos de fotlösa ödlorna
försiggår på liknande sätt som hos ormarna.

<img>
Fig. 35. <i>Myrpiggsvin,</i> sedt från buksidan (efter
Haacke).</img>


<img>Fig. 36. Ägg af <i>myrpiggsvin</i> (efter Semon).</img>

Medan äfven hos de ödlor, som alldeles sakna yttre
spår af lemmar, alltid i det inre kvarstå mer
eller mindre fullständiga rester af skuldergördel
och bäcken, saknar flertalet ormar äfven dessa. En
noggrannare anatomisk undersökning gifver emellertid
vid handen, att saknaden af lemmar för ormarna lika
litet som för alla andra öfver rundmunnarna stående 
djur kan vara något ursprungligt, utan att ormarna
fordom — med andra ord ormarnas förfäder — måste ha
varit utrustade med två par lemmar. Detta framgår ej
blott däraf, att flera ormar, t. ex. jätteormarna
ännu i denna dag äro försedda med förkrympta bakre
lemmar, utan äfven af den omständigheten, att hos de
ormar, som sakna hvarje yttre spår af lemmar, 
ryggmärgsnerverna å de kroppspartier, där lemmarna
hos ödlorna hafva sin plats, visa samma anordning
som de nerver göra, hvilka verkligen gå till lemmarna,
d. v. s. de förena sig till bildandet af s. k. plexus
eller nervflätningar — sålunda alldeles som om lemmar
ännu voro förhanden (fig. 32). Detta är ett förhållande,
som ju skulle verka fullkomligt barockt under hvilken annan
förutsättning än den, att äfven ormarna en gång varit
begåfvade med på vanligt sätt funktionerande lemmar,
af hvilka numera endast kvarstår den för lemmarnas
nerver kännetecknande anordningen. Nerverna höra
nämligen till kroppens mest konservativa organ.

Att <i>fåglarna</i> med sina från alla öfriga ryggradsdjur
så starkt afvikande yttre egenskaper med större
berättigande än flertalet andra djurformer kunde
göra anspråk på att rubriceras som en själfständig
»klass» — detta är en sats, om hvilken
de zoologiska klassifikatorerna och menige
man sedan gammalt varit ense. Och dock har genom
en mera kritisk värdesättning och jämförande
anatomisk undersökning af dessa djurs 
väsentliga karaktärer numera ådagalagts, att trots den
stora i ögonen fallande yttra olikhet som råder mellan
en fågel och ett kräldjur det knappast finnes någon
egendomlighet i fåglarnas kroppsbyggnad, som ej har
sin rot i eller kan härledas ur organisationstillstånd
hos kräldjuren. Ur rent anatomisk och embryologisk
synpunkt, d. v. s. med hänsyn till kroppens
byggnad och utveckling, måste således den redan
omtalade geniale biologen Huxleys förslag att
förena kräldjur och fåglar till en med de öfriga
ryggradsdjursklasserna likvärdig kategori anses gifva
det mest adekvata uttrycket för fåglarnas ställning.

Fåglarna äro nämligen ingenting annat än kräldjur,
som förvärfvat flygförmåga. Fågeltypen är blott en
modifikation af kräldjurstypen, enär det just är den
afvikande arten af ställflyttning: rörelsen i luften,
som 

<img>Fig 37. Förenklad framställning af <i>fågelägget</i> utan hvita
och skal (efter Gadow).</img>

framkallat afvikelserna från kräldjuren. Flygförmågan
har genomsyrat fågelns hela kroppsbyggnad och i
viktiga afseenden ställt denna på ett funktionellt
högre plan. Sålunda har studiet af fosterutvecklingen
ådagalagt, att fåglarnas kanske mest i ögonfallande
särmärke: fjädrarna ej äro något annat än en vidare
utbildning af kräldjurens fjäll. Med fjäderbeklädnaden
åter står förvärfvet af en högre kroppstemperatur i
samband: till skillnad från kräldjuren äro fåglarna
varmblodiga, d. v. s. kroppens värmealstring
är så betydande, och den fjäderbeklädda huden
förmår hindra en starkare värmeutstrålning, så att
kroppstemperaturen håller sig i det närmaste konstant
och endast i ringa grad är beroende af den omgifvande
luftens värmegrad. Blodets härmed sammanhängande
fullständigare syrsättning möjliggöres därigenom att
vissa anordningar i blodomloppsorganen, som kräldjuren
hafva gemensamma med de lägre ryggradsdjuren, hos
fåglarna uppnått en högre utbildning. Såsom en följd
af de större fordringar, som ett mera kompliceradt
lefnadssätt — den högre utbildningen af yngelvård och
af könslif samt flygförmågan — ställer på hjärnan,
har också denna, särskildt stora och lilla hjärnan,
hos fåglarna uppnått en högre utveckling än hos 
kräldjuren (Fig. 33).

<img>Fig. 38. Unge af <i>myrpiggsvin,</i> nyss utkrupen ur ägget, 
med intorkade rester af fosterhöljena (efter Semon).</img>


Knappast något annat organsystem är starkare påverkadt
af den för fåglarna egendomliga ställflyttningen
än benbyggnaden (fig. 34). I öfverensstämmelse med
arten af denna ställflyttning förete lemmarna en
anmärkningsvärd arbetsfördelning: endast bakbenen
uppbära kroppen vid gående eller hvila, medan
framlemmarna med få undantag uteslutande användas
som flygredskap. Att flertalet ben äro luftfyllda,
hvarigenom deras vikt betydligt nedsättes,
står naturligtvis också i intimaste samband med
flygförmågan. Men trots dessa och andra ombildningar,
som betingats af rörelsesättet, visar skelettet
liksom andra organsystem i sina grunddrag mycket
större öfverensstämmelse med kräldjuren än med andra
ryggradsdjur.

Denna på anatomiska och embryologiska fakta grundade
uppfattning af fåglarnas förhållande till kräldjuren
har vunnit en lysande bekräftelse genom en del
geologiska fakta, hvilka gifva oss anledning att i
ett följande kapitel återkomma till detta spörsmål.

Sedan gammalt ha <i>däggdjuren</i> uppfattats som den
grupp af varelser, hvilken i mer än ett afseende är
den högsta uppenbarelsen af organisk tillvaro. En
intimare inblick i vissa drag af däggdjurens byggnad
och utveckling blifva vi tillfälle att erhålla, då vi
rycka det egentliga föremålet för vår undersökning,
människan, närmare in på lifvet. Här blott några
vägledande synpunkter.

Om man ock allmänt tillerkänner de flesta däggdjur en
högre, mera privilegierad ställning i naturen än andra
djur, så bör dock ihågkommas, att det finns en del
andra däggdjur, som stå amfibierna och kräldjuren
mycket nära. Som bekant skilja sig våra allmänt
kända däggdjur från det öfvervägande antalet lägre
ryggradsdjur därigenom, att de förra föda lefvande
ungar medan de senare lägga ägg. Däggdjursfostret
måste således hämta sin näring ur moderdjurets kropp,
och denna förmedlar likaledes fostrets andning — allt
genom ett särskildt organ, den s. k. moderkakan,
hvilken i det följande kommer att sysselsätta
oss. Vi skola ock framdeles öfvertyga oss om, att
just detta intima samband mellan moder och afkomma,
som ej ens upplöses efter det unga djurets födelse
utan fortsättes genom digifningen, utan tvifvel hör
till de förvärf, hvilka däggdjuren ha att tacka för
den högre utbildning, de uppnått.

Och dock finns det inom den högsta djurklassen
former, hvilka med afseende på förhållandet mellan
moder och afkomma vida mera öfverensstämma med
lägre ryggradsdjur än med öfriga däggdjur. År
1884 meddelade den allmänna tidningspressen ett
kabeltelegram från Australien, hvilket innehöll,
att den engelske zoologen Caldwell upptäckt, att
de lägsta kända däggdjuren, <i>kloakdjuren,</i> hvilkas nu
lefvande representanter äro myrpiggsvinet (fig. 35)
och näbbdjuret, lägga ägg, ej som alla andra däggdjur
föda lefvande ungar. Caldwell, som begifvit sig
till Australien för att utforska företrädesvis
kloakdjurens utveckling, förfogade öfver mycket
betydliga penningemedel, så att han kunde bedrifva
sina undersökningar i stor skala. Han anställde
samtidigt 150 infödingar, som lyckades skaffa honom
omkring 1,400 exemplar af myrpiggsvinet samt ett
mindre antal näbbdjur. Dessa undersökningar hafva
sedan blifvit fullföljda af andra forskare, så att
vi numera äga en ganska tillfredsställande kännedom
om dessa de lägsta däggdjurens utveckling.

Kloakdjurens med skal försedda ägg blifva mycket
större (hos myrpiggsvinet äro de ovala, 15—12
millimeter i genomskärning) än öfriga däggdjurs, och
med afseende på sin inre byggnad öfverensstämma de
med kräldjurens och fåglarnas (fig. 36, 37). Som det
tydligtvis för moderdjuret skulle vara förknippadt
med åtskilliga olägenheter att länge bära på så

<img>
Fig. 39. <i>Känguru</i> med unge i pungen (efter Vogt
och Specht).</img>

stora ägg, läggas dessa liksom hos de lägre
ryggradsdjuren långt innan fostret är fullmoget. Vid
framkomsten ur ägget är ungen så litet försigkommen,
att den ej kan undvara modersvården och modersnäringen
(fig. 38). Modersvården är emellertid hos kloakdjuren
af ett ganska eget slag. Hos myrpiggsvinet upptages
ägget i en pung, bildad af ett hudveck på moderdjurets
buksida (fig. 35). I denna pung kläckes ägget, och den 
späda ungen lifnäres här af moderns mjölk, som
afsöndras af körtlar, hvilka utmynna i bottnen
af pungen.

Det är således först under sista momentet af sambandet
mellan moder och afkomma: vid digifningen, som
kloakdjurens däggdjursnatur framträder; genom de
flesta af fosterlifvets egenskaper såsom äggets
storlek och byggnad, dess första utveckling, den
fungerande äggulesäcken, saknaden af moderkaka,
äggläggningen — i alla dessa afseenden afvika
kloakdjuren från de öfriga däggdjuren, på
samma gång de öfverensstämma med kräldjuren och
fåglarna. Detsamma gäller om flera och viktiga punkter
af kloakdjurens organisation såsom delar af skelettet,
könsorganen, blodomloppsorganen, kroppstemperaturen
o. s. v., i hvilka afseenden de visa större eller
mindre öfverensstämmelse med kräldjuren.

En i viss mån förmedlande ställning mellan kloakdjuren
och de högre (d. v. s. de med moderkaka utrustade)
däggdjuren intaga <i>pungdjuren,</i> hvilkas mest bekanta
representanter äro kängururna, och hvilkas förekomst
numera är inskränkt till Australien och vissa delar
af Amerika. Hos det stora flertalet utbildas ej någon
moderkaka och ungarna framfödas i mycket ofullgånget
skick, på en utvecklingsgrad, som är jämförlig
med något af de högre däggdjurens fosterstadier —
den manshöga jättekänguruns nyfödde unge är knappt 3
cm. lång — och upptages i en på moderdjurets buksida
belägen, mer eller mindre väl utbildad pung för att
i denna fullända sin utveckling (fig. 39).

Den intima förbindelse mellan moder och afkomma,
hvilken, såsom redan framhållits, kan anses såsom
den förnämsta förutsättningen för däggdjurens höga
organisation, har sålunda ej vunnits med ett slag
utan har liksom arbetat sig fram så småningom. Denna
högre organisation uppnås i olika grader af de öfriga
däggdjuren, således hos det öfvervägande 

<img>
Fig. 40. <i>Linné.</i>
(1707—1778)
Efter det af P. Krafft d. ä. målade porträttet.
</img>

antalet nutida former, hvilka alla äro utmärkta genom
förekomsten af moderkaka.

Det är till däggdjurens klass som redan Linné räknade
människan. Goethe gaf uttryck åt sin uppfattning
af människans förhållande till däggdjuren genom att
kalla dem »våra stumma bröder».

*
<chapter name="III. DE UTDÖDA VARELSERNAS VITTNESBÖRD.">

<b>III. 

DE UTDÖDA VARELSERNAS VITTNESBÖRD.</b>

I föregående kapitel har jag sökt gifva mina läsare
en allmän och som jag förmenar fullt objektiv
föreställning om det inbördes förhållandet mellan
de hufvudgrupper, i hvilka zoologen — oberoende
af sin ståndpunkt i frågan: utveckling eller
skapelse — sedan lång tid tillbaka uppdelat de
nu lefvande ryggradsdjuren. Men huru objektiv vi
än söka hålla vår blick på denna rad af former,
i hvilka ryggradsdjurstypen manifesterar sig, nog
ligger det nära tillhands att i denna småningom i
olika riktningar divergerande rad af organismer,
där alltid samma grundelement iklädes olika dräkt
och varieras på mångfaldigt sätt, så att det genom
sin allt fullkomligare utbildning förmår utföra allt
fullkomligare funktioner, där det nya städse har
sin rot och begynnelse i det gamla — nog ligger det
nära tillhands, att i denna gradvisa fullkomning se
uttrycket för en historisk tilldragelse.

För styrkande af denna uppfattning, att de olika
graderna i de olika ryggradsdjursgruppers organisation
äro resultatet af en under världsåldrarnas lopp
försiggången omdaningsprocess, behöfva och kunna vi
i detta fallet ej nöja oss med att endast åberopa
redan förut anförda fakta. Ty då det är frågan
om en historisk process, så har man rättighet
att fordra, att dess verklighet styrkes med några
vittnesbörd, med historiska dokument. Sådana kunna
också presteras i öfverflöd. De hämtas ur den
skattkammare, som <i>paleontologien</i> d. v. s. läran om
de varelser, som i förflutna tidsåldrar befolkat
vår jord, öppnat för oss. Denna vetenskaps källor
utgöras således af de djur- och växtlämningar, som
finnas inneslutna i jordskorpan (i olika stenarter,
sand, lera o. s. v.) och vanligen benämnas fossil,
petrifikater eller försteningar.

Redan tidigt drogo fossilen uppmärksamheten till
sig; deras tolkning har skiftat mycket. Under
medeltiden möter oss den föreställningen, att de
i jordens sköte funna fossilen uppstått genom en
»vis plastica»: att en formande naturkraft alstrat
dem ur jord och organiska ämnen; i bergens inre var
naturen ännu ej tillräckligt stark för att gifva
lif åt sina produkter; den liksom blott öfvade sig
för att kunna gifva dem ett så mycket fullkomligare
lif i dagsljuset. Måhända har detta åskådningssätt
inspirerats af Mosebokens uppgift om »jordens stoft»
och den lefvande anden. Vid sidan om denna uppfattning
af fossilen såsom en »naturens lek» möter oss en


annan, hvilken omedelbart härflyter från samma
källa och förklarar fossilen som vittnen om
syndafloden. Båda dessa och därmed besläktade
tydningar, äfvensom tolkningen af de fossila musslorna
som mineral och mammutbenen som jättar från forntiden
kunde länge räkna på anhängare. Det var jämförelsevis
sent man lärde sig förstå det språk »stenarna»
talade. Ty om ock redan på 1500-talet Lionardo da
Vinci, konstnären-vetenskapsmannen, som i så många
stycken var före sin samtid, uttalade riktiga åsikter
om de utdöda organismerna, erhöll paleontologien först
<img r id="343">
Fig. 41. Richard <i>Owen.</i>
(1804-1892)
Engelsk jämförande anatom och paleontolog.
</img>
genom Lamarck's och Cuvier's verksamhet, således först
vid ingången af förra århundradet, sin grundläggande
betydelse inom biologien. Har sålunda vetenskapen
skänkt de ur sina grafvar upphämtade fossilen
lifvet åter genom att sätta dem i förbindelse med
nutidsvarelser, så hafva de förra återgäldat denna
gåfva tusenfaldt, ty utan de döda skulle vi aldrig
tillfullo hafva förstått de lefvande. Dock äro vi
först vid början af en sådan förståelse. Ty med
tanke på det stora antal nya fossil, som årligen
upptäckas, äfvensom därpå, att blott en ringa del
af vår jord hittills blifvit geologiskt undersökt,
inse vi, att geologien (jordens utvecklingshistoria)
hittills blott kunnat uppenbara en tarflig bråkdel af
det framtiden har att vänta af denna vetenskap. Medan
förr och ända intill 1880-talets midt de europeiska
fyndorterna, som funno genialiska tolkare i män sådana
som Owen, Rütimeyer, Gaudry och Waldemar Kowalewsky,
voro de mest gifvande, hafva de upptäckter som under
de sista årtiondena gjorts i de fossilförande 
aflagringarna i norra och senast ock i södra Amerika
genom sin oerhörda rikedom trädt i förgrunden. Bland
de amerikanska forskarna böra i första rummet med 
tacksamhet nämnas: Cope, Marsh, Osborn och Scott; de
hafva genom sina arbeten öfver de fossila ryggradsdjuren
gifvit oss en inblick i en svunnen värld af oanad mångfald
och därigenom mäktigt vidgat vår syn på det organiska lifvets
historiska utveckling.

För att rätt kunna uppskatta paleontologiens betydelse
för biologien erinra vi till en början om den lärdom,
geologien för länge sedan gifvit oss, nämligen att
vår planet ingalunda alltid haft samma fysionomi som i
våra dagar, att fördelningen mellan haf och land varit
olika under jordens olika utvecklingsperioder. Liksom
vi nu för tiden kunna iakttaga.



huru stora landsträckor äro stadda i en småningom
försiggående höjning, medan å andra ställen landet
sänkes under hafsytan, huru genom vulkanisk verksamhet
öar plötsligen dyka upp ur hafvet, hafva ock under
flydda tidsperioder höjningar och sänkningar af land
åstadkommit mer eller mindre omfattande växlingar
i jordens utseende. Stora hafsbäcken och sjöar
hafva sålunda genom vanligen småningom skeende
höjningar blifvit torrlagda — en företeelse, hvarom
vidsträckta aflagringar, inneslutande talrika rester
af vattendjur, bära vältaliga vittnesbörd.

<img l id="344">
Fig. 42. E. D. <i>Cope.</i>
(1840-1897)
Amerikansk zoolog och paleontolog.
</img>

Vi fråga då: huru är det möjligt, att lämningar
af organismer, som lefvat under vår jords tidigare
utvecklingsperioder, kunnat inneslutas och bevaras
i de sålunda bildade jordlagren, i jordskorpan? För
att besvara denna fråga erinra vi oss till en början,
att i alla vattensamlingar sjunka smådelar af sand,
kalk, lera etc., som varit uppslammade eller upplösta
i vattnet, till bottnen; stora massor af sådant
material föras af floderna ut till insjöarna och
hafvet. Samtidigt med dessa uppslammade oorganiska
delar sjunka äfven rester af de djur och växter som
lefva i vattnet eller spolats ut i vattnet till botten
och blifva betäckta af sanden, leran m. m. Genom
flera olika mekaniska och kemiska krafters inverkan
ombildas dessa till en början lösa lager småningom
till fasta bergarter såsom skiffrar, kalk, sandsten
m. m., och på samma gång undergå de i dem inneslutna
organiska kvarlefvorna, som äro af den beskaffenhet,
att de kunna bevaras, sådana förändringar, att de med
ett gemensamt namn betecknas som »försteningar».

I fall nu, såsom förut framhållits, de sålunda i
vattnet uppkomna försteningsförande lagren småningom
torrlagts, blifva dessa lager med sina försteningar
åtkomliga för vår undersökning.

Men äfven på en del andra sätt kunna försteningar
uppstå. Vi hafva således i godt behåll insekter, som
lefvat i forntidens skogar och blifvit inneslutna
i trädens kåda, som sedermera stelnat till
bärnsten. Djur och växter hafva inneslutits i lava,
i kalk eller kisel, som afsatts ur varma källors
vatten o. s. v.

Som nu gifvetvis de underliggande aflagringarna,
såvida de ej genom senare naturrevolutioner blifvit
rubbade ur sitt ursprungliga läge, måste vara äldre än
de öfverliggande, och som vidare hvarje lager af samma




ålder kännetecknas af ungefärligen samma växt-
och djurförsteningar, har man på grund af dessa
fakta kunnat särskilja olika, på hvarandra följande
perioder i jordens utvecklingshistoria — liksom
historieforskaren indelar människosläktets historia i
olika kulturskeden. Men jordens historia är likaväl
som den, som människans själföfverskattning kallat
världshistorien, en berättelse om en på ingen punkt
afbruten serie af tilldragelser. Om icke förty
geologen följer historikerns föredöme och ser sig
föranlåten att indela den tidsrymd han skildrar i ett
antal mindre afdelningar, så förestafvas denna åtgärd
af rent praktiska yttre skäl; jordens lika litet
som mänsklighetens historia känner till några skarpt
begränsade perioder. Därför blifva dylika indelningar
också med nödvändighet mer eller mindre godtyckliga.

<img r id="345">
Fig. 43. O. Ch. <i>Marsh.</i>
(1831—1899)
Amerikansk paleontolog.
</img>

Emellertid inse vi lätt, att — på grund ej blott af
sättet för de geologiska lagrens bildning utan ock af
organismernas egen natur — den bild af det organiska
lifvet i forna tidsåldrar, hvilken man genom studiet
af försteningarna får, med nödvändighet måste vara
mycket ofullständig. I själfva verket har endast
en ytterst ringa bråkdel af det djur- och växtlif, som
existerat under flydda geologiska perioder, kunnat
efterlämna några spår i jordskorpan. Ty -- bortsedt
från en del undantagsvis gynnsamma omständigheter,
då äfven mjuka växt- eller djurdelar kunnat bevaras
i stenmassan — hafva i allmänhet endast hårda delar
af de utdöda djuren kunnat bevaras intill vår tid,
såsom ben och tänder af ryggradsdjur, skal af blötdjur
och sjöborrar, kalkskelett af koraller o. s. v.

Men ej ens af alla utdöda djur med hårda beståndsdelar
kunna vi vänta att finna några rester. Vi veta ju,
att ben, som få ligga ute på marken, snart nog
vittra, spricka och smulas sönder. Sålunda ha de
på land lefvande djuren i allmänhet endast under
den förutsättningen kunnat efterlämna rester, att
deras lik på eller annat sätt spolats ut i hafvet
eller insjöarna och där omgifvits och skyddats
af småningom hårdnade slamdelar. För att förstå,
huru många gynnsamma faktorer som måste samverka
för att äfven jämförelsevis så motståndskraftiga
kroppsdelar som skeletten skola kunna bibehålla sig
under större tidsrymder, har man fäst uppmärksamheten
på, huru många milliontals människor som jordats
blott under den



s. k. historiska tiden och huru få benrester som
finnas kvar af dem; om alla deras skelett funnos
i behåll, vore ju våra kulturländers mark en enda
kyrkogård!

Men äfven sedan fossilen inbäddats i en för deras
bibehållande gynnsam bergart, kunna de vara utsatta
för förstörelse. De kunna helt eller delvis upplösas
på kemisk väg, de kunna genom tryck eller genom
beröring med glödande lavamassor vanställas till
oigenkänlighet eller fullkomligt förstöras. På
de först nämnda sätten torde särskilt de äldsta
fossilförande lagren så allmänt blifvit omdanade,
att af de första organismerna, som lefvat på vår jord,
måhända aldrig några lämningar komma inför våra ögon.

Kommer slutligen härtill, att hittills endast
en ringa del af jordytan blifvit i geologiskt
afseende undersökt samt att den största delen,
nämligen hafsbottnen med alla de tallösa organismer
denna innesluter, måhända för all framtid förblir oss
okänd, så torde vi kunna vara lifligt öfvertygade om,
att det i själfva verket måste rentaf anses vara ett
undantagsfall, att en organism bibehålles i fossilt
skick och blir tillgänglig för vår granskning. Vi
hafva således ingalunda skäl att förvåna oss öfver
de geologiska urkundernas bristfällighet utan mycket
snarare däröfver, att vi <i>trots allt</i> känna så mycket af
forna tiders växt- och djurlif, som vi verkligen göra.

Har man sålunda med rätta kunnat jämföra
paleontologien med en historisk urkund, af hvilken
endast några enstaka och ur sitt sammanhang ryckta
kapitel blifvit bevarade, så är dock innehållet
i dessa kapitel af oskattbart värde för vår
världsuppfattning. Ty knappast någon annan biologisk
kunskapsgren har under de sista årtiondena haft
att bjuda på så öfverraskande och betydelsefulla
upptäckter som paleontologien, och knappast någon
annan vetenskap har gifvit så många och oförtydbara
bevis på descendensteoriens sanning. Och detta just
därför, att paleontologien ju är den i egentlig
mening <i>historiska</i> grenen af biologien och därför bör
kunna gifva oss bindande d. v. s. historiska bevis
på det historiska utvecklingsförloppet. Och hade
ej en historisk utveckling försiggått, skulle de
resultat, till hvilka syskonvetenskaperna, anatomien
och embryologien kommit, förblifva obegripliga eller
rentaf orimliga.

Den första lärdomen, paleontologien inskärper, är,
att organiskt lif existerat på vår planet i för vår
tanke ofattbara tidrymder — i tidrymder så långa, att
man om dem kunnat säga, att de stå i samma förhållande
till vår tidsenhet året, som afstånden mellan jorden
och fixstjärnorna till våra jordiska mått. Försök att
i år beräkna den tid som förflutit sedan de första
varelserna uppträdde på vår jord saknas ej. Sålunda
uppskattade den bekante fysikern lord Kelvin lifvets
tillvaro på jorden till 24 millioner år. Jordens
ålder beräknas af somliga till 10 af andra till 700
millioner år. Att dylika siffror ej kunna göra anspråk
på att betecknas som exponenter för »exakt vetenskap»
behöfver ej betonas.

Vidare har man redan allt sedan Cuvier's och Lamarck's
dagar vetat, att de utdöda djuren och växterna i
allmänhet äro andra än de nu lefvande, samt att de
äro mera olika de sistnämnda ju äldre de äro.


<img c file="/lecheman/illustrations/0055-1.jpg" id="346">
Fig. 44. Öfversikt öfver jordåldrarna (de geologiska 
perioderna). Streckens olika tjocklek antyder de 
särskilda ryggradsdjursgruppernas växlande talrikhet 
under olika perioder.
</img>

Slutligen har den paleontologiska forskningen att
uppvisa ett allmänt resultat, som är af största
betydelse i descendensteoretiskt afseende. I de
äldsta jordlagren, som bildades under den azoiska
perioden, hafva ej några säkert tydbara lämningar
af organismer anträffats. Under den kambriska
tiden uppträda de första varelserna men — märk
väl! — inga ryggradsdjur. Då befolkades vår planet
uteslutande af ryggradslösa djur: lågt organiserade
kräftdjur och snäckor voro de högsta organismerna
på den tiden. Såsom framgår af den här meddelade
tabellen öfver jordens olika tidsåldrar (fig. 44),
göra ryggradsdjuren sitt inträde på världsscenen
först efter silurperiodens början. Och än mera:
deras framträdande sker just i den ordning man med
kännedom om deras organisation skulle kunnat förutsäga 
eller med andra ord: de äldsta äro inom samma
grupp på samma gång ock de lägst organiserade,
därpå framträda undan för undan, ju mera vi närma
oss nutiden, allt högre, allt mera differentierade
former. En blick på ofvanstående tabell kan öfvertyga
oss härom.

Med hänsyn till den förut lämnade utredningen rörande
villkoren och utsikterna för att djurkroppar skola
efterlämna spår i jordskorpan, bör det ingalunda
förvåna oss, att man ej funnit några lämningar af de
förut omtalade lägsta ryggradsdjuren: lancettfisken
eller hans förfäder, enär dessa med all säkerhet
haft så beskaffade kroppsdelar, att de blott under
särdeles gynnsamma omständigheter kunnat bibehållas
i förstenadt tillstånd. Äfven de närmast högre
djuren, rundmunnarna, äro ej med säkerhet kända som
fossila, ty huruvida en fiskform från devonperioden
(Palaeospondylus) bör räknas hit, är tvifvelaktigt. De
äldsta kända ryggradsdjuren äro från silurtiden;
de äro fiskar af det slaget, som vi enligt den förut
lämnade granskningen måste betrakta såsom de lägsta:
broskfiskarna. I nästa tidsålder, devonperioden,
uppträda de fiskar, som, enligt hvad vi sett, till
sin byggnad




närmast ansluta sig till broskfiskarna, nämligen
ganoiderna. Samtidigt uppenbarade sig visserligen de
med ganoiderna nära besläktade, högre lungfiskarna,
men med former som endast i få punkter höja sig
öfver de förra, medan de mest utformade inom hela
fiskklassen, benfiskarna, som enligt den jämförande
anatomiens vittnesbörd framgått ur ganoider, först
uppträda under triasperioden. Sak samma är det med
de öfriga ryggradsdjuren: de tidigast uppträdande
representanterna äro tillika de lägsta, hvar och en
inom sin grupp.

Paleontologien lämnar sålunda en lysande bekräftelse
på vårt förut blott som hypotes uppställda
antagande, att den skala från de lägre till de
högre organisationer, som det zoologiska systemet
erbjuder, är resultatet af en historisk process;
i den för-darwinska perioden uppfattades i allmänhet
systemet blott som en mer eller mindre öfversiktligt
ordnad inventarieförteckning öfver djurriket.

Naturligtvis medge vi utan vidare, att nämnda
paleontologiska företeelse strängt taget ej innebär
något <i>bevis</i> för att en organisk utvecklingsprocess
ägt rum; direkt <i>bevisa</i> kunna vi endast, att de
olika organisationsgraderna efterträdt hvarandra
i regelbunden följd, ej att att de yngre och högre
verkligen härstamma från de äldre och enklare. Men
lägger man till detta faktum öfriga paleontologiska
företeelser, som — åtminstone inom rimlighetens
gränser — endast tillåta samma tydning, medan intet
af paleontologiens fakta motsäger densamma, så torde
denna vetenskaps vittnesbörd i realiteten knappt
skilja sig från ett verkligt bevis. Vi erinra om,
att man — till trots af att de geologiska urkunderna,
som vi sett, med nödvändighet måste vara mycket
ofullständiga -- ej blott funnit hela serier af
mellanformer mellan djur från olika perioder utan
ock talrika kollektivformer, d. v. s. djurformer,
som visa frändskap med en eller flera andra djurtyper
och sålunda sammanbinda grupper, som i nutiden stå
isolerade. Ja, upprepade gånger ha geologerna lyckats
bringa i dagen just sådana mellanformer, hvilkas
existens zoologien, stödd på descendensteoriens
principer, långt tidigare förutsagt.

Vi ha i det föregående framhållit, att organismernas
historiska uppträdande i stort sedt sammanfaller med
deras organisationshöjd, och att denna företeelse
ej kan tydas annorlunda än som ett uttryck för
en försiggången utvecklingsprocess. Denna tydning
står gifvetvis ej i strid med den företeelsen, att
vissa lägre djursläkten bibehållit sig väsentligen
oförändrade från äldre perioder intill våra dagar. Så
är förhållandet t. ex. med armfotingarna Discina
(fig. 45) och Lingula, hvilka redan uppträdde under
den kambriska tiden. Detta betyder blott, att de
villkor, under hvilka de lefvat, ej undergått sådana
förändringar, som skulle tvinga dem till någon
ombildning eller högre utveckling, medan somliga
af deras samtida sedan dess dött ut, andra totalt
ombildats.

Den olika utvecklingshastigheten beror alltså därpå,
att vid djurstammarnas förgreningar den ena grenen i
hufvudsak kan fortfara med sina förfäders lefnadssätt
utan att väsentligen förändras, medan den andra nödgas
förändra lefnadssätt och därmed ock kroppsbyggnad.

Medan således alla af paleontologien hittills
uppdagade fakta tala till 

förmån för eller åtminstone aldrig strida emot
descendensteorien, äro de alla, mig veterligen,
absolut oförenliga med hvarje skapelselära, såsom
den framstående engelske biologen Romanes med skärpa
påpekar. »Ingen tager väl Burn's satiriska verser
på allvar och föreställer sig, att skaparen först
har måst öfva sin oviga nybörjarehand på lägre,
enklare former, innan han vågade öfvergå till högre,
mera komplicerade. Och dock är det på skapelselärans
ståndpunkt fullkomligt ogörligt att vilja förklara
detta gradvisa framåtskridande från det lägre till
det högre utan detta eller ett liknande antagande.»

Men ej blott med hänsyn till de stora, allmänna
dragen utan ock i detaljer, i det speciellare
genealogiska sammanhanget vittnar paleontologien till
den moderna utvecklingslärans förmån, än bekräftande
och fullständigande, än rättande de slutsatser, hvilka
systervetenskaperna, anatomien och embryologien,
dragit ur <i>sitt</i> material: de nu lefvande djurens
byggnad och utveckling. Att framlägga några resultat,
till hvilka detta samarbete mellan biologiens
olika grenar med afseende på ryggradsdjurens och
därmed ock människans historia hittills kommit,
skall i det följande bli vår uppgift, i det vi
sammanbinda paleontologiens resultat med anatomiens
och embryologiens, hvilka ligga till grund för det af
oss förut kort skisserade djursystemet. Fullständiga
vi då detta system med paleontologiens resultat,
rycker detsamma upp i ett högre plan: det blir
uttrycket för organismernas genealogi, för en lära,
man betecknat som fylogeni eller släktskapslära.
<img r id="347">
Fig. 45. <i>Discina lamellosa</i>, en armfoting, som
nu förekommer vid Peru's kuster; representanter för
detta släkte lefde redan under den kambriska perioden
(efter Woodward).
</img>

<img c" id="348">
Fig. 46. Rekonstruktion af <i>Cladoselache</i>, en af de
äldsta kända broskfiskarna (efter Bridge).
</img>

Redan ofvan påpekades, att de lägsta fiskarna,
broskfiskarna, äro de äldsta kända ryggradsdjuren. Här
kunna vi tillägga, att af alla kända broskfiskar äro
de i de äldsta geologiska tidsperioderna förekommande
de ursprungligast organiserade. Detta gäller
framför allt om ett släkte, Cladoselache (fig. 46),
som påträffats i Europas, Indiens och Nordamerikas
aflagringar från devontiden. I stället för att
såsom hos nästan alla våra nu lefvande hajar nosen
är utdragen till en lång vågbrytare, så att munnen
kommer att ligga på undre kroppssidan långt från
främre kroppsändan, finnes hos Cladoselache (liksom
hos alla mera ursprungliga djur) munöppningen i främre
kroppsändan, enär sagda vågbrytareapparat ännu ej
hunnit utbildas. Äfven bröstfenan visar en mycket
ursprungligare byggnad än hos de modärna hajarna;
den öfverensstämmer nämligen med de redan hos lägre
djur (lancettfisken och rundmunnarna) uppträdande,
således ursprungligare <i>opariga</i> fenorna, bestående af
enkla, parallella strålar, medan bröstfenan hos alla
nutidens hajar är mycket högre utbildad (fig. 47). I
ryggraden 










kvarstår ryggsträngen fullständigt och blott å
stjärtregionen är kotbildningen påbörjad. Om ock
i några afseenden mera ombildad, tillhör äfven en
under permperioden utdöende broskfisk, Pleuracanthus,
de ursprungligaste af alla hajfiskar; särskildt
förtjänar han vår uppmärksamhet för lämnade
upplysningar rörande käkarnas härkomst, hvarom
närmare i det följande. 

<img l id="349">
Fig. 47. Bröstfena a af <i>Cladoselache</i>, en hajfisk
från devontiden (efter Dean), b af en nu lefvande
haj, <i>pigghajen</i>.
</img>

Först senare uppträda de nu vanliga hajsläktena,
och ännu senare de modärnaste af alla broskfiskar,
<i>rockarna</i>, hvilka under juratiden utvecklats ur hajar.
Rockorna äro nämligen i själfva verket ingenting 
annat än hajar, som öfvergifvit det fritt kringstrykande
lifvet i de öfre vattenlagren och anpassats till att 
vistas hafsbottnen samt i sammanhang härmed fått hela
kroppen och bröstutplattade, gälöppningarna ryckta
på buksidan, stjärten mer eller mindre förkrympt
o. s. v. Hajar och rockor (fig. 49) äro förbundna
genom mellanformer: det finnes både hajliknande
rockor (fig. 48) och hajar, som tydligen stå på
öfvergången till rockorna (fig. 50). För den här
föreliggande frågans belysning är det faktum af
betydelse, att just dessa hajliknande rockor (fig 48),
som mest öfverensstämma med de ursprungligare och
äldre hajarna, äro de först uppträdande bland alla
rockor, alldeles såsom man med descendensteorien som
utgångspunkt kunnat förutsäga det; de ifrågavarande
hajliknande rockorna lefde nämligen redan under
juran, medan de egentliga rockorna (fig. 49) ej
uppträdde förr än under kritperioden.

<img r id="350">
Fig. 48. <i>Rhinobatus</i>, en hajliknande rocka (efter
Müller och Henle).
</img>

I förbigående må omnämnas en egendomligt organiserad
fiskgrupp, som lefde samtidigt med de äldsta hajarna,
<i>pansarfiskarna</i> (fig. 51). Utmärkande för dem är,
att en stor del af kroppen var höljd i ett pansar,
bestående af benplåtar, medan det inre skelettet var
mycket litet utbildadt, ej alls eller ofullständigt
förbenadt. På få undantag när saknas pariga fenor,
hvaremot några äro utrustade med ledade, klolika, till
sin funktion gåtfulla bihang å bröstet. Sinsemellan
äro de mycket olika; några äro helt säkert besläktade
med ganoider, medan andras frändskaper ännu äro höljda
i fullkomligt mörker. Ensidigt differentierade som de
voro, förmådde de tydligtvis ej att anpassa sig till
förändrade lefnadsförhållanden och dogo





ut redan i nästa  tidsålder, i devon, utan att
efterlämna någon afkomma.
<img l id="351">
Fig. 49. En vanlig <i>rocka</i> (efter Müller och Henle).
</img>

Under längst flydda tider spelade <i>ganoiderna</i>, som
utgått från hajliknande former, den största rollen
inom fiskvärlden. Men redan under kritperioden
var deras blomstringstid slut; de efterträddes
af <i>benfiskarna</i>, hvilka — såsom odisputabla
öfvergångsformer ådagalägga — framgått ur ganoider
och som i nutiden äro de vida förhärskande: af omkring
12,000 kända nu lefvande fiskarter äro öfver 11,500
benfiskar, medan ganoiderna numera representeras
endast af några få isolerade rester. Blott för att
visa, att ordningen i det historiska uppträdandet
betingas af organisationshöjden äfven med afseende på
lägre kategorier i vårt system, på s. k. familjer, må
framhållas, att de äldsta benfiskarna äro uteslutande
sådana, hvilka höra till de lägst organiserade
benfiskfamiljerna.

Men ganoiderna hafva gifvit upphof äfven till
en annan grupp: <i>lungfiskarna</i>. De äldsta (från
devon) hafva nämligen ännu ej skarpt skilt sig

<img c id="352">
Fig. 50. <i>Rhina</i>, en haj, som står på öfvergången
till rockorna (efter Hayek).
</img>




från ganoidtypen, och stadfäster sålunda
paleontologien, ett resultat, till hvilket, såsom
förut nämndt, de nu lefvande lungfiskarnas anatomi
redan förut kommit. Å nästa sida äro några af de
devoniska lungfiskarna afbildade (fig. 52). Den
nedersta på bilden (a) är den äldsta och på samma gång
mest ganoidlika; de därpå följande äro de närmast
yngre formerna, som bilda en fullständig serie
öfvergångar till det ännu lefvande lungfisksläktet
Ceratodus (fig. 52 f). Detta sistnämnda släkte
uppträdde redan under triastiden och hade då en
världsvid utbredning; man har påträffat dess lämningar
i Tyskland, Indien och Sydafrika samt från en senare
tid äfven i England och Nordamerika. Numera har detta
»lefvande fossil» fullständigt försvunnit från sagda
trakter och kvarlefver blott i Australien.

<img c id="353">
Fig. 51. Rekonstruerad bild af en <i>pansarfisk</i> från
devontiden (efter Klaatsch).
</img>

Det svalg, som inom nutidens djurvärld gapar
mellan fiskar och landtryggradsdjur, har ej
heller paleontologien hittills förmått fylla; ej
heller bland de döda har anträffats någon form,
som sammanbinder något lungfiskliknande djur med
de lägsta landtdjuren, stjärtamfibierna. Bortsedt
från denna lucka råder äfven i landtryggradsdjurens
historia utvecklingens allmänna lag: de lägsta,
stjärtamfibierna, äro tillika de äldsta. De uppträda
för första gången i kolperioden — alltså senare
än någon af de ursprungligare fiskgrupperna —
med former, som i mycket afvika från nutidens. Det
är de s. k. <i>stegocefalerna</i> (fig. 53); till dessa
djurs mest framträdande karaktärer hör det pansar
af fjäll och benplåtar — påminnande om motsvarande
bildningar hos vissa ganoider —, hvilket bekläder
hela eller större delen af kroppen, medan hos vår
tids amfibier af detta pansar på sin höjd svaga spår
äro för handen. Liksom hos <i>alla</i> tidigare jordåldrars
ryggradsdjur kvarstår hos de äldre stegocefalerna
ryggsträngen tämligen oförändrad, så att kotkropparna
endast äro ytterst svagt utbildade, medan hos de yngre
(från trias) och större formerna ryggsträngen är
insnörd, påminnande om förhållandet hos benfiskarna
(fig. 54). Att åtminstone några stegocefaler som
unga andats med gälar framgår af fynden. Under
triasperioden dö stegocefalerna i egentlig mening ut,
sedan de producerat en ganska stor rikedom af former
af delvis gigantiska dimensioner. Det finnes sådana,
som ägt en skalle af öfver en meters längd.

*




<img c id="354">
Fig. 52. <i>Lungfiskarnas</i> historiska utveckling.
<i>a—d</i> lungfiskar från devonperiodens olika skeden
(<i>a</i> är den äldsta): <i>e</i> från kolperioden; <i>f</i> den
ännu i Australien lefvande <i>Ceratodus</i>, hvilken
redan under triastiden uppträdde i Europa (efter Dollo).
</img>



<img l id="355">Fig. 53. Skelett af en <i>stegocefal</i> (Branchiosaurus)
från permperioden (efter Fritsch).
</img>

Men stegocefalerna försvunno ej från jordytan utan
att hafva efterlämnat märkliga afkomlingar — vi
måste här bortse från groddjuren, en helt och hållet
modärn djurtyp, och den högsta bland amfibierna, som
först framträder under tertiärperioden och som enligt
förut omtalade embryologiska fakta kan anses leda sitt
ursprung från stjärtamfibier, ehuru paleontologien
ej ännu gifvit något positivt bidrag till denna
frågas lösning. Det finnes bland ryggradsdjuren
ur stenkols- och permlagren några former, som af
somliga paleontologer hänföras till stegocefalerna,
af andra till de lägre kräldjuren. Och denna
meningsskiljaktighet beror ej på det föreliggande
materialets bristfällighet — man har i behåll af
dem så fullständiga rester som man öfver hufvud har
rättighet att begära (fig. 55) — utan den ligger i
sakens egen natur: öfvergångsformer kunna ej passas in
i vårt systems fackverk, som uppbyggts för att hysa
företrädesvis nutidens mer eller mindre isolerade
djurformer. Visserligen skulle man kunna invända,
att om man kände något mera af de ifrågavarande
fossilen än skelett, tänder och hudbeklädnad, skulle
de demaskera sig antingen som amfibier eller som
ödlor. Men ett sådant inkast kan afväpnas med det
faktum, att ensamt skeletten hos <i>nutidens</i> amfibier
och kräldjur erbjuda så stora skillnader, att man
aldrig skulle hysa ett ögonblicks tvekan, huruvida
en skelettdel härrör från en medlem af den ena eller
den andra af dessa djurklasser, medan i skelettet
hos de ifrågavarande utdöda formerna amfibie- och
kräldjursmärkena äro förbundna med hvarandra.

<img c id="356">
Fig.54. Förenklad teckning af tre skeden i <i>ryggradens
historiska utveckling</i>. Ryggraden A hos rundmunnar,
lägre brosk- och ganoidfiskar, B hos högre fiskar, 
vissa stegocefaler, äldre kräldjur o.a., C hos krokodiler,
däggdjur o.a.

Gemensamma beteckningar: 
   rm ryggmärg, 
   rs ryggsträng,
   kk kotkropp.
</img>

Den omisskännliga kräldjurstypen framträder för första
gången hos de från perm- och triasformationerna bekanta
»urödlorna», ehuru dessa i några viktiga afseenden
(t. ex. ryggradens byggnad) ansluta sig till de
nyss nämnda 






öfvergångsformerna. Som redan nämndt har en enda »urödla»
(Hatteria, fig. 30), öfverlefvat sina fränder, i det
hon funnit en fristad på det numera i djurgeografiskt
afseende isolerade Nya Zeeland.

<img r id="357">Fig. 55. <i>Hypoplesion</i>, ett amfibieliknande kräldjur
från permperioden (efter Fritsch).
</img>

Kräldjurens stormaktstid inföll under jura- och
kritperioderna; då nådde de höjdpunkten af sin
utbildning både i artrikedom och framför allt
i mångsidig och omväxlande formutbildning. Då
voro kräldjuren jordens behärskare, det var de,
som genom storlek och styrka förmådde underkufva
alla öfriga varelser. Ty af däggdjuren hade på den
tiden blott några små, svaga och lågt organiserade
former hunnit utbildas, och först vid slutet
af denna period uppkommo fåglarna. Liksom vissa
däggdjur ju äro nutidens jättar så uppnådde under
juratiden flera kräldjur dimensioner, som ställa våra
elefanter fullkomligt i skuggan. Man har således
funnit lämningar af kräldjur, som voro omkring 36
meter långa. De behärskade landet, hafvet, luften;
bland dem funnos såväl växtätare som rofdjur; liksom
våra dagars däggdjur utnyttjade de alla för ett
ryggradsdjur disponibla existensmöjligheter.

En stor grupp, <i>Dinosauria</i> (fig. 56—60), skräcködlorna,
har haft en världsvid utbredning (Europa, Asien,
Afrika, och norra Amerika) och innesluter så bisarra
och så vidunderligt utstofferade jättegestalter, att
de snarare påminna om medeltidsfantasiens drakar än om
kräldjur, som nyktra, hypermodärna biologer mejslat
ur stenen och detta i en rikedom, som gjort några
af de nordamerikanska museerna till paleontologernas
vallfartsorter.

Som emellertid dessa liksom öfriga af forntidens
jättekräldjur alldeles säkert ligga vid sidan om
människans släktledning och således ock utanför vårt
egentliga ämne, kunna vi lämna dem åsido. <i>En</i> punkt:
deras utdöende erbjuder dock en sida af allmänt
intresse. Orsaken till dessa talrika och mångartade
kräldjursformers försvinnande före tertiärtidens
början kan ej sökas i ett utrotande genom andra
starkare eller mera begåfvade varelser — sådana funnos
då ännu ej. Endast för några af de i hafvet lefvande
kräldjurens undergång skulle man möjligen kunna göra
de vid kritperiodens slut uppträdande jättehajarna
ansvariga. Ehuru vår kunskap om de faktorer, som
under den ifrågavarande perioden kunnat förorsaka
eller bidraga till skräcködlors m. fl:s undergång,
gifvetvis måste vara ganska bristfällig, är det
otvifvelaktigt, att i många fall en för långt drifven
specialisering — och som sådan måste vi också betrakta
kroppsdimensionernas ensidiga utbildning — kan hota
artens bestånd, enär därigenom djuret blir mindre
skickadt att anpassa sig för aldrig så litet ändrade
lefnadsvillkor. Sålunda hafva mammut, jättehjortar,
jättetrögdjur (fig. 62), jättesköldpaddor och andra
forntidens giganter dött ut, medan deras mindre
släktingar kvarlefva intill vår tid. Svårigheten att
för den väldiga 




kroppsmassan anskaffa tillräcklig föda har i dessa fall
helt säkert också spelat en ödesdiger roll. Af
stor betydelse är äfven den omständigheten, att
mycket stora djur fortplanta sig långsammare än
små. Sannolikheten för framträdandet af gynnsamma
variationer står emellertid, såsom Wallace påpekar, i
direkt förhållande till arternas individantal, och som
de smärre djuren i allmänhet icke blott äro ofantligt
mycket talrikare än de största utan äfven föröka sig
mycket hastigare än dessa, äro de i stånd att genom
variation och naturligt urval lättare och hastigare
anpassa sig till förändrade förhållanden.

<img c id="358">
Fig. 56. <i>Laelaps</i>, en <i>skräcködla</i> från kritperioden
(rekonstruktion efter Knight).
</img>

Vid vår i det föregående gifna öfversikt öfver
ryggradsdjurens system sökte vi ådagalägga,
att fågeln med hänsyn till kroppens byggnad och
utveckling ej är något annat än ett kräldjur, som
förvärfvat flygförmåga. Denna uppfattning, vunnen på
jämförande-anatomisk väg, har nu genom paleontologien
fått den mest lysande bekräftelse.

Medan, som vi sett, de högst specialiserade
kräldjurens glansperiod för länge sedan är afslutad,
faller de i en annan riktning ensidigt utbildade
fåglarnas blomstring i nutiden. Att dessa senare
slagit in på en lycklig specialitet, framgår redan
däraf, att antalet nu lefvande fågelarter uppgår till
öfver 12,000; för jämförelsens skull må anföras,
att det beskrifvits blott omkring 3,500 lefvande
kräldjurs- och 5,000 däggdjursarter. Såvidt man
hittills vet utmärkte sig alla fåglar, som lefde
under kvartär- och tertiärperioderna — alltså
de tidsperioder, som närmast föregått vår egen, —
genom väsentligen samma egenskaper, som tillkomma de
modärna 



<img r id="359">
Fig. 57. <i>Stegosaurus</i>, en <i>skräcködla</i> från
juraperioden (rekonstruktion efter Knight).
</img>

fågelformerna. Det är först, då vi utsträcka våra
forskningar till den närmast äldre tidsåldern, till
kritperioden, som vi påträffa former, hvilka alla
åtminstone i <i>ett</i> väsentligt afseende afvika från
tertiärperiodens och nutidens fåglar: de äro nämligen
försedda med tänder af samma beskaffenhet som hos
kräldjuren (fig. 63), medan hornslidan saknas eller är
ofullständig. Hos somliga af dessa »<i>tandfåglar</i>» äro
dessutom ryggkotorna ej byggda som hos våra fåglar,
utan öfverensstämma med kotorna hos en del nu lefvande
och hos talrika utdöda kräldjursformer.

Gå vi så ett steg längre tillbaka i tiden, finna
vi i juraperioden lämningarna af en fågel, hvilken
i ännu högre grad afviker från nutidens, på samma
gång den närmar sig till kräldjuren. Detta är den
s. k. <i>urfågeln</i> (Archaeopteryx lithographica, fig. 64),
en fågel af en kråkas storlek, af hvilken man anträffat 
några lösa fjädrar samt tvenne skelett med fjädrar i Bayerns
yngsta juraaflagringar. Ett af dessa skelett öfverlämnades
till paleontologiska meseet i Berlin för en summa af 18,00
kronor. Att denna

<img c file="/lecheman/illustrations/0065-2.jpg" id="360">
Fig. 58. <i>Tyrannosaurus</i>, en <i>skräcködla</i> från kritperioden.
För att kunna bedöma detta djurs jättedimensioner har vid
sidan om detsamma afbildats ett människoskelett i samma
skala (efter Osborn).
</img>




varelse verkligen varit en fågel framgår bland annat
af dess fjäderbeklädnad och af de bakre lemmarnas
byggnad. Fjädrarna likna fullständigt de nutida
fåglarnas och beklädde hela kroppen utom hufvud,
hals och fötter, hvilka senare uppvisa fågelfotens
alla karaktäristiska kännetecken. Urfågeln skiljer
sig från nutidens fåglar och öfverensstämmer med
kritperiodens därutinnan, att den är försedd
med tänder. Hals- och bröstkotornas byggnad
öfverensstämmer med den hos vissa af kritperiodens
fåglar och hos vissa kräldjur. Men i andra viktiga
organisationsförhållanden står urfågeln lägre
t. o. m. än tandfåglarna och ansluter sig till
kräldjuren. Sålunda äro alla tre fingrarna fria och
beväpnade med fullt utbildade klor, medan hos öfriga
fåglar fingrarna äro mer eller mindre sammanväxta,
och de klor, som stundom uppträda på ett eller
någon gång på ett par fingrar, nästan alltid äro
förkrympta och dolda i fjäderbeklädnaden. Det
lider väl ej något tvifvel, att urfågeln begagnat
sig äfven af sina fingrar vid klättrandet å träd
eller klippväggar. Således har, i motsats till alla
andra fåglar, den förut påpekade arbetsfördelningen
mellan fram- och baklemmarna här ännu ej blifvit fullt
genomförd. Vidare har urfågeln en lång kräldjurssvans
(fig. 64), och mellan hvarje af dennas kotor äro ett
par stjärtpennor fästade, alltså ett förhållande,
som väsentligen afviker från våra fåglars
(fig. 65). Slutligen skiljer sig ref benens form från
de öfriga fåglarnas och likna kräldjurens; de sakna 
liksom flertalet bland de senare de s. k. hakutskotten,
små utskott, som utgå från bakre randen af refbenen
(fig. 34); dessutom finnas bukrefben, som aldrig förekomma hos
fåglarna men väl hos vissa kräldjur. 

<img c id="361">
Fig. 59. Skelett af en <i>skräcködla</i> (Iguanodon)
ur Belgiens kritformation (efter Klaatsch).
</img>

Synnerligen betydelsefull för bedömandet af fågelklassens
härledning är i sammanhang med nyss omtalade fakta
den omständigheten, att några af de egenskaper, genom
hvilka tandfåglar och urfågeln afvika från fåglarna




men i stället öfverensstämma med kräldjuren,
återfinnas hos de modärna fåglarnas foster. Hos
fågelfostret uppträda väl inga utbildade tänder,
men däremot omisskännliga anlag till sådana. De
fria svanskotornas antal hos fostret är betydligt
större än hos den utbildade fågeln, alltså närmande
sig förhållandet hos urfågeln; fostrets fingrar äro
liksom hos denna fria.

Vi kunna således ur ofvanstående fakta draga den
slutsatsen, att urfågeln, den äldsta af alla hittills
kända fåglar, tillika är den, som mest öfverensstämmer
med kräldjuren, samt att nutidens fåglar i sin
fosterutveckling bevarat några kräldjursdrag, minnen
från fågeltypens historiska utveckling.

<img c file="/lecheman/illustrations/0067-1.jpg" id="362">
Fig. 60.   Hufvudets skelett af en <i>skräcködla</i>
(Triceratops; efter Marsh-Klaatsch).
</img>

Men urfågeln är, som vi sett, redan fågel, ej
egentligt kräldjur. Dock står den så nära gränsen, att
det blott behöfves få steg tillbaka, och kräldjuret
är färdigt. Då frågas: finnes det kräldjur, hvilka
i ett eller annat afseende äro så beskaffade, att de
kunna antagas vara fåglarnas stamfäder? Härpå svara
vi: bland de <i>nu</i> lefvande kräldjuren finnes ingen
sådan form, men bland de utdöda kräldjuren påträffa
vi några släkten, som säkerligen stått våra fåglars
stamfader mycket nära.

För att förstå detta erinra vi oss, att det hör till
fåglarnas mest karaktäristiska egenskaper, att de
bakre lemmarna <i>ensamma</i> öfvertagit bestyret att uppbära
kroppen vid gående, klättrande etc. I och för denna
funktion har fågelfoten fått en ej blott från alla nu
lefvande kräldjur utan ock från den allmänt rådande
ryggradsdjurstypen afvikande byggnad. På det starkt
förlängda underbenet (fig. 66), å hvilket skenbenet
alltid är det kraftigaste, medan vadbenet är mer eller
mindre ofullständigt nedåt, följer sålunda ett långt
ben med ledytor för tårna. Antaga vi, att detta ben,
som vanligtvis 


går under benämningen tarsen, motsvarar mellanfoten,
så frågas; hvart hafva fotvristbenen eller den
verkliga tarsen tagit vägen? Svaret härpå liksom
på så många andra liknande frågor gifver oss
embryologien. Hos fågelfostret (fig. 67) är anlaget
till vadbenet lika långt som det till skenbenet;
på dessa ben följa två rader mindre broskstycken,
hvilka motsvara fotvristbenen, till hvilka återigen
ansluta sig anlag till flera (ända till fem) skilda
mellanfotsben och tår. Vi finna sålunda, huru fostrets
fot vida mindre afviker från den hos ryggradsdjuren
vanliga fotformen än den utbildade fågelfoten,
hvilken framgår ur den förra därigenom att under
utvecklingens fortgång vadbenanlaget tillbakabildas,
den öfre vristbensraden sammansmälter med skenbenet,
den nedre med mellanfotsbenen, hvilka likaledes (utom 
ett) sammanväxa till den s. k. tarsen.

<img c id="363">
Fig. 61. Lager med dinosaurierskelett i Wyoming,
Nordamerika (efter Matthew).
</img>

Bland de förut omtalade dinosaurierna eller
skräcködlorna finnas en del former, med en
kroppsställning, som påminde om fåglarnas: de
rörde sig hoppande på bakfötterna. I sammanhang
härmed företer också bäckenets och bakfötternas
byggnad en slående likhet med fåglarnas. Hos båda är
bäckenet afvikande från det hos öfriga ryggradsdjur
förekommande förhållandet. Höftbenet är mycket stort
och sammanväxt med ett stort antal ryggkotor. Sitt-
och blygdbenen äro hos den fullväxta fågeln
bakåtriktade (fig. 68). Hos fågelfostret däremot
äro båda dessa ben nedåtriktade (fig. 69); somliga
skräcködlor (fig. 70) öfverensstämma i detta afseende
med fågelfostret, medan andra jämte den hos kräldjuren
vanliga nedåtriktade grenen af blygdbenet äfven hafva
en bakåtriktad gren, hvarigenom de förete stor likhet
med den fullväxta fågelns bäcken (fig. 71).




Med afseende på bakfoten hänvisas till bilden
fig. 72. Liksom hos fåglarna kan vadbenets undre del
hos vissa skräcködlor tillbakabildas. Vristbenen kunna
liksom hos de förra så ock hos de senare sammanväxa
med skenbenet och mellanfotsbenen. Dessa senare kunna
sammanväxa sinsemellan — ja, vid denna sammanväxning
kan t. o. m. det för den utbildade fågelfoten så
karaktäristiska ömsesidiga läget af de tre sammanväxta
mellanfotsbenen återfinnas hos skräcködlor (fig. 73,
74); äfven det för fågelfoten kännetecknande antalet
tåleder kan uppträda hos de senare o. s. v. Kommer
så härtill, att skallen hos åtminstone ett af dessa
kräldjur mycket liknar fågelns samt att hos nästan
alla flera eller färre ben voro luftfyllda, så ha
vi lärt känna en rad af egenskaper, som förutom hos
fåglarna nästan endast anträffas hos skräcködlorna.

<img l id="364">
Fig. 62. Skelett af ett fossilt <i>jättetrögdjur</i>
(Mylodon) jämfördt med skelettet af ett modärnt
trögdjur (efter Pictet-Kiaatsch).
</img>

Och dock är ingen af de hittills kända skräcködlorna
fåglarnas stamfader! Detta framgår redan däraf, att
alla skräcködlors organisation i sin helhet utvecklat
sig i en annan riktning än fåglarnas, och särskildt
ha frambenen inga sådana egenskaper att uppvisa, som
skulle kunna tolkas som förberedelsestadier för någon
vingbildning. Vi måste således betrakta likheten i
bakfotens byggnad hos de sagda djurgrupperna som en
<i>konvergensföreteelse</i>, d. v. s. likheten beror här ej
på ett omedelbart genetiskt 




samband utan på en anpassning till lika eller liknande
lefnadsvillkor — således i detta fall därpå, att
hos de ifrågavarande skräcködlorna och fåglarna
bakbenen hafva att utföra samma funktioner. Men å
andra sidan är det antagligt, att, där samma eller
liknande orsaker förmå framkalla ej blott likheter
utan öfverensstämmelser af så speciell natur som
förhållandet är med en del af de ofvan påpekade
organen, materialet, som utgör utgångspunkten för
dessa omdaningar, måste vara af mycket nära besläktad
natur -- med andra ord: skräcködlorna måste stå den
kräldjursform mycket nära, i hvilken fåglarna hafva
att vörda sin stamfader. Denna uppfattning har vunnit
ett starkt stöd i ett nyligen beskrifvet fynd af en
skräcködlor (Ornitholestes) från juratiden, hos hvilken
äfven framlemmarna erbjuda stor likhet med förhållandet
hos de ursprungligare fåglarna (fig. 75).


<img r id="365">
Fig. 63. Skelett af en <i>tandfågel</i>, omkring 1/2 naturlig
storlek (efter Zittel).
</img>

Trots denna lucka i fåglarnas genealogi ha således
fossilfynden — vi erinra om urfågeln och de nyssnämnda
skräcködlorna -- upphöjt det antagande, som jämförande
anatomi och embryologi redan tidigare uppställt:
att fåglarna härstamma från kräldjur, till ett
oomtvistligt vetenskapligt faktum.

<img l id="366">
Fig. 64. Restaurerad bild af <i>urfågeln</i>. Fig. 64 a. 
Några svanskotor med stjärtpennor af densamma
(efter Romanes).
</img>

I anslutning till fåglarnas historiska utveckling
torde en annan lärorik företeelse inom den utdöda
kräldjurs världen förtjäna att påpekas. Man vet,
att fordomdags äfven en annan kräldjursgrupp gjort
så att säga ett försök att blifva fåglar eller
åtminstone att höja sig upp i luften och därigenom
blifva kvitt konkurrensen med sina på marken
krälande släktingar. Flygförsöket har verkligen
krönts med framgång, fastän dess produkter:
<i>flygödlorna</i> ej öfverlefde kritperioden. Dessa
de  äldsta flygande ryggradsdjuren, hvilkas
utseende (fig. 76) och storlek fullkomligt





<img c id="367">
<i>Urfågeln (Archaeopteryx)</i>; exemplaret i Berlins museum (efter Dames).
</img>




programmässigt realisera sagornas »flygande drakar»,
uppträda under triastiden och utveckla en ganska stor
formrikedom under de två följande perioderna.

<img r id="368">
Fig. 65. <i>Svanskotor</i> med <i>stjärtpennorna</i> af en
nutida fågel.
</img>

Det lider ej det ringaste tvifvel, att flertalet
af skelettets karaktärer hänvisar flygödlorna till
kräldjuren, fastän de ej förete närmare anslutning
till någon särskild kräldjursgrupp. Men därjämte
finnas andra delar såsom skulderblad, bröstben,
delar af skallen, hjärnan (af hvilken man kan skaffa
sig en föreställning genom att taga afgjutningar
af hjärnskålens inre) o. s. v., hvilka mest likna
fåglarnas. Än mera! Flygödlor och fåglar uppvisa i
några hänseenden en fullkomligt parallell historisk
utvecklingsgång: de äldsta flygödlorna (fig. 76)
äro liksom urfågeln (se ofvan) försedda med lång
svans och med tänder, medan de yngsta (fig. 77)
från kritperioden liksom våra modärna fåglar hafva 
kort svans, hvarjämte näbbens hornslida har 
undanträngt och ersatt tänderna.

Att emellertid våra fåglar ej kunnat utveckla sig
ur flygödlorna, ådagalägges genom lemmarnas byggnad.
Flyghuden, hvilken har bevarats å flera skelett och 
tyckes hafva haft likhet med flädermössens, uppbäres 
af det starkt förlängda femte fingret (motsvarande
människans lillfinger) och sträcker sig därifrån
som ett smalt band till baklemmarna — alltså en
flygapparat mycket olik fåglarnas. Baklemmarna bära
tydlig kräldjursprägel och hafva, i motsats till
förhållandet hos fåglarna, ej ensamma kunnat uppbära
kroppen, så att flygödlorna hafva vid klättring och
gång äfven måst anlita framlemmarna.

<img l id="369">
<i>Fågelfoten</i> fig. 66 i utbildadt tillstånd, fig. 67
hos fostret. l undre delen af lårbenet, v vadbenet,
s skenbenet, s + vr skenbenet och öfre vristbensraden
sammanväxta, vr vristbenen, m mellanfotbenen, m + vr
mellanfoten och undre vristbensraden sammanväxta,
t tåleder.
</img>

Vi kunna således uppfatta flygödlorna som en
kräldjursgrupp, hvilken till en viss grad utvecklats
i »fågelriktning». Men den har vid denna utveckling
försummat ett bland de viktigaste momenten:
arbetsfördelningen mellan fram- och baklemmarna,
hvilken, som förut påpekats, är ett af fåglarnas
lyckligaste förvärf. I denna omständighet hafva vi väl
att se den förnämsta orsaken till, att flygödlorna
ej med framgång kunde upptaga kampen för tillvaron
med tandfåglarna, hvilka uppträdde samtidigt med de
sista flygödlorna och som nu blefvo segrare i






<img l id="370">
Fig. 68. Bäcken af <i>fågel</i> (höna).
</img>

<img r id="371">
Fig. 69. Bäcken af <i>fågelfoster</i> (efter Mehnert).
</img>

<img r id="372">
Fig. 70. Bäcken af en <i>skräcködla</i> (Ceratosaurus,
efter Marsh).
</img>

<img l id="373">
Fig. 71. Bäcken af en <i>skräcködla</i> (Stegosaurus,
efter Marsh).
</img>

<img r id="374">
Fig. 72. Foten af en <i>skräcködla</i> (Anchisaurus,
efter Marsh).
</img>

<img r id="375">
Fig. 73. Mellanfotsben af en <i>skräcködla</i> (Ornithomimus,
efter Marsh).
</img>

<img r id="376">
Fig. 74. Mellanfotsben (»tars») af en <i>fågel</i> (kalkon,
efter Marsh).
</img>



striden och stamfäder för vår talrika fågelvärld,
medan flygödlorna dukade under utan att efterlämna
afkomlingar till vår tid. Måhända har ock en annan
omständighet bidragit till denna utgång, nämligen
de sista flygödlornas enorma storlek: några af dem 
uppnådde en längd af 6 meter mellan vingspetsarna —
alltså samma öfverspecialisering, hvilken sannolikt
varit orsaken till så många andra samtida kräldjurs
undergång.

<img r id="377">
Fig. 75. <i>Ornitholestes</i>, en <i>skräcködla</i> från
juraperioden (efter Osborn).
</img>

Redan under trias- och juraperioden arbetade sig 
vid sidan om kräldjuren en annan ryggradsdjurgrupp
fram. Det var enkelt organiserade, helt små, mest
insektätande varelser, som ej läto ana, att deras
efterkommande en gång skulle behärska jorden:
de första <i>däggdjuren</i>. Saknas ock ännu historiska
dokument rörande deras härkomst, ha dock de sista
årtiondenas geologiska fynd åtminstone förmått
minska  svalget  emellan de lägre ryggradsdjuren
och däggdjuren.

<img l id="378">
Fig. 76. Rekonstruerad bild 
af en <i>flygödla</i> (efter Zittel).
</img>

Under perm- och triasperioderna lefde nämligen en
kräldjursgrupp med vidsträckt utbredning (Europa,
Nordamerika och Sydafrika), hvilken på grund af 
mycket anmärkningsvärda öfverensstämmelser med
däggdjuren benämnts <i>Theromorpha</i>, d. v. s. de
»däggdjurslika». Dessa öfverensstämmelser framträda
företrädesvis i skallen, skulderbladet, bäckenet,
fotleden och tänderna (fig. 78). Sålunda känner man
sedan länge fragmentet af en skalle, rörande hvilken
det ännu ej är slutgiltigt afgjordt, huruvida dess
innehafvare var ett däggdjursliknande kräldjur eller
ett däggdjur. Afgjordt är emellertid, att de 





hittills kända Theromorpha förhålla sig till
däggdjuren som de förut omtalade Dinosaurierna
till fåglarna, d. v. s. äfven om däggdjuren ej
kunna härledas ur de nu kända Theromorpha, utan
öfverensstämmelserna dem emellan snarast måste
uppfattas som anpassningar till likartade 
lefnadsvillkor, så äro dock dessa öfverensstämmelser 
af så genomgripande art, att de häntyda på ett för båda
gemensamt ursprung, på ej alltför aflägsna gemensamma
stamformer. Som emellertid Theromorpha helt säkert
bottna i de förut omtalade amfibieliknande kräldjuren
och som anatomiska samt embryologiska fakta otvetydigt
gifva vid handen, att däggdjurens ursprung är att söka
på samma håll, torde det endast vara en tidsfråga,
när däggdjurens stamfader uppdagas i någon af de äldre
geologiska aflagringarna.

<img l id="379">
Fig. 77. Den yngsta af <i>flygödlorna</i>. (Pteranodon,
efter Eaton).
</img>

Känna vi således ännu ej däggdjurens urform, hör till
gengäld dessa djurs vidare historiska utveckling till
paleontologien allra värdefullaste kapitel. I knappast
någon annan djurstam är den gradvisa utbildningen af
alla organ, som öfver hufvud kunna bevaras i fossilt 
skick (skelett, tänder, hjärna), är fortskridandet 
från lägre, enklare till högre, mera specialiserade
varelser tydligare utprägladt — eller med andra ord:
i ingen annan djurstam är öfverensstämmelsen med den
af geologien faktiskt demonstrerade utvecklingshistorien
och en efter descendensteoriens fordringar uppgjord 
sådan genomskinligare och fullständigare än inom denna 
de högsta varelsernas grupp.

<img r id="380">
Fig. 78. Skalle af <i>Galesaurus</i> (efter Owen).
</img>

Härmed är naturligtvis ej sagdt, att vi skulle äga
kännedom om samtliga däggdjurs historiska utveckling;
den bristfällighet, som med nödvändighet vidlåder
de geologiska urkunderna, förleder oss snarare till
antagandet, att vi





aldrig skola erhålla en sådan. Dessutom böra vi erinra
oss, att geologien genom sina upptäckter lika ofta
framkastar nya problem, som den besvarar gamla. Trots
de sista årtiondenas ymniga skördar på paleontologiens
fält är det genetiska sambandet <i>definitivt</i> fastställdt
endast med afseende på ett mindertal grupper. Däremot
framträda konturerna af däggdjurstypens historiska
utbildningsgång i dess helhet allt klarare.

Sålunda tillhöra måhända alla de äldsta däggdjuren,
d. v. s. alla de som lefvat <i>före</i> tertiärtidens början,
den däggdjursgrupp, som på grund af sin byggnad
och utveckling, enligt hvad vi förut framhållit,
står lägst och är den mest kräldjurslika, nämligen
kloakdjuren. Enligt en annan uppfattning skulle
bland dessa de äldsta däggdjuren förutom kloakdjur
också pungdjursliknande former uppträda -- således
däggdjur som anatomiskt ansluta sig närmast till
kloakdjuren. I alla händelser voro de flesta af dessa
äldsta däggdjur lägre utbildade än nutidens. Nästan
alla voro de dessutom mycket små, oftast mindre än
en vanlig råtta (fig. 79). Att ännu någon osäkerhet
råader rörande förhållandet mellan dessa de äldsta
och de modärna däggdjuren beror väsentligen därpå,
att af flertalet äldre däggdjur — liksom af många
ur yngre geologiska lager — ej annat än underkäkar
med sina tänder äro kända. Denna omständighet torde
bero därpå, att underkäken i allmänhet är den delen
af däggdjurskroppen, som vid förruttnelsen i vattnet
först lossnar från det öfriga kadavret. Det är därför
antagligt, att å de döda kropparna, då de flöto ned
för floderna mot hafvet och innan de nått detta,
underkäken lossnat och inbäddats i flodbädden,
medan resten af kroppen drifvit längre ut i hafvet
och antingen hamnat i magen af någon fisk eller
ock begrafts i oceanens djup — i alla händelser
gått förlorad för paleontologen. Emellertid äro
dessa underkäkar mycket lärorika; tandsystemet —
ett af de viktigaste hjälpmedlen för bedömandet af 
de utdöda däggdjurens genealogi — företer en tydlig 
och gradvis försiggående utbildning och komplikation,
särskildt af kindtänderna, samt en utformning af
själfva käkbyggnaden från de äldsta triasformerna
till de i tertiärtiden uppträdande.

<img r id="381">
Fig. 79. Underkäkar (förstorade), tillhörande två af
de <i>äldsta kända däggdjuren</i> ur triasperioden (efter Osborn).
</img>

Dessa de äldsta däggdjurens vidare öden äro ganska
märkliga. Ehuru dessa små, lågt stående djur såsom
samtida med de förut omnämnda, högt och mångfaldigt
utbildade kräldjuren spelade en mycket underordnad
roll, hade de under för-tertiären säkert en ganska
vidsträckt utbredning: de äro anträffade på flera
ställen i Europa och Nordamerika samt måhända
ock i Sydafrika. Vid tertiärtidens början lefde
emellertid i nämnda trakter endast några få kvar,
och i nutiden hafva de alldeles försvunnit från
sagda kontinenter. Deras afkomlingar, de modärna
kloakdjuren och pungdjuren, lefva de senare i Amerika
och Australien, de förra uteslutande i Australien. 
I sistnämnda världsdel, där de sakna konkurrens med
högre däggdjur, hafva pungdjuren kunnat upptaga alla
för däggdjur tillgängliga platser och




på den grund differentierats i en mångfald
olika riktningar, medan de lägsta däggdjuren, 
kloakdjuren, endast bibehållit sig i två 
sinsemellan vidt skilda och starkt ombildade 
skepnader: det förut omtalade myrpiggsvinet och 
näbbdjuret. Det är en ganska anmärkningsvärd 
företeelse, att Australien blifvit den sista 
fristaden för ålderdomliga, fordom öfver en 
stor del af vår jord utbredda verelser.
Där fortlefva ej blott dessa de ursprungligaste 
däggdjur utan ock, som förut framhållits, den 
fordom (under trias- och juratiden) kosmopolitiska 
lungfisken Ceratodus.

<img c id="382">
Fig. 80. Skelett af <i>Pantolambda</i> (den mindre), 
ett af de äldsta tertiärdäggdjuren, och af <i>Coryphodon</i>, 
ett hofdjur från något yngre tid (efter Osborn).
</img>

Med tertiärtidens början uppträda de högre, med 
moderkaka utrustade däggdjuren. Med rätta har 
anmärkts, att deras framträdande är oförmedladt, 
enär ej något <i>omedelbart</i> samband mellan dem och 
tidigare djurformer kunnat påvisas. Vi måste nöja 
oss med att konstatera denna lucka i vårt vetande, 
hvilken tills vidare endast skulle kunna fyllas 
genom en hypotes. Som i floran mellan kritperiodens 
slut och tertiärtidens början ej finnes något som 
helst afbrott utan en fullkomligt jämn öfvergång af 
den ena tidsålderns former i den andras, kan man ej 
antaga, att alla lager mellan krit- och 
tertiärformationen blifvit förstörda. De högre 
däggdjurens plötsliga uppträdande synes sålunda 
rimligtvis ej kunna förklaras på annat sätt, än 
att de vid tertiärtidens begynnelse invandrat från 
andra nejder, där deras förfäder (d.v.s. just
dessa mellanformer mellan dem och lägre former) 
lefvat och begrafts i ännu ej uppdagade eller 
måhända ej längre bevarade lager. Till detta 
antagande, att de äldsta kända tertiära däggdjuren 
voro immigranter till den mark, hvarest deras 
kvarlefvor finnas, tvingas vi dessutom af den 
omständigheten, att där, hvarest de stora 
kräldjuren härskade i hela sin makt och rikedom, 
villkoren och utsikterna för




uppkomsten af högre och större däggdjur antingen
fullständigt saknades eller i alla fall voro i hög
grad ogynnsamma. Först när de förra dött ut, kunde
deras plats tagas i besittning af dem, som skulle
efterträda dem i herraväldet på jorden.

<img c id="383">
Fig. 81. <i>Pantolambda</i> och <i>Coryphodon</i> — jämför fig. 80 — 
rekonstruerade (efter Osborn).
</img>

Titeln »högre däggdjur» kunna de gammaltertiära
formerna visserligen endast i den meningen göra
anspråk på, att de ej voro kloakdjur eller pungdjur.
I öfrigt skilja de sig högst väsentligt från den
föreställning man i allmänhet har om de högsta 
djurformerna. Visserligen har den klassificerande
zoologien, då den i de äldsta tertiära formerna
tyckte sig igenkänna ursprunget till flera modärna
däggdjursordningar, uppdelat äfven de förra i skilda 
grupper. Men om, som den bekante Munchenerpaleontologen
v. Zittel anmärkt, det vore möjligt att blåsa lif i 
däggdjuren från tertiärperiodens tidigaste skede och
utså dem bland de nu lefvande, så skulle antagligen
hvilken zoolog som helst ej tveka att sammanföra alla
— utom möjligen <i>en</i> grupp — till en enda, med öfriga
däggdjursordningar likvärdig ordning. Och dock skulle 
denna ordning komma att innesluta former, ur hvilka 
(förutom en numera utdöd grupp) åtminstone tre nu 
lefvande och <i>nu</i> skarpt skilda ordningar framgått,
nämligen rofdjuren, hofdjuren och halfaporna; ty dessa
modärna typer voro på den tiden blott liksom antydda,
ej klart utpräglade. Nästan alla dessa äldsta tertiärdäggdjur
äro så att säga förallmänligade varelser: alla voro
de hälgångare och hade fem tår, som voro utrustade med
ett mellanting mellan klor och klöfvar; alla hade de
en låg och långsträckt skalle med stor ansiktsdel och
diminutiv hjärnskål; tandsystemet var föga utformadt.

Å närstående bilder (fig. 80, 81) finnas två skelett
och de rekonstruerade djuren återgifna, af hvilka
den mindre är en representant för dessa de




äldsta tertiärdäggdjuren, medan den större är
ett typiskt hofdjur från senare tid, sannolikt 
en afkomling af den förre.

<img l id="384">
Fig. 82. Skalle af <i>Pleuraspidotherium</i>. A sedd
uppifrån, B från sidan (efter Zittel).
</img>

Huru föga utformade vid tertiärperiodens
början däggdjuren voro, huru intimt förenade
sedermera vidt skilda ordningar då ännu voro,
belyses drastiskt af den omständigheten, att en
grupp (Pleuraspidotheriidae, fig. 82) af några
paleontologer hänförts till insektätarna (alltså
sådana djur som igelkott, näbbmus m. fl.), medan
andra lika kompetenta forskare anse dem vara —
hofdjur! Lösningen är helt enkel: Pleuraspidotheriidae
voro intetdera; de äro begynnelseformer, ur-däggdjur,
med ett ord former, som ännu ej ensidigt utbildats
till sådana specialister på det ena eller andra området,
såsom förhållandet är med flertalet af våra modärna
däggdjur.

Denna forna samhörighet mellan sedermera vidt skilda
djurformer, som paleontologien för oss uppenbarar,
anses med skäl utgöra ett af denna vetenskaps
starkaste bevis för descendensteorien.

Redan hos däggdjuren ur de närmast yngre lagren 
af tertiärformationen framträda karaktärerna för 
de olika ordningarna mera utpräglade, grupperna 
skilja sig från hvarandra; rofdjur, hofdjur, halfapor
m. fl. äro igenkännliga som sådana. Representanter 
för några af de nu lefvande <i>däggdjurssläktena</i> uppträda
däremot först senare (vid slutet af den s. k. 
eocenperioden). Under det rådande tropiska klimatet 
blomstrade då i Europa en yppig fauna, rik på 
släkten och arter, åtminstone dubbelt rikare än
nutidens. Ju mera vi närma oss nutiden, ett desto
modärnare snitt får däggdjurs världen för att vid
tertiärtidens utgång (pliocenperioden) representeras
företrädesvis af de ännu lefvande släktena, medan
de första af våra nu existerande <i>däggdjursarter</i> ej
uppträda tidigare än under kvartärperioden.

Vi kunna sålunda iakttaga en småningom försiggående
omdaning af däggdjurslifvet under tertiärtidens olika
skeden; ju närmare dessa ligga nutiden, desto mera
öfverensstämmer djurvärlden med våra dagars.

Men bättre än en flyktig öfversikt af utvecklingsgången 
i sin helhet förmår studiet af ett enstaka konkret 
fall gifva en föreställning om, på <i>hvad sätt</i> utvecklingen 
och omdaningen af den organiska materien under världsåldrarnas 
lopp försiggått. Jag väljer ett ofta citeradt fall:
<i>hästens</i> utvecklingshistoria — och detta af flera
skäl. För det första därför, att alla mina läsare
äga en noggrannare föreställning om hästens allmänna
byggnad och egendomligheter än om flertalet andra
däggdjurs, och jag sålunda ej behöfver spilla tid på
en vidlyftig beskrifning af detta djur. Vidare därför



att vi tack vare en rad alldeles förvånansvärdt
lyckliga paleontologiska upptäckter för närvarande
äro bättre underrättade om hästens genealogi än om
flertalet andra djurs; undan för undan hafva särskildt
i Nordamerika nya fynd rörande hästens förfäder
gjorts, af hvilka åtminstone de flesta äro fullkomligt
entydiga, stödjande och fullständigande tidigare
vunna resultat. Slutligen har jag valt just detta
fall därför att det ger oss en synnerligen lämplig
utgångspunkt för den riktiga uppfattningen af några
utvecklingsfenomen, af hvilka vi i och för studiet
af människans utbildningshistoria kunna ha gagn.

<img r id="385">
Fig. 83. Armens skelett hos <i>människan</i> (efter
Klaatsch).
</img>


Det har med rätta blifvit anmärkt, att hästen utgör
ett förträffligt exempel på en af de fullkomligaste
mekanismer, som finnas inom den organiska världen. 
Det torde i själfva verket falla sig ganska svårt för
människosnillet att spekulera ut en för sitt ändamål
bättre konstruerad ställflyttningsapparat än hästens
lemmar, hvilken åstadkommer så mycket arbete med så
enkla medel och så liten bränsleåtgång. Vi skänka ju
vår beundran åt det fullkomliga jämnmåttet i hästens
gestalt, åt rytmen och kraften i hans rörelser.

Ifall det nu med stöd af en oafbruten och i sträng
geologisk ordningsföljd uppträdande formserie kan
bevisas, att våra dagars häst, hvilken, såsom den
gängse termen lyder, är så fullkomligt »skapad» för
sitt lefnadssätt, har framgått ur ett djur, hvilket
skiljer sig från hästen just i de för denna utmärkande
dragen, på samma gång det närmar sig den ursprungliga,
mindre specialiserade däggdjurstypen — ifall detta
kan bevisas med all den visshet, som fordras för att
ådagalägga en historisk tilldragelses verklighet,
då måste vi väl ändå medgifva, att naturen genom en
småningom försiggående, under världsåldrarnas lopp
verkande utvecklingsprocess förmår dana varelser,
hvilka i viss mån äro lika fullkomliga, som voro
de skapelser af en personlig, efter en bestämd plan
arbetande vilja. Må mina läsare själfva döma!

Det som i första rummet är egendomligt och utmärkande
för hästen, det hvarigenom han skiljer sig från alla
andra däggdjur, är, som redan antydts, lemmarnas
byggnad. Sålunda skiljer sig hästens underarm från
det för däggdjuren typiska förhållandet därigenom,
att endast strålbenet är fullständigt och synnerligen
starkt utbildadt, medan af armbågsbenet i hufvudsak
blott kvarstår den öfversta delen, delvis intimt
förenad med strålbenet. På motsvarande sätt förhåller
sig underbenet; äfven här är blott skenbenet
fullständigt, hvaremot af vadbenet ej stort mera
än den öfversta ändan är i behåll. Af de fem tår,
hvilka såväl å fram- som 


bakfoten förekomma hos de i detta afseende mera
ursprungliga däggdjuren (fig. 83, 84) finnes hos
hästen blott den synnerligen kraftiga mellersta
tån (den tredje) fullt utbildad, medan den andra
och fjärde tån representeras af de fullkomligt
funktionslösa och förkrympta mellanhands- och
mellanfotsbenen utan tåleder. Hästen har sålunda
erhållit den för honom egna och för hans rörelsesätt
synnerligen lämpliga fotformen genom stark utbildning
af vissa skelettdelar (strål- och skenben, tredje
tån), under det samtidigt andra delar (armbågsben,
vadben, öfriga tår)blifvit förkrympta eller alldeles 
försvunnit.

<img c id="386">
Fig. 84 a. Handens skelett hos <i>människan</i> (efter
Klaatsch).
</img>

Till sistnämnda slutledning berättigas vi i själfva
verket redan genom en jämförelse mellan hästen och de
öfriga däggdjuren. I fall vi ej ville godkänna denna
slutsats, skulle ej annat än det antagandet återstå,
att hästen, sådan den nu framträder med sin egenartade
fotbildning och sina obrukbara skelettrester, vore
produkten af en omedelbar skapelseakt — ett antagande,
som emellertid skulle komma i betänklig kollision
med alla kända fakta. Geologiens vittnesbörd äro i
denna punkt fullkomligt entydiga.

Hästens urhistoria kan följas tillbaka ända till
tertiärperiodens början utan att man stöter på någon
som helst lucka. Under denna långa tidrymd, som man
beräknat till 3 millioner år, hafva hästens förfäder
undergått viktiga förändringar i skelettets och
tandsystemets alla delar, i det de allt fullständigare
anpassat sig efter den miljö, i hvilken de lefde eller
efter de förändringar, denna miljö under tidernas
lopp undergick. Om man utgår från den som Eohippus
(se nedan) betecknade formen, så äro ej mindre än
<i>tolf</i> stadier från lika många på hvarandra följande
geologiska aflagringar funna, och är hvarje af dessa
tolf stadier kännetecknande för <i>sitt</i> geologiska
lager. Det stora flertalet af dessa djur har lefvat
i nordvästra Amerika.



Skillnaden mellan hästens tidigaste förfäder 
och dess nu lefvande ättling är så stor, att 
då en af dem för fyrtio år sedan upptäcktes 
och beskrefs af en af sin tids kunnigaste 
biologer, den förut omnämnde Richard Owen, 
denne ej misstänkte något som helst samband
mellan sagda fossil och vår häst; först mycket
senare ådagalades genom fynden af mellanformerna
släktskapen. Å andra sidan äro de äldsta hästformerna
svåra att skilja från samtida förfäder till andra
hofdjur såsom noshörningar och tapirer — något som är
att vänta, då ju, som förut betonats, alla de högre
däggdjuren utgått divergerande från en eller några
enkla typer.

<img lid="387">
Fig. 84 b. Handens och fotens skelett hos <i>lejonet</i>
(efter Klaatsch).
</img>

Å den här meddelade bilden (fig. 85) äro några
skelettdelar och tänder af fem utdöda hofdjur i den
ordning, i hvilken de följa på hvarandra i de tertiära
aflagringarna, återgifna, så nämligen att den nederst
på bilden stående (Euprotogonia) är den äldsta och
därpå följande (Eohippus, Pachynolophus, Mesohippus,
Protohippus) äro de närmast yngre formerna; den
öfversta raden intages af motsvarande skelettdelar
hos den nu lefvande hästen.

Den som har skepsis eller förnekelse till sin
specialitet skulle kunna anmärka, att emellan
Euprotogonia och Eohippus finnes en lucka, som 
ej ännu blifvit utfylld. Härpå har jag endast 
att svara, att ifall man efter descendensteoriens 
fordringar vill <i>konstruera</i> upp hästens ideala 
urform, man näppeligen skulle få fram något annat 
än denna af naturen själf producerade Euprotogonia. 
Att denna ej erbjuder någon »hästkaraktär», skall 
mindre förvåna oss, då vi få veta, att den hör 
till det förut omnämnda däggdjurssällskapet från 
den tidigaste tertiären, då öfverhufvud ännu inga 
af nutidens typer voro färdiga. Euprotogonia har 
sålunda nästan lika mycket tycke af ett rofdjur 
som af ett hofdjur: armbågs- och vadbenet äro 
fullständigt bibehållna, på såväl fram- som 
bakbenen äro alla fem tårna 



utbildade och tjänstgörande —  dock är den mellersta
(tredje) tån längre än de öfriga —, bärande ett
mellanting mellan klor och hofvar; den är nästan
hälgångare, har lång svans o. s. v.

<img l id="388">
Fig. 85. <i>Lemmarnas och tändernas byggnad hos några
af hästens förfäder</i>, börjande med den under 
tertiärperiodens första skede lefvande Euprotogonia
(delvis fullständigad med den närstående Phenacodus)
<i>I</i> och slutande med den nutida hästen <i>VI. II</i>
Eohippus; <i>III</i> Pachynolophus; <i>IV</i> Mesohippus;
<i>V</i> Protohippus. Afbildningarna framställa, från
vänster till höger räknade: underarmens ben (s
strålben, a armbågsben), underbenet (sk skenben, v
vadben), framfotens och bakfotens tår samt en af
öfverkäkens kindtänder. Siffrorna 1—5 beteckna tårnas
ordningsnummer, räknade från fotens insida. (Efter
Cope, Marsh, Matthew och Scott).
</img>

Hos Eohippus (II), af hvilken underarm och underben
ännu ej påträffats, har i så måtto en förändring
inträdt, som sidotårna tillbakabildats; första tån
i baklemmen har helt och hållet försvunnit, och
af den första å framlemmen äfvensom af den femte
å baklemmen äro i behåll endast mellanhands- och
mellanfotsbenet, båda förkrympta; samtidigt hafva
de öfriga tårnas mellanhands- och mellanfotsben
blifvit något förlängda, och den tredje tån framträder
redan som den starkast utbildade. Den något yngre
Pachynolophus (III) afviker hufvudsakligen från
den föregående därigenom, att de förkrympta och
gagnlösa mellanhands- och mellanfotsbenen alldeles
försvunnit. Hos Mesohippus (IV) framträder hästtypen
ännu tydligare: af tårnas olika styrka framgår
tydligen, att det var den kraftigt utbildade tredje
tån, som vid ställflyttningen ensam hade att uppbära
kroppen, medan de två sidotårnas betydelse var mycket
underordnad; armbågsben och vadben äro märkbart
försvagade. Ännu mera modärniserad är Protohippus
(V), som lefde under tertiärtidens sista period: å
hvarje fot voro endast tre tår kvar, och sidotårna
(andra och fjärde) hade blifvit så korta, att de
aldrig nådde ned till marken och således voro fullständigt
obrukbara; armbågs- och vadben äro endast föga
mera utbildade än hos nutidens häst (VI), hvilken
skiljer sig från Protohippus förnämligast därigenom,
att af andra och fjärde tån endast de förkrympta,
under huden dolda mellanhands- och mellanfotsbenen
voro i behåll såsom de sista minnena från en tid,
då äfven hästen liksom det öfvervägande flertalet
andra ryggradsdjur var utrustad med flera tår.

Då af hästens tretton fossila stamfäder här endast
fem återgifvits är 



således i naturen sambandet mellan de på hvarandra
följande formerna ännu intimare, hela utvecklingsserien
ännu fullständigare än hvad vår bild utvisar. För att
emellertid gifva läsaren en något fylligare föreställning
om hästfotens uppkomst meddelas här en bild efter en
fotografi återgifvande den serie af de fossila hästarnas 
fötter, som finnes i naturhistoriska museet i New-York, 
en af världens rikaste fossilsamlingar (fig. 86).

<img C id="389"></img>

<img C id="390">
Fig. 86. Preparat, belysande <i>hästfotens utveckling
under jordåldrarna</i>; ur naturhistoriska museet
i New-York (efter Matthew).
</img>

Vi skulle emellertid gifvetvis ej vara berättigade att
anse de nu anförda hofdjuren för hästens sannskyldiga
förfäder, ifall deras organisation i andra delar än
fotbyggnaden ej öfverensstämde med de fordringar,
som måste ställas på dennas förfäder. Det förtjänar
därför särskildt betonas, att också alla öfriga,
hittills kända skelettdelar äfvensom tänderna hos de
anförda utdöda djurformerna förete en med lemmarna
fullkomligt parallell 



utveckling, d. v. s. ifrån äldre till yngre former
räknadt närmar sig äfven den öfriga kroppsbyggnaden
småningom och i allt högre grad nutidens häst. 
Så äro t. ex. den sistnämndas kindtänder (fig. 85) 
mycket komplicerade, i det de olika tanddelarna 
(tandben, emalj och cement) äro på ett egendomligt 
sätt veckade in i hvarandra, tandens krona är mycket 
hög, roten ofullständig. Undersökningen af kindtänderna 
hos de ofvan uppräknade utdöda djuren visar, att deras
tandbyggnad öfverensstämmer med den hos flertalet
däggdjur vanliga; ju äldre de äro, desto enklare
är tandformen.

<img C id="391">
Fig. 87. Tre utvecklingsskeden af <i>hästens kranium.</i>
A Protorohippus venticolus (efter Cope), den äldsta
af de här afbildade hästformerna.
B Mesohippus bairdi (efter Osborn).
C Protohippus perditus (efter Matthew),
den yngsta af de här afbildade hästarna.
</img>

Några skeden i den omdaning, som hästens <i>hufvud</i>
undergått, lära vi känna å närstående bild
(fig. 87). Anmärkningsvärdt är ock, att <i>kroppens
dimensioner</i> under tidernas lopp tilltagit. Sålunda
var Eohippus ej större än en räf, vissa arter af
den yngre Mesohippus uppnådde ett fårs storlek,
medan de yngsta af de här omnämnda utdöda hästarna
(Protohippus) var så stor som en åsna.

För att gifva mina läsare tillfälle att jämföra
utgångs- och ändpunkten i den här skildrade genealogiska
raden meddelas slutligen en afbildning (fig. 88), af det
fullständiga skelettet af Phenacodus, som står
utgångsformen Euprotogonia, af hvilken intet fullständigt
skelett är kändt, mycket nära, fastän större och något
mera ombildad, samt en (fig. 89) af den modärna hästen,
det nuvarande slutresultatet af denna utvecklingsserie.
Fig. 90 är ett försök att gifva lefvande form åt en af de
äldsta hästformerna.

Slutligen vill jag erinra om ett för rätta
uppfattningen af de organiska utvecklingslagarna
synnerligen lärorikt faktum, enär det ådagalägger,
att utvecklingen i verkligheten ej går rakt fram
till ett mål, liksom efter en på förhand uppgjord
plan, utan fastmera på långa omvägar och med stor
materialförbrukning trefvar sig fram till allt
fullkomligare former. Från



hästens stamträd hafva nämligen, såsom
paleontolgiska fynd visa, vuxit ut flera
sidogrenar, hvilka under tertiärperiodens 
lopp dött ut utan att efterlämna några
afkomlingar. Sålunda har från den i vår 
modärna häst kulminerande stammen utgått 
en form, hvilkens kindtänder äro ännu mera 
komplicerade än hos den förre, hvaremot den 
hvad lemmarnas byggnad beträffar, är betydligt 
efterblifven. Ett annat hästdjur, som ej 
heller lämnat några ättlingar till vår tid, 
har i förhållande till hufvud och bål för korta ben.

<img C id="392">
Fig. 88. Skelett af <i>Phenacodus primaevus</i> (efter
Osborn).
</img>

Äfven orsakerna till de förändringar hästsläktets 
organisation undergått, äro kända. Vid tertiärtidens 
början låg den västra delen af Nordamerika 
— hästsläktets stamort — ej så högt öfver hafvet 
som nu. Klimatet var mycket fuktigt och varmt, såsom 
framgår af de tropiska trädarter man känner från sagda 
period. Senare höjde sig landet småningom allt mera, 
och på samma gång blef klimatet allt kallare och torrare. 
Skogarna försvunno småningom och öppna grässlätter intogo 
deras plats. Den tropiska skogens forna invånare dogo ut, 
emigrerade eller anpassade sig till de nya lefnadsvillkoren. 
Det senare lyckades hästtypen göra. Så godt som alla de 
förändringar, dess organisation undergått, äro lika många 
småningom försiggångna anpassningar till lifvet på öppna, 
gräsbevuxna slätter, som äro de nutida hästarternas 
naturliga vistelseort. Medan i sumpiga skogstrakter den 
större trampytan, som <i>flera</i> tår bilda, var af nytta för 
sin innehafvare, blef för lifvet på vida grässlätter med 
fastare mark snabbhet ett synnerligen viktigt vapen i 
kampen för tillvaron; denna snabbhet åter uppnåddes genom 
den omdaning i fotbyggnaden (förlängning, utbildning af 
en enda stark tå o. s. v.), hästtypen undergått. Tillväxten 
i storlek var likaledes till gagn, då gifvetvis ett större 
djur i allmänhet lättare förmår



försvara sig mot fiender och strida mot rivaler. 
Äfven den förändring, tänderna undergått 
(förstärkningen och komplikationen af tandkronan) 
betingas af den förändrade miljön: de torra 
slätternas hårdtuggade gräs erfordrar ett mycket 
grundligare söndermalningsarbete, innan det blir 
ett lika användbart näringsmedel som sumptrakternas 
och skogarnas mjukare grönfoder.

<img C id="393">
Fig. 88. Skelett af nutida <i>häst</i> med konturerna af
djurets yttre form (efter Leisering).
</img>

Så hade vid kvartärperiodens begynnelse det 
nuvarande hästsläktet (Equus) blifvit färdigt 
och hade i flera arter utbredt sig öfver hela 
världen utom Australien. Hvad orsaken kan hafva 
varit: ovanligt kalla vintrar, farliga konkurrenter 
om födan, människans förödande ingripande eller en 
förening af alla dessa orsaker — nog af, i hela 
Amerika hade hästarna före kvartärperiodens slut 
dött ut, så att i det land, där hästens vagga stått, 
af hela den fordom så blomstrande stammen på sin höjd 
några få dödsdömda individer kvarlefde, då de spanska 
eröfrarna anlände. Ty de hästskaror, som i våra dagar 
befolka de sydamerikanska pampas, äro förvildade 
afkomlingar af de genom spanjorerna införda europeiska 
hästarna. Det var nämligen i gamla världen, som afkomlingar
från kvartärtidens hästar kvarlefde och blefvo tämda. 
Sålunda fanns under sagda tid i Europa en vild häst, 
som var antingen identisk med eller i alla fall
nära besläktad med den ännu i Centralasien lefvande,
af den ryska forskningsresanden Przewalski upptäckta
vildhästen (fig. 91). I ett genomskinligt sammanhang
med nyss nämnda fakta står den omständigheten, att
Przewalski's häst i flera afseenden är ursprungligare
byggd än någon annan nu lefvande 



hästform. Ehuru vår modärna tamhäst är af företrädesvis
asiatiskt ursprung, finnas dock i några tamraser
äfven blod af den europeiska vildhästen, som enligt
en uppgift skulle hafva kvarlefvat i otämdt tillstånd
till början af 1500-talet.

Hästens historia är sålunda en till alla hufvudepoker
känd och synnerligen lärorik företeelse, ty den
är precis sådan, som vi i öfverensstämmelse med
utvecklingslärans grundsatser skulle hafva kunnat
förutsäga densamma: i de äldsta geologiska lagren
uppträda de ursprungligaste formerna, d. v. s. de,
som mest afvika från den nu lefvande hästen; dessa
efterträdas i sträng ordningsföljd af allt mer och
mer omdanade former, och hela serien afslutas med 
vår modärna häst.

<img C id="394"">
Fig. 90. Rekonstruerad bild af Protorohippus;
något större än en räf (efter Scott).
</img>

Äfven om den föregående framställningen ej kunnat vara
annat än antydanden om de resultat, paleontologien
hittills uppnått rörande ryggradsdjurens historia,
hoppas jag dock, att den gifvit mina läsare den
öfvertygelsen, att paleontologien — trots den
bristfällighet som med nödvändighet vidlåder densamma
— dels stadfäster dels vidgar den kardinalslutsats,
till hvilken undersökningen af de nu lefvande
organismerna ledt och hvilken slutsats vi kunna
sammanfatta sålunda: de olika gestalter, i hvilka
det organiska lifvet kläder sig, är resultatet af en
under världsåldrarna försiggången utvecklingsprocess.

För oss, för människan, har denna de högsta
varelsernas utbildningshistoria ett så att säga rent
personligt intresse: den innehåller kapitel af vår
egen urhistoria.



<img C id="395">
Fig. 91. <i>Przewalskis häst</i> (efter Smit).
</img>

Ty på de yttersta i dessa geologiska perioder, då
flertalet öfriga nu lefvande varelser redan voro
färdigbildade, uppträdde bland de sista, bland de
historiskt yngsta den i visst afseende lyckligast
utvecklade och högst utformade af alla: <i>människan.</i>

*

</chapter>


<chapter name="IV. MÄNNISKAN I DEN JÄMFÖRANDE ANATOMIENS LJUS">

                     <b>IV.

MÄNNISKAN I DEN JÄMFÖRANDE ANATOMIENS LJUS.</b>

I de föregående kapitlen hafva vi med tillhjälp
af fakta, hämtade ur anatomi, embryologi och
paleontologi, sökt få en öfversikt öfver de högsta
varelsernas, ryggradsdjurens, utbildningshistoria. Vi
hafva företagit denna undersökning för att bli rustade
till angrepp på vårt hufvudspörsmål: hvilken är
<i>människans</i> ställning inför dessa vetenskaper? Hvilka
afslöjanden ha dessa att göra rörande människans
förhållande till öfriga varelser, rörande hennes
härkomst?

Den första af de instanser vi vända oss till för
att få dessa frågor besvarade är den jämförande
anatomien. Den jämförande anatomien har till uppgift
att i de olika varelsernas organisation påvisa enheten
i mångfalden -- enheten som beror på ärftligheten,
mångfalden som framkallas af anpassningen.

Ur de i föregående kapitel meddelade undersökningarna
framgår, att de olika organisationsgraderna, hvilka
ryggradsdjurstypen från lancettfisken upp till de
högsta däggdjuren företer, äro resultanterna af
en historisk process. Det blir då tydligtvis den
jämförande anatomiens speciella uppgift att påvisa
hvilka förändringar de särskilda organen under denna
utvecklingsprocess undergått och att därigenom främja
förståelsen af samma organs olika beskaffenhet hos
olika organismer. Med denna vetenskaps hjälp bli vi
i tillfälle att för de särskilda organen konstatera
formserier, i hvilka ytterligheterna kunna vara
hvarandra till oigenkännlighet olika men sammanbindas
genom mellanformer.

Med afseende på vårt speciella studieföremål,
människan, hafva vi redan förut framhållit, att de
elementardelar, cellerna, som uppbygga vår kropps
olika organ, äro homologa hos människan och andra
varelser, d. v. s. hafva samma anatomiska betydelse
och samma uppkomst. Det blir den jämförande anatomiens
uppgift att undersöka, huruvida detta jämväl gäller
om de olika <i>organ</i>, som uppbygga människokroppen,
således huruvida det tillstånd, som människans olika
organ förete, låter härleda sig från förhållandet
hos andra, lägre organismer.

Som föreliggande arbetes syfte på samma gång är
mera omfattande och mindre vidlyftigt än att vara
en handbok i människans anatomi, som skulle ha att
beskrifva vår kroppsbyggnad i dess helhet, kunna vi
inskränka oss till att i detta kapitel granska några
få, mera vittnesgilla organ såsom illustrationer
af en sats, hvilken en utförligare framställning af
människans anatomi

<img c id="396">Fig. 92. <i>Skalle</i>, kranium af människa.</img>

endast skulle kunna ytterligare styrka, nämligen 
att den enhet som genomgår hela den organiska 
världen äfven omfattar människan.

Vi börja med <i>skelettet</i>, hvilket utgör kroppens
fasta stomme. Ett nyligen utkommet arbete öfver
några frågor rörande skelettet inledes med följande
ord: »En människoålder skulle ej räcka till för den
djärfve man, som gjorde till sin uppgift att grundligt
studera det, som under loppet af de sista femtio
åren offentliggjorts rörande skelettets biologi.»
Jag har anfört detta uttalande, som helt säkert är
berättigadt, på det att mina läsare här ej må vänta
annat än några brottstycken ur detta organsystems
historia.

I hvilket zoologiskt museum som helst kunna vi
öfvertyga oss om enhetligheten i skelettets byggnad
hos alla ryggradsdjur. Hos alla, från fiskarna hela
djurserien uppåt till människan, uppträda ej blott
samma tre stora kroppsregioner: hufvud, bål och lemmar,
som äro bestämmande för kroppens gestaltning i dess
helhet, utan hvarje del af dessa regioner är ock hos alla
-- människan inbegripen -- sammansatt af motsvariga
element.

Människans <i>skalle</i> (kranium fig. 92 -93), består af två
delar, en fast stomme, som innehåller håligheter för
hjärnan och de högre sinnesorganen och en rörlig båge,
underkäken. Skallens fasta massa består af ett antal
orörligt sammanväxta ben. Å denna fasta stomme skiljer
sig <i>ansiktsdelen</i> från den öfre hvälfda <i>hjärnskålen</i>,
som innesluter hjärnan och hvars i det yttre synliga
delar äro pannan, hjässan, tinningarna och nacken.

Denna senare ligger under hjärnskålen och deltager i
begränsningen af syn- och luktorganen samt omsluter
tillsammans med underkäken munhålan, således
ingången till andnings- och matsmältningsorganen. 
De ansiktsdelens ben, hvilka begränsa munöppningen,
nämligen öfver-och underkäken, bära tänderna. Utom
underkäken finnes en annan benbåge, som omfattar
svalget och tjänar till stöd för struphufvudet och
tungan, nämligen tungbenen (fig. 93 sh, bh, th). De
bestå af ett oparigt benstycke, beläget framför
struphufvudet, tungbenskroppen samt 

<img c>Fig. 93. Längdsnitt genom <i>barnkranium</i>
med tungbenen (efter Flower).</img>


<img r>
Fig. 94. Hufvudets skelett af tre <i>broskfiskar</i>
(något förenklade bilder). Hos A äro äfven
gälbågarna återgifna.
</img>

tungbenshornen, hvilka äro tvenne par, de främre
och de bakre; de främre äro ofullständigt 
förbenade och äro förenade med tinningbenet, 
de bakre äro fästade vid struphufvudets brosk.

Lika komplicerad som människokraniets uppgift 
är således ock dess sammansättning. Men den 
jämförande anatomien har lämnat en fullgiltig
förklaring öfver denna komplicerade bildning.
Den har nämligen ådagalagt, att människokraniet 
uppbyggts af element, som härstamma från olika
håll.

Utan att här kunna ingå på några detaljer rörande 
kraniets olika öden granska vi endast några af de 
kranieformer, som äro ägnade att lära oss förstå 
byggnaden af denna kroppsdel särskildt hos däggdjuren 
och människan. Enär det lägsta kända ryggradsdjuret,
lancettfisken, som vi förut sett, ej har något hufvud,
saknas gifvetvis ock hufvudets skelett.

Däremot uppträder detta skelett hos de lägsta fiskarna, 
hajfiskarna, i sin ursprungligaste, mest begripliga form.
En sammanhängande, fullkomligt enhetlig kapsel af brosk
innesluter hjärnan och lämnar tillika skydd åt lukt-, syn-
och hörselorganen; således motsvarar denna broskkapsel i
hufvudsak ej annat än hjärnskålsdelen i människokraniet. 
Alldeles skild från denna hjärnskålsdel uppträder hos
hajfiskarna under och bakom densamma en rad pariga bågar,
oftast sju par, hvilka omsluta munöppningen och främsta
delen af tarmkanalen (fig. 94 A). Af dessa tjänstgör det
första paret som käkar; hvarje halfva består af två 
broskstycken, hvilka bära tänder och leda mot hvarandra. 
De efterföljande äro svagare och bära fiskarnas 
andedräktsorgan, gälarna, hvarför dessa bågar ock 
benämnas gälbågar. Att äfven käkbågarna ursprungligen, 
således hos hajfiskarnas förfäder, varit gälbågar, 
respektive varit gälbärande, bevisas genom dokument, 
som biologiens historiska discipliner, artens och 
individens utvecklinghistoria, eller med andra ord 
paleontologien och embryologien lämnat oss.

Sålunda har hos en bland de äldsta kända hajarna,
den redan förut omnämnda Pleuracanthus, en del af
käkbågen varit gälbärande. Å andra sidan har den
embryologiska undersökningen ådagalagt, att å mycket
unga hajfiskfoster käkbågen har väsentligen samma 

<img l>
Fig. 95. Hufvud af ungt <i>hajfoster</i>, att visa likheten
mellan käk- och gälbågar på detta utvecklingsstadium 
(efter Balfour).
</img>
skaffenhet som gälbågarna (fig. 95) och att den 
först på ett senare skede får en skiljaktig byggnad. 
Att denna skiljaktiga byggnad och den betydligare 
storlek, som hos den utväxta fisken utmärker den 
främsta bågen, har framkallats därigenom, att den 
kommit att bära tänder och sålunda åtagit sig 
funktioner, som ursprungligen varit främmande för 
densamma, bevisas likaledes af fosterutvecklingen.


<img l>
Fig. 96. Hufvud af <i>hajfoster</i>, sedt underifrån
(något förenkladt), visande hud- och muntänder.
</img>


Hela ytterhuden är hos hajfiskarna beklädd med
egenartade bildningar, som benämnts hudtänder,
enär de i allt utom i storleken öfverensstämma
med vanliga tänder. Som nu hos embryot ytterhuden
fortsattes in i munhålan — och detta är förhållandet
ej blott hos hajfiskarna utan hos <i>alla</i> ryggradsdjur,
således ock hos människan — blir gifvetvis äfven
munhålan utrustad med dylika hudtänder, respektive
med anlag till sådana. Men på det område, där
hudinstjälpningen med sina hudtänder lägger sig öfver
de främsta bågarna, som inrama munhålan, komma dessa
små hudtänder under andra mekaniska förhållanden;
de utsättas för tryck från ifrågavarande bågar, och
detta förorsakar starkare blodtillförsel, hvilken å
sin sida framkallar starkare tillväxt, så att de å
bågarna stående hudtänderna småningom förstoras och
utbildas till verkliga muntänder (fig. 96), medan de
öfriga med ytterhuden i munhålan invandrade tänderna
på grund af bristande användning tillbakabildas
och ofta fullständigt försvinna. På detta sätt
hafva således ursprungliga hudbildningar omdanats
till tänder. Men ju kraftigare tillväxt tänderna å
de främre bågarna, de blifvande käkbågarna, uppnå,
desto starkare återverka de å sin sida på de senare,
hvilka i allt högre grad förstoras och utbildas
för den nya uppgift, som genom deras utrustning med
tänder tillfallit dem, nämligen att fungera som käkar,
att vara grip- och tuggredskap. På samma gång blifva
de sålunda ock allt mera olika de bakom dem liggande
gälbärande bågarna. Paleontologi och embryologi göra
det således i hög grad trovärdigt, att käken eller
käkbågen en gång varit en gälbåge, såsom förhållandet
är ännu i dag med den främsta bågen hos det lägsta
ryggradsdjuret, lancettfisken.

Ursprungligen står denna käkbåge i ett mycket
lösligt förhållande till hjärnskålen. Den såsom
öfverkäk tjänstgörande delen af densamma är endast
genom mjuk väfnad (bindväfnad) fästad vid den senare
(fig. 94 A). I sammanhang med att hos en del hajfiskar
tänderna blifva större, nödgas öfverkäken, för att
dessa skola kunna verka med tillbörlig styrka, söka
fastare stöd och träda i omedelbar ledförbindelse med
hjärnskålen (fig. 94 B). Blifva tänderna särskildt
massiva och uppnå käkarna i sammanhang härmed
en motsvarande storlek, finna vi — allt detta ännu
inom broskfiskarnas grupp —, huru öfverkäksdelen af
käkbågen fullständigt sammanväxer med


hjärnskålen (fig. 94 C), hvarmed i princip det
tillstånd i kraniets utbildning uppnåtts, som
återfinnes hos människan likaväl som hos alla
högre ryggradsdjur, att nämligen ansiktsdelen 
(utom underkäken) har sammansmält och bildar 
ett helt med hjärnskålen. Ty å de ursprungliga 
käkbrosken uppstå, som vi i det följande skola 
se, de ben som hos de högre ryggradsdjuren 
räknas till kraniets ansiktsdel.

Vi kunna således fastslå, att å kraniet ansiktsdelen
har ett från hjärnskålen fullkomligt skildt ursprung;
det är rent mekaniska förhållanden, som från början
vållat deras förening.

Medan, som redan förut framhållits, broskfiskarnas
skelett uteslutande består af brosk, ersattes
detta hos de högre fiskarna i större eller mindre
utsträckning af benväfnad. Begynnelsen af denna
process kunna vi iakttaga hos en del ganoider,
hvilka, såsom vi sett, representera den närmast
högre djurgruppen öfver broskfiskarna. Hos dessa
utgöres visserligen hjärnskålen fortfarande af
samma broskkapsel som hos broskfiskarna, men de
senares hudtänder hafva här ombildats och förstorats
till större eller mindre hudben, hvilka såväl å
hufvudets utsida som i munhålan lägga sig omedelbart
på broskkapseln (fig. 97). Dessa ben, som således
härstamma från huden och uppstå alldeles oberoende af
brosket, äro de ursprungligaste, de först uppträdande
bland kraniets ben. Men medan desamma hos sagda
ganoider ännu ligga i själfva kroppsytan, erhålla
de hos benfiskarna, djupare läge och beklädas af
huden. Som samtidigt brosket, såsom varande numera
öfverflödigt, i större eller mindre utsträckning
försvinner å hjärnskålens tak, ha sagda ben från att
vara hudförbeningar ryckt in under huden och blifvit
beståndsdelar af hjärnskålen. Detta gäller om de
kranieben, som äro kända under benämningen pannben,
hjässben, tinningben m. m.

Men förutom dessa från huden härstammande skelettdelar
bildas hos högre ganoider och hos benfiskar i den
brosket omgifvande hinnan andra kranieben, som intaga
broskets plats, medan detta upplöses. Dessa sålunda
ur själfva hjärnskålen framgående skelettdelar forma
företrädesvis skallens bas och sidoväggar. De träda i
förbindelse med de i huden uppkomna benen, så att man
hos människans och de högre djurens fullt utbildade
kranium ej längre kan skilja på de på olika sätt
bildade skelettelementen.

Under fosterutvecklingen däremot röjer sig denna
kraniebenens olika härkomst ännu hos människan.

Skelettet hos människan och alla däggdjur genomgår
under fosterutvecklingen tre olika stadier: det första
anlaget är hinnartadt, ur detta framgår det broskiga,
som småningom efterträdes af benskelettet. Endast
kraniet utgör till en del ett undantag.

Under fosterlifvets första veckor är anlaget till
hela kraniet hinnartadt. Sedermera öfvergår dess bas
och sidodelar till ett sammanhängande broskparti,
medan taket, »kalotten», förblir hinnartadt och
aldrig förbroskas.

<img r>Fig. 97. Skalle af stör, sedd uppifrån. Den
prickade mörka linjen är den broskiga kraniedelens
kontur.
</img>

Först senare under människans fosterlif 
uppträda och utvecklas kraniets ben på 
olika sätt; ty medan en del — i likhet med 
lemmarnas och bålens skelettdelar — uppstå 
som förbeningar i brosket, således träda
i broskets ställe, utveckla sig andra på 
ett från förhållandet hos alla andra skelettdelar
fullkomligt afvikande sätt, i det de uppkomma
på kraniets yta utan något som helst broskigt
underlag. Och detta är just fallet med alla de 
ben, rörande hvilka vi kunnat konstatera, att 
de hos fiskarna uppkommit i huden, således 
sådana ben som pann-, hjäss-, tinningben, öfre 
delen af nackbenet o. a. (fig. 98). Ännu hos 
det späda barnet finnes på det ställe, där de 
främre vinklarna af hjässbenen stöta intill 
pannbenen, en stor rutformig öppning, den s. k. 
stora fontanellen, tilltäppt af en mjuk hinna;
framför nackbenet är en liknande fast mindre 
öppning, den mindre fontanellen (fig. 99). Redan 
förhandenvaron af dessa fontaneller och frånvaron 
af allt brosk å de ben, som begränsa dem, ådagalägga 
sålunda, att dessa ben uppkommit utan något brosks 
medverkan. Vi inse sålunda, att detta från alla 
andra skelettdelar fullkomligt afvikande bildningssätt 
vore fullständigt obegripligt, om vi ej hade kännedom 
om, att dessa ben i motsats till de öfriga invandrat 
från huden.


<img l>Fig. 98. Förbeningar å människans kranium vid slutet
af tredje fostermånaden (efter O. Schultze).</img>


En jämförande undersökning af människans kranium
har ådagalagt, att alla dess särskilda komponenter
direkt kunna härledas ur tillstånd hos lägre
ryggradsdjur. Utan att våga trötta mina läsare genom
alltför långvariga exkursioner på detta område, vill
jag här blott påpeka en särskildt upplysande detalj.

Däggdjurens och människans kranium skiljer sig från de
lägre ryggradsdjurens bl. a. därigenom, att medan hos
de förra underkäken ledar omedelbart mot tinningbenet,
sker hos de senare denna ledning förmedelst en
skelettdel, som benämnts kvadratbenet, hvilket å sin
sida står i förbindelse med tinningbenet. Den del
af underkäken, som ledar mot kvadratbenet, utgöres
hos de lägre ryggradsdjuren likaledes af en särskild
skelettdel, ledbenet. Vi fråga då: hvart taga hos
människan och däggdjuren dessa båda skelettstycken,
kvadrat- och ledbenet, vägen, hvilka hos alla lägre
ryggradsdjur förmedla 



<img r>Fig. 99. Skalle af nyfödt barn, sedd uppifrån, för att
visa fontanellerna (efter Gegenbaur).</img>

underkäksledningen? Hafva de spårlöst gått förlorade,
eftersom denna ledning hos de förra försiggår utan
deras medverkan?

För att besvara denna fråga måste vi kasta en
granskande blick på ett annat organsystem hos
människan, nämligen på de delar af hörselorganet,
som benämnas hörselbenen. Dessa äro tre små ben
hammaren, städet och stigbygeln, som hos människan
hafva ungefärligen den form, namnen angifva. De
ligga i trumhålan och äro genom leder förbundna
med hvarandra till en rad och spännas genom två små
muskler (fig. 100). Hörselbenens anordning är sådan,
att de ljudvågor, som tränga in i örat och sätta 
trumhinnan i svängningar öfverföras genom hörselbenen 
till det inre örat (hinnlabyrinten).

Det är embryologien, som ger oss upplysning
om hörselbenens ursprung. Undersökningen af
människofostret har näm ligen ådagalagt, att 
två af dessa ben, hammaren och städet, ej 
äro något annat än de lägre djurens ledben och
kvadratben. Dessa senare ben utvecklas nämligen som
förbeningar af den öfre delen af käkbågen på alldeles
samma sätt som hammaren och städet hos människan och
däggdjuren, hvarvid ledbenet motsvarar hammaren och
kvadratbenet städet. Stigbygeln, det tredje af våra
hörselben, finnes redan såsom sådant (som hörselben)
hos de lägre djuren från och med amfibierna. En blick
på närstående bilder (fig. 101—106) torde förtydliga
denna utvecklingsprocess.

<img l>Fig. 100. A.   Längdsnitt af trumhålan med hörselbenen;
G hörselgången; M. t. trumhinnan; H hammaren; S stigbygeln, 
som sitter fästad i ovala fönstret (efter <sc>Hensen</sc>). 
— B. Hammaren H och städet S starkare förstorade 
(efter <sc>Hemholtz</sc>).</img>


Med stöd af dessa fakta kunna vi alltså påstå, att
två skelettdelar, som hos de lägre ryggradsdjuren
tillhöra käkapparaten (led- och kvadratbenet), hos de
högre undergått en funktionsväxling, d. v. s. hafva
trädt i en annan, för dem ursprungligen främmande
lifsyttrings tjänst: de hafva ombildats och blifvit
delar af hörselapparaten. En konsekvens af denna
uppfattning är, att käkleden hos människan och
däggdjuren är en nybildning, således ej homolog med
de lägre ryggradsdjurens.

I det föregående hafva vi lärt känna, huru den delen
af kraniet, hvilken hos de högre ryggradsdjuren
representerar dess ansiktsdel, ursprungligen bestod
af från hjärnskålen fullkomligt skilda broskpartier,
käkbågarna, och först hos vissa broskfiskar
sammansmälte med hjärnkapseln till ett helt. Hos de
högre fiskarna ersattes brosket i käkbågarna helt
eller till större delen af ett antal benstycken,
hvilka å sin sida träda i närmare förbindelse med
de ben, som vi sett uppstå i hjärnskålen, så att
kraniets båda

delar, ansikts- och hjärnskålsdel, hos flertalet
öfriga ryggradsdjur bildar ett mer eller mindre 
intimt sammanhängande helt.

Äfven lägeförhållandet emellan dessa kraniets båda
delar undergår småningom i den mån vi närma oss de
högsta varelserna en anmärkningsvärd förändring. Medan
hos alla under däggdjuren stående djur ansiktsdelen
ligger framför hjärnskålen, växer hos däggdjuren
den senare, såsom framgår ur de meddelade afbildningarna 
(fig. 107--110) så småningom allt mera öfver den förra. 
Denna omlagring når sitt kulmen hos människan, ty här 
skjuter den starkt utbildade hjärnskålen så godt som 
fullständigt öfver den mycket korta ansiktsdelen 
(fig. 110). Huru denna hjärnskålens öfvervikt uppkommit 
hos människan, är ett kardinalspörsmål, till hvilket 
vi återkomma, då det blir fråga om att bedöma 
förhållandet mellan henne och de henne närmast stående 
djuren.


<img l id="405">
Fig. 101—105 äro afsedda att ådagalägga, huru de
lägre ryggradsdjurens led (1) - och kvadratben (k) hos
däggdjuren ombildats till hörselbenen, hammaren (1)
och städet (k). Fig. 101. Skalle af en <i>stjärtamfibie</i>
(Menopoma, efter Wiedersheim); 102. Skalle af en
<i>ödla</i> (Iguana); 103--105. Hörselbenens utveckling hos
<i>däggdjursfostret;</i> å fig. 105 äro hammaren (1) och 
städet (k) endast antydda som ansvällningar å
käkbågen (efter Salensky). 

Fig. 106. Hufvud af ett fyra månaders gammalt 
<i>människofoster</i> (efter Wiedersheim). g gälbågarna 
hos stjärtamfibien och tungbenen hos däggdjuren 
och människan.</img>


Redan förut har jag varit i tillfälle att påvisa,
huru ryggraden och särskildt den del af ryggraden,
som motsvarar de högre djurens kotkroppar (jämför den
förut gifna bilden af människokota fig. 20), hos det
lägsta ryggradsdjuret, lancettfisken, utgöres af en
cylindrisk, sammanhängande sträng, ryggsträngen. Denna
ryggsträng kvarstår ännu oförändrad hos rundmunnarna
och somliga lägre fiskar, ersattes hos andra af
broskiga och hos de högre af förbenade kotkroppar. Af
synnerligen stor betydelse är det, att hos alla högre
ryggradsdjur -- människan inbegripen -- ryggraden
under fosterutvecklingens förlopp genomgår just
dessa olika skeden från en lägre till en högre typ,
hvilka finnas representerade hos de lägst stående
ryggradsdjuren. Sålunda utgöres ryggraden hos
människan på ett mycket tidigt utvecklingsskede
af en ryggsträng, och ifrån denna utgå hinnartade
delar utan att någon kotbildning ännu ägt rum —
alltså motsvarande det tillstånd, som under hela 
lifvet kvarstår hos lancettfisken. Under loppet 
af andra månaden börjar hos människofostret brosk 
att utbildas; på skilda punkter i den substans, 
som omger ryggsträngen, uppkomma broskpartier, 
anlagen till ryggkotorna, som omsluta ryggsträngen. 
Härmed





har fostrets ryggrad uppnått det skede i
sin utveckling, som motsvarar den ryggrad,
som kännetecknar en del broskfiskar och lägre
ganoider. Redan före slutet af andra fostermånaden
börja hos människan kotorna att förbenas. I och med
uppträdandet af själfständiga kotor har ryggsträngen
spelat ut sin roll som kroppsaxelns förnämsta stöd
och går på en ringa del när sin undergång till
mötes. Dess i kotkropparna inneslutna del hämmas
i sin tillväxt, medan de delar, som ligga mellan
kotorna, fortfara att växa. Senare försvinner
ryggsträngen i<i>nom</i> kotkroppen fullständigt,
medan densamma finnes kvar ännu hos den fullt
utbildade människan i de s. k. mellankotsskifvorna
(fig. 111). Dessa äro mjuka, elastiska skifvor, som
äro sammanväxta med de plana ytor, hvilka kotkropparna
vända mot hvarandra. Mellankotsskifvorna äro af
stor fysiologisk betydelse, enär de, därigenom
att de kunna sammanpressas och åter vidga sig,
förmedla rörelseförmågan i vår ryggrad, äfvensom 
vid språng och stötar hindra den skakning, som 
härvid fortplantar sig från kroppens nedre till
del till hufvudet. Har kroppstyngden länge inverkat 
på dem, sammanpressas de; häri ligger förklaringen 
till, att människan är något kortare om aftonen 
än om morgonen.

<img r>Fig. 107. Längdsnitt genom skallen af <i>salamander</i>,
108 af <i>rådjur</i>, 109 af <i>babian</i> och 110 af <i>människa</i>. 
Bilderna afse att illustrera ansiktsdelens olika 
förhållande till hjärnskålen å de olika kranierna.</img>


En dylik mellankotsskifva består af två delar,
som såväl till sin beskaffenhet som till sitt
verkningssätt äro olikartade. Medan den periferiska
delen är en broskartad, senig, glänsande ring, 
utgöres den inre massan af ett mjukt, geléartadt
förskjutbart ämne, som ej är något annat än den
ombildade ryggsträngen. Ryggsträngen har således
ett rätt egendomligt öde: hos det lägsta kända
ryggradsdjuret är ryggsträngen så godt som den enda
skelettdelen; sedan ersattes den undan för undan af
allt värdefullare skelettmaterial: först af brosk,
sedan af ben och uppträder slutligen endast under
fosterlifvet för att hos de högsta ryggradsdjuren
i starkt förändrad form kvarlefva såsom en del af en
elastisk apparat!

<img l>Fig. 111. <i>Kotornas förbindelse medelst mellankotsskofvor.</i>
Människan. 1. kotkropparna. 2. mellankotsskifvor 3. tvärutskott.</img>


Människans <i>bröstben</i> afviker rätt betydligt från de
flesta däggdjurens. Det utgöres af tre öfver hvarandra
liggande delar, af hvilka den mellersta är den




största och har formen af en rektangulär benplatta
(fig. 112). Hos flertalet däggdjur däremot består
bröstbenet af flere men smärre benstycken, med hvilka
ett motsvarande antal refben träder i förbindelse
(fig. 113). Gå vi ännu längre nedåt på djurskalan ända
till ödlorna, så möter oss här en tredje bröstbensform
(fig. 114, 115). 

<img><i>Bröstben</i> fig. 112 af fullväxt människa, fig. 113
af fullväxt <i>orangutan</i>, fig. 114 och 115 af två
<i>ödle</i>-arter (efter Gegenbaur), fig. 116 af ett mycket
ungt <i>människofoster</i>, fig. 117 af ett något äldre
<i>människofoster</i> (fig. 116 och 117 efter Ruge), 
fig. 118 af ett <i>nyfödt barn</i>.</img>

Genom en jämförande undersökning,hvars resultat
embryologien bekräftat, vinnes den uppfattningen, 
att ödlornas breda broskiga bröstben, som står i 
direkt förbindelse med de likaledes broskiga 
refbensändarna, uppkommer och tillväxer i storlek 
därigenom, att de sistnämnda i kroppens midt lägga 
sig intill hvarandra och småningom sammansmälta. 
Det opariga bröstbenet har sålunda uppstått genom 
de pariga refbensändarnas sammanväxning.

Hela denna utvecklingsprocess återfinna vi under
människans fosterutveckling. Ännu i början af tredje
fostermånaden saknas ett bröstben. De 5—7 öfversta
refbenen äro å fostrets buksida på hvardera sidan
förenade till en list (fig. 116). Senare närma sig
dessa lister hvarandra och börja sammanväxa uppifrån
nedåt till ett oparigt stycke (fig. 117) — således
en företeelse, hvars olika skeden erinra om hvad vi
återfinna hos olika ödlor.

Sedan hos människofostret refbensändarna genom leder
afgränsats från det broskiga bröstbenet, begynner
under sjätte fostermånaden förbeningen, i det ett
växlande antal benkärnor uppträda, så att bröstbenet
på detta skede och senare (fig. 118) öfverensstämmer
med den form, som finnes hos flertalet däggdjur. Under
4—12 lefnadsåret antager barnets bröstben genom
sammansmältning af benkärnorna till de tre större
benstyckena den gestalt, som är utmärkande för den
fullväxta människan.


Bröstbenets uppkomst ur pariga anlag lämnar ock 
en förklaring af en s. k. missbildning, hvilken 
under namn af bröstbensspringa (fissura sterni) 
stundom anträffas hos människan (fig. 119). I 
dylika fall hafva af en eller annan anledning de
två bröstbenslisterna under fosterutvecklingen 
ej fullständigt förenats, utan en större eller 
mindre lucka kvarstår som en rest af den 
ursprungliga stora luckan. Midten af brösthålan 
beklädes, såsom i det afbildade fallet, endast 
af huden, genom hvilken hjärtats pulsationer 
omedelbart blifva synliga.

Studiet af <i>lemmarnas skelett</i> är särskildt ägnadt att
öfvertyga oss om den enhet i organisationen, som är
rådande hos alla ryggradsdjur.


<img r id="409">Fig. 119. Människa med <i>bröstbensspringa</i> 
(efter O. Schultze).</img>

Huru mycket än på grund af växlande faktorers inflytande 
dessa organ blifvit omdanade eller specialiserade för 
att kunna utföra de särskilda uppgifter som djurets 
lefnadssätt kräfver (simning, flykt, gräfning, m. m.)
— alltid kunna vi dock hos det ifrågavarande djurets 
extremiteter påvisa samma element som hos alla andra — 
alltid är det samma tema som varieras.

Som man rörande de speciella motsvarigheterna mellan
fiskarnas pariga fenor och de öfriga ryggradsdjurens
lemmar ännu ej har kommit till full klarhet, taga
vi här ej någon hänsyn till de förra. Men från och
med amfibierna hela raden ända upp till människan
har extremiteten trots anpassningen till vidt skilda
lefnadssätt en fullkomligt enhetlig byggnad. Också
fram- och baklemmarna bildas städse af samma,
hvarandra motsvarande skelettdelar, såsom framgår af
följande öfversikt:


<table c>
<td><i>Framlemmen:</i> <td><tab><td><i>Baklemmen:</i>
<td>öfverarmbenet <td><tab><td>lårbenet
<td>strålbenet <td><tab><td>skenbenet
<td>armbågsbenet <td><tab><td>vadbenet
<td>handrotsbenen <td><tab><td>fotrotsbenen
<td>mellanhandsbenen <td><tab><td>mellanfotsbenen
<td>fingerbenen <td><tab><td>tåbenen.
</table>


<img id="410"><i>Främre lemmens skelett fi</i>g. 120 af <i>salamander</i>, fig. 121 af <i>hafssköldpadda</i>,
fig. 122. af <i>krokodil</i>, fig. 123 af f<i>ågel</i>, fig. 124 af <i>flädermus</i>, 
fig, 125 af <i>hval</i>, fig. 126 af <i>mullvad</i>, fig. 127 af <i>människa</i>, 
ö öfverarmben, s strålben, a armbågsben, h handrotsben,
m mellanhandsben, f fingerben.</img>








En blick på de här meddelade afbildningarna
(fig. 120—127) torde utan vidare förklaringar
kunna öfvertyga oss om, att skelettet hos alla 
de olika djurformerna öfverensstämmer i sina 
grunddrag, d. v. s. alltid företer de uppräknade 
beståndsdelarna, men afpassats till skilda 
funktioner genom omdaningar i den ena eller 
andra riktningen.

Af särskildt intresse är i detta afseende jämförelsen
mellan främre extremiteten af fågel (fig. 123),
flädermus, (fig. 124), hval (fig. 125), mullvad
(fig. 126) och människa (fig. 127). Hos de två
första har extremiteten på två olika sätt omdanats
till flygredskap, hos hvalen har den blifvit ett
sim- och hos mullvaden ett gräfredskap och slutligen
hos människan ett gripredskap — men öfverallt är det
<i>samma</i> element, som ombildats på skilda sätt.

Som en betydelsefull skillnad mellan människan och
flertalet däggdjur å ena samt öfriga ryggradsdjur
å andra sidan har framhållits, att hos de senare
<i>skulderbladet</i> genom en särskild, å buksidan belägen
skelettdel, korpbenet, är förenadt med bröstbenet,
medan hos de förra korpbenet och sålunda ock denna
förbindelse saknas. Skulderbladet liksom hela den
af detsamma uppburna främre extremiteten erhåller
härigenom hos de högre däggdjuren en större rörlighet,
utbildas och förstoras betydligt.

Hvart har korpbenet tagit vägen? De lägsta af
alla däggdjur, de förut omtalade kloakdjuren,
öfverensstämma i detta liksom i några andra afseenden
mera med kräldjuren än med öfriga däggdjur. Hos dem
kvarstår nämligen ännu korpbenet i sin förbindelse
med bröstbenet. Hos de närmast högre däggdjuren,
pungdjuren, anträffas visserligen fortfarande på ett
mycket tidigt utvecklingsskede korpbenet, men med
tilltagande ålder blir detta parti allt mindre, så
att af detsamma hos det utbildade pungdjuret endast
ett mindre, vid skulderbladet fästadt benutskott
kvarstår. Den lilla resten af korpbenet, det
s. k. korpnäbbet, finnes ock hos människan och tjänar
till ursprung för några muskler. Sin forna betydelse
och själfständighet uppenbarar korpnäbbet hos
människan ännu därigenom, att dess förbening alltid
utgår från en egen benkärna, som i regeln först under
det 16:de till 18:de lefnadsåret sammansmälter med
skulderbladet; hos somliga individer — enligt uppgift
7 % — förblir det under hela lifvet själfständigt.

»Hvilken åsikt vi än må hafva om själens väsen och
förhållande till kroppen, äro vi i alla händelser
nödsakade medgifva, att någon del af kroppen måste
utgöra det verktyg, medelst hvilket själen dels får
kunskap om det, som sker i den oss omgifvande yttre
världen, dels utöfvar sitt omisskänliga inflytande
på kroppens görande och låtande. Ty hvarje i ord
uttalad tanke, hvarje till handling öfvergånget beslut
förutsätter såsom ett oeftergifligt villkor, att
kroppens organ lyda själens befallningar; likaledes
förutsätter hvarje sinnesintryck, som blir medvetet,
med nödvändighet, att de materiella processer, som
retningen framkallar i sinnesorganet, kunna inverka
på själen. Allt detta är otänkbart med mindre än
själen i något eller några af kroppens organ besitter
ett materiellt underlag. En mängd med hvarandra
öfverensstämmande sakförhållanden ådagalägga, att det
är hjärnan, som utgör själens materiella underlag.»

Med dessa ord inleder en af samtidens främsta
fysiologer, Robert Tigerstedt, sin framställning om
»hjärnan såsom organ för tanken.» Den ovederläggliga
sanning, åt hvilken detta uttalande i koncentrerad
form ger uttryck, torde öfvertyga oss om den
betydelse, en inblick i vår hjärnas uppkomst och
utveckling bör hafva. Människoblifvandet är ju på
det intimaste förknippadt med utbildningen af just
detta organ.

<img l id="411"><i>Hjärna</i> fig. 128—129 af <i>nejonöga</i>, 130 af <i>groda</i>, 131 af
<i>krokodil</i>, 132 af <i>dufva</i>, 133 af <i>kanin</i>, 134 af h<i>und,</i>
135 af <i>människa</i>. Fig. 129—135 framställa hjärnan
sedd från sidan, 128 sedd uppifrån (efter Ahlborn,
Wiedersheim och Henle).</img>

För att visa att människohjärnan, huru högt
dess utbildning än nått, dock ej är något ensamt
och för sig, utan liksom människans andra organ
en högre differentiering af hvad som finnes hos
lägre organismer, kasta vi först en blick på
några af dessas hjärnformer, för att sedan
stifta bekantskap med några af människohjärnans
utvecklingsskeden under fosterlifvet.

Vi utgå härvid gifvetvis från hjärnbyggnaden hos de
lägsta ryggradsdjur, där öfverhufvud en hjärna finnes
utbildad, nämligen rundmunnarna (fig. 128, 129). Hos
det till rundmunnarna hörande nejonögat består
hjärnan väsentligen af flera bakom hvarandra liggande,
mer eller mindre blåslika afdelningar, hvilka man
med namn, lånade från människans anatomi, betecknat
som stora hjärnan (sth), synhögarna (sh), fyrhögarna
(fh) och de här blott otydligt från hvarandra skilda
lilla hjärnan (Ih) och förlängda ryggmärgen (fm);
med stora hjärnan stå luktloberna (11), från hvilka
luktnerverna utgå, i förbindelse. Bilderna visa, att
både fyrhögarna och förlängda ryggmärgen hvar för sig
äro större än stora hjärnan, som således här ännu ej
gör skäl för sitt namn.


Ur jämförelsen mellan nejonögats och alla andra
ryggradsdjurs hjärnor framgår, att vi hos alla 
utan undantag återfinna samma fem hufvudafdelningar 
å hjärnan, hvilka vi nyss nämnde; endast utbildningen 
af desamma hos olika djur är olika. Sålunda har hos 
grodan (fig. 130), som ju i alla afseenden står 
mycket högre än nejonögat, storhjärnan blifvit 
större både i förhållande till hjärnan i dess 
helhet som ock till de andra hjärndelarna.

Medan hos nejonögat och i det närmaste äfven hos
grodan alla




hjärndelar ligga den ena bakom den andra, så uppnår
storhjärnan hos de närmast högre ryggradsdjuren,
kräldjuren, en sådan utbildning, att den baktill
fullkomligt öfverlagrar synhögarna (fig. 131).

I ännu högre grad gör sig denna starkare utbildning
af storhjärnan gällande hos kräldjurens afkomlingar,
fåglarna (fig. 132), hvarom redan förut ordats.

<img id="412">
<table l>
<td 4c>Hjärnor af människofoster:
<td>fig. 136. 3 <td>veckor gammalt, <td r>4,2 <td>mm. långt foster;
<td>fig. 137. 4 <td>veckor gammalt, <td r>6,9 <td>mm. långt foster (hjärnan öppnad genom ett längdsnitt).
<td>fig. 138. 5 <td>veckor gammalt, <td r>13,6 <td>mm. långt foster
<td>fig. 139. 3 <td>mån. gammalt <td r>50 <td>mm. långt foster 
<td 4>(efter His,delvis ritade med tillhjälp af vaxmodell).
</table></img>


Sin högsta utbildning uppnår densamma hos de högsta
djuren, däggdjuren. Vi utvälja tre fall för att belysa
dess gradvisa utbildning inom denna djurgrupp. Medan
hos kaninen (fig. 133) storhjärnan ännu ej hunnit växa
så långt bakåt, att fyrhögarna blifvit fullständigt
öfvertäckta af densamma, har detta inträdt hos den 
på ett högre plan stående hunden (fig. 134). 
Hos människan (fig. 135) slutligen äro <i>alla</i> hjärnans 
delar, äfven lilla hjärnan och luktloberna, fullständigt 
öfverlagrade af stora hjärnan — denna har således 
här uppnått höjdpunkten af sin utbildning.

Resultatet af denna undersökning kunna vi alltså
sammanfatta sålunda: stora hjärnan företer en med
ryggradsdjurens egen parallellt gående utveckling;
hos de lägsta är den svagast, hos de högsta är den
starkast utbildad.

Af de här meddelade bilderna framgår dessutom, att
medan storhjärnans yta hos alla under däggdjuren
stående ryggradsdjur liksom hos många lägre
däggdjur är fullkomligt slät, är densamma hos de
högre däggdjuren (fig. 134, 135) betydligt förstorad
genom en mängd veck (vindlar). Som vi i det följande
återkomma till frågan om storhjärnans betydelse
för lifs-





verksamheten, vill jag här blott i sammanhang 
med nyss nämnda fakta konstatera, att <i>alla</i> 
naturforskare äro ense därom, att det är stora 
hjärnan och särskildt dess yta, som utgör 
själsverksamhetens materiella underlag. Och häraf 
följer återigen, att ju högre utbildad stora 
hjärnan är, desto rikare måste själsverksamheten 
gestalta sig.

Hos alla ryggradsdjur, äfven de högsta, består hjärnan
på tidigare fosterskeden af fem på hvarandra följande
blåslika delar — alltså väsentligen ett upprepande af
det förhållande, som vi funnit vara kännetecknande
för de lägsta ryggradsdjuren i fullt utbildadt
tillstånd. Sålunda består hjärnan hos ett 3—4 veckor
gammalt människofoster af fem enkla hjärnblåsor
(fig. 136, 137); liksom hos de lägre ryggradsdjuren
är gränsen mellan lilla hjärnan och förlängda
ryggmärgen ännu otydlig. Skillnaden mellan de lägre
ryggradsdjurens hjärna i utveckladt tillstånd och
människofostrets är emellertid den, att medan hos de
förra de olika hjärndelarna ligga i samma plan, ligga
de hos den senare i en båge, hvarvid de blifvande
fyrhögarna komma att intaga hjärnans framända. Denna
skillnad beror på rent mekaniska orsaker: hos fostret
öfverträffar hjärnans tillväxt i längd kraniets,
hvarför den förra måste böja sig nedåt, där den möter
det minsta motståndet. På ett senare skede, hos ett
fem veckors gammalt människofoster (fig. 138), har
anlaget till stora hjärnans båda halfvor — för att
här blott fästa oss vid <i>denna</i> hjärndel — börjat växa 
uppåt och företrädesvis bakåt.

<img l id="413">Fig. 140. Hjärna och kranium af nutidens <i>häst</i>;
fig. 141  samma delar af<i> Dinoceras</i>, ett hofdjur från
tertiärtidens äldsta skede (efter Marsh).</img> 

I tredje fostermånaden (fig. 139) har sagda hjärndel
tillväxt så, att den fullständigt betäcker synhögarna 
och tydligt uppenbarar sin öfverlägsenhet öfver hjärnans 
andra delar. Hos det fem månader gamla människofostret
öfverlagrar storhjärnan ej blott synhögarna utan
äfven större delen af fyrhögarna; den har sålunda
å detta skede gentemot öfriga hjärndelar uppnått i
stort sedt den utbildning, på hvilken flera lägre
däggdjur (t. ex. kaninen fig. 133) blifva stående
under hela lifvet. Denna öfverensstämmelse är så
mycket fullständigare, som stora hjärnans yta hos
kaninen och hos människofostret på detta stadium är
fullkomligt slät, således ännu saknar fåror, hvilka
hos människan uppträda senare, hos kaninen aldrig.

Således företer stora hjärnan hos människan en
liknande motsvarighet mellan den historiska
utvecklingen och fosterutvecklingen, som vi
redan förut iakttagit rörande flera af våra andra
organ. I ett följande kapitel bli vi i tillfälle att
ytterligare studera mera speciellt människohjärnan,
jämförd med de högsta djurens.

Att denna stora hjärnans tilltagande öfvervikt, om
hvilken jämförande anatomi och embryologi aflägga
samstämmigt vittnesbörd, är uttrycket 





för en verklig, ej blott tänkt eller uppkonstruerad
historisk företeelse, därom kunna en del fossilfynd
öfvertyga oss. Som hos däggdjuren hjärnskålens
inre så fullständigt fylles af hjärnan, att denna
å hjärnskålens väggar åstads kommer ett aftryck af
sin yta, kunna vi å afgjutningar af hjärnskålens
inre vinna en rätt tillfredsställande föreställning
äfven om utdöda däggdjurs hjärnor. Sålunda har man
kunnat konstatera det intressanta sakförhållandet,
att hos tertiärtidens äldsta däggdjur i allmänhet
hjärnan och hufvudsakligen stora hjärnan varit
mindre än hos yngre perioders däggdjur (fig. 140,
141). Och detta gäller ej enbart om de former som
dött ut utan att efterlämna afkomlingar — deras
utdöende har kanske mången gång förorsakats just
af oförmåga att förvärfva högre hjärnutbildning —
utan ock om sådana, hvilka blefvo stamfäder för nu
lefvande däggdjur. Hos de senare har således stora
hjärnan lyckats att uppnå ej blott en större volym
utan jämväl en högre utformning, för så vidt denna
uppenbarar sig genom vindlarna å hjärnans yta.

En egendomlig förhistoria har<i> sköldkörteln</i>. Hos
människan liksom hos flertalet däggdjur ligger detta
organ framför luftstrupen under det s. k. adamsäpplet
(fig. 142) och består af ett par större sidodelar,
förenade genom ett smalare mellanstycke. Ifrån vanliga
körtlar skiljer sig sköldkörteln därigenom, att den 
saknar utförsgång.     

<img r id="414">Fig. 142. <i>Människans sköldkörtel</i> med sina pulsådror.
Ofvanför synes struphuvudet.</img>

Förnämligast på grund häraf antog man länge, att 
den ej hade något väsentligt inflytande på vårt 
välbefinnande. Men oafsedt dess ganska betydande 
storlek hos människan och däggdjuren samt den 
omständigheten, att densamma utmärkes genom 
synnerligen stor blodrikedom, hafva direkta
iakttagelser, som den medicinska vetenskapen på
senare tider giort, ovedersägligt ådagalagt, att
sköldkörteln hos människan har sig anförtrodd mycket
viktiga funktioner. Man vet, att dess fullständiga
aflägsnande eller sjukliga förändringar i densamma
framkalla ödesdigra följder. Sålunda förorsakar det
fullständiga borttagandet af sköldkörteln vid dess
kroniska ansvällning, som är känd under namnet struma,
nedsättning af intelligensen och en del förändringar 
i huden. Samma sjukdomsbild har iakttagits i sådana
fall, då körteln blifvit förstörd genom sjukdom. Å
andra sidan har det lyckats att upphäfva de dåliga 
verkningar, sköldkörtelns fullständiga borttagande 
framkallar, genom insprutning i blodet af 
sköldkörtelextrakt eller genom förtärande af
sköldkörtelpreparat. På grund af dessa och andra
iakttagelser anses sköldkörteln inverka på kroppen
genom en »inre sekretion» d. v. s. afsöndra och
omedelbart till blodet afgifva något ämne, som är
nödvändigt för nervsystemets normala verksamhet.

En del fakta, hämtade ur jämförande anatomi och
embryologi, gifva oss emellertid visshet om, att
detta organ ej alltid haft nyss antydda funktion.





<img l id="415">Fig. 143. Förenkladt och förstoradt längdsnitt genom 
främre kroppsdelen af n<i>ejonögats larv</i>. h hjärta; 
m  mun; t tarm; th sköldkörtel; md ryggmärg;
r ryggsträng (efter Baifour).</img>

Redan den omständigheten, att hos människofostret
sköldkörteln står i öppen kommunikation med
tarmkanalens främsta del, hvilken kommunikation
sedermera fullständigt upphäfves, ger oss anledning
misstänka, att det ifrågavarande organets verksamhet
ursprungligen måste haft något samband med tarmkanalen,
alltså närmast stått i matsmältningens tjänst. Detta 
bestyrkes af de resultat, till hvilka den jämförande 
anatomien kommit. Sköldkörteln är ett mycket gammalt 
organ, enär den uppträder redan hos vissa ryggradslösa 
djur. Hos det ursprungligaste ryggradsdjuret, lancettfisken,
finnes den i form af en längsgående fördjupning,
som bildar bottnen af tarmkanalens främre del. 

Högst sannolikt tjänstgör denna ränna såsom en körtel, 
hvilkens afsöndringsprodukter utgjutas omedelbart i 
tarmkanalen för att deltaga i matsmältningsarbetet. 
Denna funktion tillkommer helt säkert äfven motsvarande 
organ hos det närmast högre ryggradsdjuret, nejonögat,
under larvstadiet. Här har ifrågavarande ränna
antagit formen af en mera själfständig körtel
därigenom att den afsnörts från tarmen, med
hvilken den står i förbindelse endast genom en
som utförsgång tjänstgörande kanal (fig. 143). Hos
det fullt utbildade nejonögat däremot upphör genom
utförsgångens försvinnande all förbindelse mellan
körteln och tarmen; organet kan således ej verka
som en vanlig körtel, alldeles bortsedt ifrån att
själfva körtelns substans undergår en tillbakagående
omdaning. Hos fiskar, amfibier, kräldjur och fåglar
står körteln endast under fosterlifvet i förbindelse
med tarmkanalen, i det den uppkommer såsom en
utstjälpning från denna — således påminnande
om tillståndet hos nejonögats larv. Däremot är
sköldkörteln hos sagda djur i utbildadt tillstånd
en parig eller oparig, alltid liten, från tarmen
fullständigt skild och kanske funktionslös kropp
(fig. 144). Först hos däggdjuren blir förhållandet
liksom med ett slag annorlunda: sköldkörteln har
som nämndt blifvit ett stort blodrikt organ med
för lifsverksamheten synnerligen maktpåliggande
funktioner. 

<img r id="416"> B. </img>
<img r id="417">A. 
Fig. 144. S<i>köldkörteln</i> (th) hos en fågel (A) och ödla (B); tr
(t) luftstrupen; h hjärta (efter Gegenbaur och Wiedersheim).</img>

Sköldkörtelns historia är således högst sällsam. 
Den uppkommer hos de ryggradslösa djuren som
ett särskildt omdanadt parti af tarmen, hvilket hos
nejonögats larv utformar sig till en mera begränsad
körtelmassa med utförsgång till tarmen. Sedermera
upphör sköldkörteln, genom att afbryta hvarje
förbindelse med tarmen, att vara körtel i egentlig
mening och blir ett organ af sannolikt lågt lifsvärde,
men räddar












sig hos de högsta djuren från undergång genom att
öfvertaga för detsamma ursprungligen främmande men
mycket betydelsefulla funktioner. Vi stå således här
ånyo inför den företeelsen som vi förut betecknat
såsom funktionsväxling.

I det föregående hafva vi låtit passera revy några
organ, hvilkas byggnad för människans kroppsbyggnad är
särskildt kännetecknande såsom kraniet, bröstbenet,
hjärnan m. fl. Genom att jämföra dem med motsvarande
kroppsdelar hos lägre organismer och — i tillämpliga
fall — undersöka deras förhållande under fosterlifvet
ha vi kunnat öfvertyga oss om, att, huru mycket än 
dessa organ hos den fullväxta människan kunna
afvika från förhållandena hos djuren, de dock ej
blott bestå af samma element utan ock genom en rad
mellanformer låta härleda sig ur tillstånd hos lägre
varelser. Till fullständigt samma slutsats skulle
en granskning af människans kroppsbyggnad i dess
helhet föra oss. Som emellertid vår uppgift, såsom
redan framhållits, är att lämna en redogörelse ej för
människans anatomi utan för hennes uppkomst, kunna vi
tills vidare inskränka oss till ofvanstående. Andra
drag i hennes organisation skola vi skärskåda i ett
annat sammanhang, då det gäller att vinna en inblick
i hennes intimare släktskapsförhållanden.

Dessförinnan blir det nödvändigt att något närmare gå
in på ett af biologiens betydelsefullaste och kanske
äfven mest locknande områden, nämligen embryologien,
ur hvilken vi redan i det föregående hämtat ett och
annat faktum, som kunnat bidraga till förståelsen af
de anatomiska och paleontologiska företeelserna. 

*
</chapter>


V.

FOSTERUTVECKLINGENS VITTNESBÖRD.

DE förändringar organismen undergår från ägget till
utbildad individ utgöra föremålet för den vetenskap,
hvilken under namn af <i>embryologi</i> eller <i>ontogeni</i> —
på svenska: läran om fosterutvecklingen — stundom
tillerkännes utslagsrösten, när lifsprocessens högsta
frågor stå under diskussion.

Embryologien i sin nuvarande omfattning är av ganska
ungt datum. Först vid mitten av 1600-talet lyckades
man öfvertyga sig om, att den nya varelsen uppkommer
af ägget, och ej förr än 1827 upptäckte en af den
moderna embryologiens grundläggare, K. E. von Baer,
det verkliga däggdjursägget. Äfven rörande det
sätt, på hvilket embryot eller fostret utvecklar
sig ur ägget, hade man i forna tider helt andra
föreställningar än i dag. Ända till senare hälften af
1700-talet var en teori förhärskande, som lärde, att
den fullvuxna organismen med alla sina olika delar var
förhanden redan i det befruktade ägget, respektive
i sädescellen; att man ej kunde upptäcka den i ägget
eller i sädescellen berodde dels på dess litenhet,
dels på dess genomskinlighet. Fostret var således
enligt denna föreställning blott en miniatyrbild af
den fullväxta individen. Någon »utveckling» i den
mening, vi fatta denna process, skulle således ej
alls äga rum, blott en tillväxt och en »evolution», en
uppvikning af olika höljen, i hvilka den färdigbildade
organismen var inhöljd. Modigt drog man ur denna
preformationsteori den oundvikliga konsekvensen:
då ingen nybildning äger rum, måste således i
den blifvande modern vid en gifven tidpunkt vara
inneslutna miniatyrbilderna ej blott af barn utan ock
af barnbarn, barnbarnsbarn o. s. v. i oändlighet; och
går man tillbaka till »begynnelsen», måste gifvetvis
alla människor, som hafva lefvat, lefva och komma att
lefva, i miniatyr hafva varit inneslutna i äggstocken
hos stammodern ur paradiset, hos Eva!

Emot denna preformationsteori, som var förenlig äfven
med den kyrkliga ortodoxien, uppträdde bland andra
den tyske biologen Caspar Friedrich Wolff (f. 1758,
d. 1794). I flera med beundransvärdt skarpsinne och
noggrannhet utförda arbeten har han lagt grunden
till en vetenskaplig uppfattning af den organiska
individens vardande. Stödd på goda iakttagelser kunde
Wolff påstå, att det finnes en verklig utveckling,
att organismen framgår 
ur ägget genom en hopsummering af talrika små
förändringar. Det var dock först länge efter sin
upphofsmans död som denna lära, hvilken nu förefaller
oss så själfklar, lyckades slå igenom.

Skulden till det långsamma tempo, i hvilket
embryologien fortskred, låg emellertid ej blott i de
stötestenar, teologiska och filosofiska dogmer lade
på dess väg, utan förnämligast i materialets egen
beskaffenhet. En någorlunda fullständig och säker
inblick i så små och så ömtåliga föremåls byggnad,
som de första utvecklingsstadierna af flertalet
djur äro, kunde nämligen knappast vinnas utan att
det sammansatta förstoringsglaset, mikroskopet, och
en del andra tekniska hjälpmedel uppnått en viss
grad af fullkomning. Men så långt kom man först i
början af 1800-talet. Från denna period förtjänar
i första rummet nämnas Karl Ernst von Bær, hvilken
jämte Pander påvisade de urorgan, groddbladen, från
hvilka all organbildning i djurkroppen utgår.

Förtjänsten att hafva i högre grad än någon före eller
efter honom bidragit till klargörandet af de allmänna
embryologiska begreppen tillkommer äfven von Bær. De
olika arter af embryots differentiering, som vi ännu
i dag urskilja: äggets klyfning, groddbladsbildningen
och organens utveckling, äro först klart formulerade
af honom. Det var von Bær som först påvisade en
för förståelsen af individens utveckling synnerligen
betydelsefull företeelse, hvilken, om vi återgifva
von Bær’s uttryckssätt med moderna termer, korteligen
skulle kunna uttryckas så: nedärfning och anpassning
äro de två faktorer, som bestämma den organiska
formgestaltningen — en sats, hvars reella betydelse
dock först descendensteorien lärt oss förstå.

<img>
Fig. 145. <i>K. E. von Baer</i>, f. 1792 i Estland d. 1876.
Grundläggaren af nyare tiders embryologi;
framstående antropolog.
</img>

Talrika värdefulla detaljupptäckter på embryologiens
skilda områden och forskningarnas utsträckande
äfven till ett flertal lägre djur var frukten af von
Bær’s samtidas och närmaste efterföljares arbeten:
bland dessa förtjäna framför andra nämnas Ch. Pander,
Heinrich Rathke, Robert Remak, Albert von Kölliker
och Thomas Huxley. En mäktig häfstång för den
embryologiska forskningen blef ock den af Theodor
Schwann fastslagna upptäckten, att djurkroppen bildas
af celler, något som tidigare blott i enstaka fall
var påvisadt.

Men sin stormaktställning inom vetenskapernas rike
erhöll embryologien liksom biologiens andra grenar
först med descendensprincipens 

genombrott. De fakta, som redan förelågo, erhöllo
nu ny betydelse såsom historiskt bevismaterial,
de nya målmedvetna undersökningarna, till hvilka
descendensteorien gaf impulsen, banade nya vägar till
nya oanade eröfringar.

Bland de första som grundade embryologien på
den moderna descendensteorien och ådagalade huru
individens hela utvecklingsprocess blir begriplig
endast genom descendensprincipen äro den redan
omnämnda Ernst Haeckel, engelsmannen Francis Balfour
och ryssen Alexander Kowaleski. 

Hæckel sökte genom sin gasträa-teori visa, att alla flercelliga
organismer härstamma från en af två urorgan
(groddblad) sammansatt stamform: gasträan. 
Balfour utgaf 1880—1881 den första
sammanfattande handboken i jämförande embryologi,
hvilken lämnade en för sin tid mönstergill
framställning af egna och andras undersökningar
rörande hela djurrikets fosterutveckling och
påvisade det stöd, dessa undersökningar gifva åt
descendensteorien.

<img>
Fig. 146. <i>Albert von Koelliker</i>, f. 1817 d. 1905.
Framstående anatom och embryolog.
</img>

Äfven människans embryologi har genom den nyligen
aflidne, framstående forskaren Wilhelm His’ och
andras arbeten under de sista årtionderna gjort
högst väsentliga framsteg. Af lätt insedda skäl är
dock vår kännedom om de första skedena af människans
fosterutveckling ännu något bristfällig. För det man
känner har man snarare att tacka en lycklig slump
än sådana planmässigt genomförda undersökningar,
som vi äga beträffande en stor del andra varelser.
Som emellertid utvecklingen af människan och de
högre däggdjuren i de stadier vi känna antingen
är öfverensstämmande eller likartad kunna vi med
en till säkerhet gränsande sannolikhet antaga, 
att äfven de allra första, ännu ej iakttagna
utvecklingsstadierna af människofostret ej 
erbjuda några väsentliga olikheter utan antingen
helt och hållet eller i hufvudsak öfverensstämma med
de högre däggdjurens.

När vi sålunda för att bilda oss en föreställning om
befruktningen och de första utvecklingsföreteelserna
utgå ifrån iakttagelser hos djuren, kunna vi, då dessa
företeelser äro i allt väsentligt desamma hos alla
hittills undersökta varelser, med trygghet antaga,
att de åtminstone i sina hufvuddrag äfven måste
återfinnas hos människan.

Medan, såsom vi i ett föregående kapitel lärt
känna, människans 

liksom alla högre organismers kropp i utbildadt tillstånd
består af ett ofantligt stort antal olika celler,
som äro lifsverksamhetens bärare, så finnes dock
<i>ett</i> skede i organismernas lif, på hvilket de <i>alla</i> —
människan inbegripen — äro encelliga, bestå af en
enda cell. Detta stadium är äggstadiet. Ty ett ägg
är ingenting annat än en cell. En »cellstat», en
flercellig organism, uppstår på så sätt, att denna
cell, ägget, delar sig i två nya celler och att de
genom fortsatt delning uppkomna cellerna förena sig
och erhålla sina särskilda funktioner.

Ett stort antal organismer förblifver emellertid under
hela sitt lif stående på encellstadiet, å hvilket
således cellen representerar individen. Vi kunna
alltså bland djuren särskilja två stora hufvudgrupper,
den lägre: de encelliga eller urdjuren, och den
högre: de flercelliga djuren.

Vi undersöka då till en början en af de enklaste
varelser, som öfver hufvudtaget finnas: ett urdjur,
som benämnts <i>amöba</i> (fig. 148—154). Detta, hvilket
likasom det stora flertalet andra urdjur, är så
litet, att man måste använda starka förstoringar för
att kunna studera det, förekommer stundom talrikt i
sötvatten. Lägga vi under mikroskopet en glasskifva
med en vattendroppe, som innehåller en amöba, så
kunna vi till en början öfvertyga oss om, att den
lilla varelsen äger de för cellen kännetecknande
beståndsdelarna; den finkorniga, tjockflytande
protoplasman, en klotformig eller oval kärna
(fig. 148 k) och en en kärnkropp. Iakttaga vi vår
amöba tillräckligt länge, så kunna vi äfven konstatera
hennes rörelseförmåga; protoplasmans smådelar (kornen)
äro i nästan ständig rörelse, än flyter en än en annan
del af protoplasman ut i oregelbundna förlängningar
eller utskott, s. k. pseudopodier (»falska fötter» p),
och förmedelst dessa glider eller kryper amöban fram
i vattnet. Man har beräknat, att amöban under loppet
af en minut förmår tillryggalägga en väglängd af 1/2 
millimeter. Af den omständigheten att dessa rörelser
kunna företagas utan all yttre inverkan har man ansett
sig kunna sluta, att amöban är begåfvad med frivillig
rörelseförmåga. Stöter amöban däremot på en annan
organism t. ex. ett annat urdjur, eller oroas den på
ett eller annat sätt så indragas pseudopodierna. Den
äger således känsel.

<img>
Fig. 147. <i>Francis Maitland Balfour</i>. f. 1851 i
Edinburgh, d. 1882 vid en bestigning af Mont Blanc.
B. har gifvit en helhetsbild af embryologin
i descendensteoriens ljus.
</img>

Men pseudopodierna tjänstgöra ej blott vid
ställflyttningen utan hafva samtidigt en annan
uppgift. Kommer nämligen något organiskt ämne i

amöbans närhet så kunna pseudopodierna lägga
sig omkring detsamma och pressa det in i
protoplasmamassan, där det småningom omdanas till
likhet med amöbans egen kropp; förvandlas således
till en del af amöban själf, medan de ämnen, som till
äfventyrs blifvit upptagna af amöban, men ej kunna
undergå en sådan omdaning (såsom kiselkorn och dylikt)
efter någon tid åter utstötas ur amöbans protoplasma
genom rörelsen af dess smådelar.

Vi finna sålunda, att amöban förmår upptaga
näringsämnen och smälta dem. Förutom fasta beståndsdelar
upptages också vatten och med detta syre, hvilket är ett
nödvändigt villkor för amöbans existens; syret förenar
sig med en del af kolet i protoplasman för bildandet
af kolsyra, som sedan afsöndras. En viktig rol i denna 
andnings- och afsöndringsprocess spelar utan tvifvel en i
protoplasman inbäddad, vätskefylld blåsa (b),hvilken äger
förmågan att ömsom utvidga och ömsom sammandraga sig,
hvarigenom vätska upptages och åter utdrifves ur cellkroppen.

<img>
Fig. 148—154. Några skeden af en <i>amöbas</i> lif;
stark förstoring. (Delvis efter F. E. Schultze).                 
</img>

När amöban genom riklig näring uppnått
en viss storlek försiggår en egendomlig förändring
i henne: cellkärnan förlänges, insnöres i midten
(fig. 150) och sönderfaller i två kärnor (fig. 151);
en liknande delning undergår också den nyss omnämnda
vätskefyllda blåsan. Härefter drages äfven cellkroppen ut
på längden och delar sig i två delar, hvardera
med sin cellkärna och sin vätskefyllda blåsa
(fig. 152—154). På detta sätt alstrar moder-amöban
genom delningar två dotter-amöbor, lika den
förra utom — under första tiden — hvad storleken
beträffar. Amöban har alltså fortplantat sig. Då som
nämnts fortplantningen genom delning ej inträffar
förrän amöban genom upptagande af näring växt ut till
en viss storlek är således denna art af fortplantning
i själfva verket ingenting annat än en tillväxt
utöfver individens mått.

Af de här skisserade iakttagelserna framgår, att
i den lilla encelliga varelsens organism, i den
själfständigt existerande cellen försiggå alla
för individens och släktets bestånd erforderliga
förrättningarna: den äger 

förmåga af känsel, rörelse, matsmältning,
andning, afsöndring och fortplantning.

<img>
Fig.155. En <i>urdjurskoloni</i>; starkt förstorad.
</img>

Utgångspunkten för de flercelliga varelserna hafva
vi att söka i urdjurens kolonibildning. Hos en del
urdjur skiljas vid den förut omtalade fortplantningen
ej delningsprodukterna för att föra hvar och en sitt
»encelliga» lif, utan de lägga sig intill hvarandra
till bildandet af en koloni.

I denna kolonibildning kunna vi särskilja flera
grader, som beteckna lika många stationer på vägen
till de flercelliga organismernas uppkomst. Sålunda
bildas kolonier af urdjuren därigenom att ett
större eller mindre antal af dessa senare äro
sinsemellan förenade genom en geléartad substans, som
afsöndras af cellindividerna (fig. 155). Intimare
kan sammanhanget mellan de enstaka, kolonien
bildande urdjuren bli därigenom att urdjuren lägga
sig omedelbart intill hvarandra utan mellankomst af
något förenande ämne.

<img>
Fig. 156. Del af en <i>Volvox-koloni</i>; förstorad.
</img>

Intet af de nu nämnda urdjuren har dock hunnit öfver
det typiska kolonistadiet: de encelliga organismerna
hafva bevarat sin själfständighet tämligen oafkortad,
och sambandet dem emellan är åtminstone i hufvudsak
blott ett yttre. Annorlunda blir förhållandet, när
en arbetsfördelning mellan de olika individerna i
kolonien utvecklar sig , d. v. s. när vissa urdjur,
således vissa celler i kolonien, öfvertaga en bestämd
funktion, som ej kan utföras af de öfriga. Så är
fallet med t. ex. Volvox (fig. 156): en koloni af
talrika cellindivider, hvilka bilda väggen af ett
med ett geléartadt ämne fylldt, omkring en millimeter
stort klot. Medan flertalet af dessa cellindivider äro
likartade och liksom andra närbesläktade urdjur försedda
hvardera med två flimmerhår (a), får ett mindretal ett
skiljaktigt utseende. De förra ombesörja koloniens
ställflyttning samt upptagandet och tillgodogörandet
af näringen, hvaremot de senare ombesörja
fortplantningen och äro af två slag: dels äggceller
(b), som sakna flimmerhår, uppnå en betydligare
storlek och äro orörliga, dels sädesceller, som
bilda grupper af små ytterst rörliga celler. I en
sådan Volvox-koloni hafva sålunda cellerna utbildat
sig i två skilda riktningar: en del hafva blifvit
»kroppsceller» andra »könsceller». Koloniens
alla individer (celler) kunna ej längre utföra
alla de förrättningar, som äro erforderliga för
koloniens bestånd, endast en del äger förmågan att
fortplanta kolonien. Som de två slagen af enskilda
individer sålunda stå i ett nödvändigt lifssamband
med hvarandra, så hafva vi hos Volvox ej längre en
koloni af själfständiga individer i vanlig mening,
En sådan 


urdjurskoloni står fastmera på gränsen till en
flercellig organism, i hvilken cellindividerna
till förmån för helheten uppgifvit en del af sin
individualitet och öfvertagit skilda funktioner.

Kunna vi ock för närvarande ej med säkerhet utpeka
någon bestämd koloni af urdjur, hvilken kan anses som
de flercelliga djurens omedelbara stamform, så ger
oss dock en sådan kolonistock en föreställning om,
på hvilken väg de högre, de flercelliga organismerna
utvecklats ur encelliga djur.

Vända vi nu tillbaka till de flercelliga
organismerna, så erinrar jag till en början om
följande sakförhållande. Medan hos de encelliga
djuren en och samma cell har att utföra lifvets alla
förrättningar, förekommer hos de flercelliga en mer
eller mindre skarpt genomförd arbetsfördelning
cellerna emellan. Det första steget till en
dylik arbetsfördelning kunde vi konstatera hos
en sådan urdjurskoloni som Volvox: cellerna hade
utbildat sig i två skilda riktningar kroppsceller och
könsceller. Hos de flercelliga organismerna fullkomnas
denna arbetsfördelning ytterligare därigenom
att de olika kroppscellerna få olika funktioner:
vissa celler ha att upptaga näring, andra förmedla
andningen, andra rörelsen o. s. v. Men äfven mellan
könscellerna iakttaga vi liksom i Volvox-kolonien
en arbetsfördelning: den kvinnliga könscellen eller
ägget och den manliga, sädescellen eller sädeskroppen
(spermatozoen). Den förra är jämförelsevis stor,
orörlig, den senare liten, rörlig eller åtminstone
lätt transportabel i luft och vatten. Liksom hvarje
cell bestå äfven könscellerna åtminstone af två skilda
beståndsdelar, nämligen protoplasma och kärna. Men af
dessa är Protoplasman förhanden i mycket olika mängd
i de båda slagen könsceller, ity att sädescellens
protoplasma ofta utgör mycket mindre än 1/100,000-del
af äggets protoplasma. Hvad är orsaken till denna skillnad mellan
könscellerna och till uppkomsten af de två skilda könen?

Den förut omtalade enklaste och ursprungligaste formen
för fortplantning genom celldelning torde egentligen
blott uppträda hos de allra lägsta organismerna
såsom hos den förut omtalade amöban. Hos de högre
urdjuren afstannar denna förökning genom delning
förr eller senare, såvida den ej ånyo uppväckes
genom en företeelse, som benämnes befruktning och
hvars viktigaste moment är en sammansmältning af två
celler af skild härkomst. Det är produkten af denna
sammansmältning, som bildar utgångspunkten för en ny
period af celldelning och därmed för en ny individ.

Vid befruktningen göra sig två moment gällande, som
stå i en viss motsättning till hvarandra. För det
första måste de två cellerna, ur hvilkas förening
en ny produkt skall framgå, vara i stånd att uppsöka
hvarandra. För det andra är det af vikt, att straxt
från första början tillräcklig näringssubstans,
som möjliggör nydaningen, är förhanden. För att
kunna tillfredsställa den första fordran, måste
cellerna vara rörliga, medan den andra förutsätter
anhopandet af en större näringsmassa, och således
en betydligare storlek, hvilket åter gifvetvis
måste minska rörelseförmågan och lättheten att
transporteras. Naturen har, som redan antydts,
löst dessa sinsemellan stridiga uppgifter genom en
arbetsfördelning mellan de två i befruktningsakten
deltagande cellerna, af hvilka den ena, den manliga, 
förhåller sig aktiv och befruktande, den andra,
den kvinnliga, passiv och mottagande.

<img>
Fig. 157. <i>Människoägg</i> med höljen k kärnan,
p. protoplasma. h ägghölje (efter O. Schultze).
</img>

Hos de lägsta varelserna (flertalet urdjur) äro
vanligen <i>alla</i> till samma art hörande individer lika.
Olikheten mellan könscellerna har först småningom
uppkommit genom arbetsfördelning och anpassning 
till de motsatta uppgifterna.

Ännu senare framträder könsmotsatsen äfven i andra 
egenskaper än blott i skiljaktiga könsceller. Det är
nämligen först hos högre, fysiskt och intellektuellt
mera utbildade varelser som de till samma djurart
hörande individerna ej blott frambringa somliga manliga
andra kvinnliga könsceller utan ock på samma gång skilja sig
genom s. k. sekundära könskaraktärer och blifva såsom 
»hanne» och »hona» olika hvarandra.

Människoägget (fig. 157) är, då det nått sin fulla utbildning
inom äggstocken, en klotformig kropp af 0,2 mm:s diameter.
Protoplasman (p, här kallad gulan eller blomman) innehåller ett
näringsmaterial af talrika fina korn. Kärnan (k, groddblåsan)
är ljus, stor, klotformig och har ett excentriskt läge; den
innesluter en särskild liten kropp, kärnkroppen (groddfläcken).
Ägget omgifves af ett hölje (h), som är genomborradt af talrika
kanaler; genom dessa intränga fina utskott af de omgifvande
cellerna i äggets protoplasma, hvilken på detta sätt sannolikt
mottager sin näring.

Den manliga könscellen, sädescellen, har genom
anpassning till sin funktion aflägsnat sig mera
från den vanliga celltypen. Hos människan (fig. 158)
är den trådlik och helt liten, 0,05—0,06 mm. lång. 
Den ena ändan utgöres af en ansvällning, det s. k.
hufvudet, från ytan oval, från kanten päronformig (k). 
Denna del är genom ett mellanstycke (m) förenad med den
trådlika, baktill starkt afsmalnade svansen (s), 
hvilken genom sin förmåga af slingrande rörelser är
sädescellens ställflyttningsapparat. Medan denna senare
utgöres af protoplasma, består hufvudet till allra största
delen af kärnan. 

<img>
Fig. 158.  Sädeskroppar, spermatozoer, hos människan
starkt förstorade. k hufvudet, m mellanstycket, s svansen
(efter R. Hertwig).
</img>

Vi vända oss nu till en undersökning af könscellernas
förhållande vid fortplantningen. Men för att förstå denna,
blir det nödvändigt att först göra oss förtrogna med några
egenskaper hos cellen, hvilka vi hittills ej haft anledning
att sysselsätta oss med.

Till en början förtjänar det anmärkas, att så enkel
som hos den förut 

omtalade amöban gestaltar sig celldelningen ej
hos flertalet andra celler. Hos dessa åtföljes
nämligen delningen af en serie förändringar och
omlagringar af cellens beståndsdelar. Sålunda inledes
celldelningsakten därigenom, att ett i protoplasman
förekommande litet korn, centralkroppen (fig. 159
c), delar sig i två (fig. 160). Därefter vandra
delningsprodukterna småningom åt motsatta håll,
så att de slutligen komma att ligga en i hvardera
ända af kärnans diameter (fig. 161, 162). Mellan de
två centralkropparna utbildas ett spolformigt knippe
af fina trådar: kärnspolen, under det att omkring
hvardera af de vid kärnspolens ändar belägna
centralkropparna cellens protoplasmapartiklar ordna
sig på ett sätt, som påminner om järnfilspånens lagring
omkring ändan af en magnet: Protoplasman bildar fina
trådar, hvilka stråla ut från hvardera centralkroppen
(fig. 161). De till en början helt korta trådarna 
blifva slutligen så långa, att de sträcka sig genom
hela cellen (fig. 162). Dessa och andra iakttagelser
tala till förmån för den uppfattningen, att cellens
formförändringar äro beroende af centralkroppen, 
att denna är cellens rörelsecentrum.

<img>
Fig. 159—166 <i>Celldelning</i>. c centralkropp.
</img>

Under det dessa företeelser uppträda i protoplasman
har ock kärnans byggnad undergått en del högst
märkliga omdaningar. Genom en ingående undersökning
har fastställts, att kärnan är af helt annan byggnad
än protoplasman och sammansatt af flera, i kemiskt och
anatomiskt afseende olikartade beståndsdelar. Såsom
den viktigaste af dessa kan man betrakta det nätverk
af finare och gröfre trådar, hvilka genomkorsa hela
kärnan och i dess periferi bilda en sammanhängande
hinna, kärnhinnan (fig. 159). Detta trådnät
åter består af två olika beståndsdelar, nämligen
kromatinet, som intensivt färgas af ämnen, som
icke eller i ringa mån inverka på trådnätets andra
beståndsdel, lininet. Trådnätets maskor fyllas af en
vätska. Slutligen förekomma i kärnan en 

eller flera rundade kroppar, kärnkroppar, som i
kemiskt afseende något afvika från kromatinet.

Vid delningen undergå nu alla dessa kärnans substanser
mer eller mindre djupt ingripande förändringar och
omlagringar samt träda i närmare förbindelse med
cellens protoplasma. Detta sista inledes därigenom,
att kärnhinnan upplöses (fig. 161). Kärnkroppen
försvinner. Hela kromatinet individualiseras,
d. v. s. ifrån att kromatinet varit mer eller mindre
jämnt fördeladt på hela kärnnätet, sönderfaller det
i ett bestämdt antal kroppar, som hos vissa djur ha
utseendet af V-formigt böjda trådar, hos andra af
stafvar eller korn af likformig längd och tjocklek,
de s. k. kromosomerna (fig. 161). En del iakttagelser
tala för, att dessa redan i kärnnätet hafva sin
individualitet, ehuru denna här undanskymmes af
sammanbindande trådar och korn. För att rätt fatta
kromosomernas betydelse må särskildt betonas, att de
uppträda fullkomligt lagbundet, i samma antal hos
individens <i>alla</i> celler — till ett märkligt, denna
lag bekräftande undantag komma vi framdeles — och i
samma antal hos samma djur- och växtart, men mycket
växlande för olika arter. Sålunda finnas i cellerna
hos en borstmask (Ophryotrocha) städse 4, hos en
sjöborre 18, hos husmusen 24 kromosomer o. s. v.;
hos människan uppgifvas cellerna hafva 16 kromosomer.

Dessa kromosomer ordna sig stjärnformigt kring den
förut omtalade kärnspolens midt (fig. 162) och undergå
en längsklyfning, så att hvarje kromosom delas i
två »dotterkromosomer», hvarigenom alltså det dubbla
antalet kromosomer uppkommer (fig. 163). De två ur
samma kromosom uppkomna dotterkromosomerna förflyttas
därefter, sannolikt under påverkan och ledning
af spoltrådarna, som utgå ifrån centralkropparna
och äro fästade på kromosomerna, åt motsatta håll
(fig. 164). Samtidigt härmed uppkommer äfven en
kärnhinna och protoplasman insnöres på ett ställe
motsvarande midten af kärnspolen, hvilken därefter
försvinner (fig. 165). När slutligen protoplasman
fullständigt delats i två delar och kromosomerna
ombildats till ett kärnnät, som öfverensstämmer med
utgångsstadiets, har ur den ursprungliga cellen genom
en rad komplicerade omdaningar två nya celler uppstått
(fig. 166). Dessa celler äro till en början mindre
än modercellen, men kunna genom upptagande af näring
snart utväxa till samma volym som den senare.

Vi vända oss nu till undersökningen af <i>äggets</i>
utveckling. Kännedomen om de fenomen, som föregå
och åtfölja äggets befruktning, hör till biologiens
allra viktigaste förvärf. De synnerligen vanskliga och
mödosamma undersökningar, genom hvilka ifrågavarande
kunskap vunnits, äro frukten af de sista årtiondenas
forskningsarbete, och allt fortfarande är ett stort
antal af samtidens dugligaste biologer sysselsatt
med de svårlösta problem, som sammanhänga med
befruktningsfenomenet. Som de främsta banbrytarna
på detta forskningsområde förtjäna framför andra att
minnas Edouard van Beneden, Theodor Boveri, bröderna
Oscar och Richard Hertwig samt August Weismann.

Innan ägget kan befruktas måste det genomgå en del
djupt ingripande förändringar. 

Till en början rycker kärnan (groddblåsan) mot ytan
och äggets beståndsdelar visa alla de omdaningar,
hvilka vi ofvan skildrat som karaktäristiska för
begynnelsen af den vanliga celldelningen: äggkärnan
förlorar sin hinna och sin kärnkropp (groddfläck),
en kärnspole uppkommer och kromatinet omdanas till
det för den ifrågavarande djurarten kännetecknande
antalet kromosomer — 4 antaga vi i förliggande
fall. Af dessa 4 kromosomer uppkomma genom delning 8
(fig. 167). Centralkroppen, spolens ena hälft och
kromosomernas halfva antal (4), allt omgifvet af en
ringa mängd protoplasma, träder ut på äggets yta som
ett från detta afsnördt litet klot (fig. 168, 169 p).
Produkterna af denna nyss skildrade delningsprocess
äro således hvarandra mycket olika; den ena har i det
närmaste bibehållit äggets volym, medan den andra, 
den s. k. polcellen (fig. 169 p) är helt liten; båda
innehålla dock samma kromosomantal.

Utan att äggets kromosomer ånyo öfvergå i den
hvilande äggcellens kärnnät inträder omedelbart
efter den första delningen en ny sådan, hvarvid en
andra polcell bildas af ungefär samma omfång som den
första. I <i>ett</i> synnerligen viktigt afseende skiljer
sig dock den andra polcellen ifrån den första: enär
de 4 i ägget kvarblifna kromosomerna ej genom någon
klyfning fördubblats, tillfaller endast hälften af
dem (alltså 2) den andra polcellen, och samma antal
(2) kvarstannar i det nu mogna, befruktningsdugliga
ägget, som under tiden ock förlorat sin centralkropp
(fig. 170). Polcellerna tyckas ej spela någon vidare
roll i djurets lif; de gå förr eller senare under.

Genom denna egendomliga delningsprocess har således
det mogna äggets kromosomer minskats till hälften
af det antal, som förekommer hos den undersökta
djurartens öfriga celler. Slutligen må framhållas
att äfven sädescellen är underkastad en liknande
halfvering af kromosomernas antal.

Hvilket ändamål, kunna vi fråga, har då den
företeelsen, att kromosomerna hos de mogna
könscellerna minskas till hälften af det för alla
öfriga celler normala antalet?

<img>
Fig. 167—171. Förenklad bild af äggmognadens
förlopp. p polcell.
</img>

Svaret på denna fråga erhålla vi genom undersökningen
af företeelserna vid befruktningen.

Hvilken roll sädescellen spelar vid
befruktningsprocessen har länge varit fullkomligt
oklart. Att densamma söker upp och kommer i beröring
med ägget är lätt att iakttaga. Men huruvida den äger
förmågan att enbart genom kontakt befrukta ägget
eller den tränger in i ägget och genom förening
med detta gifver impulsen till en ny varelse,
därom kunde blott gissningar framställas. Det 
var först år 1875 som Oscar Hertwig hos sjöborrarnas
ägg i detalj följde befruktningsförloppet, hvilket,
såsom undersökningar på andra djur ådagalagt, i hufvudsak
är detsamma hos alla djur, både högre och lägre.

I sina väsentliga drag gestaltar sig befruktningen
sålunda. Af de talrika sädesceller, som sträfva att
nå ägget, lyckas i allmänhet blott <i>en</i> intränga
i detsamma (172 a). Vanligen finnas nämligen
särskilda skyddsinrättningar, som förhindra, att
flera sädesceller inkomma, enär detta hos de flesta
djur leder till uppkomsten af abnorma foster.

<img>
Fig. 172. <i>Befruktningsförloppet</i>, s sädeskärna.
ä äggkärna (delvis efter O. Hertwig).
</img>

Sädescellen borrar sig in i äggets protoplasma,
hvarpå svansen upplöses och försvinner, ty den har
nu uppfyllt sin mission att vara rörelseorgan. Resten
af sädescellen: hufvudet och det s. k. mellanstycket
(fig. 172 b) tränger nu djupare in i äggkroppen,
hvarvid den undergår viktiga förändringar. Ur
mellanstycket, som skiljer sig från hufvudet,
framgår en centralkropp, omkring hvilken den
omgifvande äggprotoplasmans substans anordnar sig
strålformigt och drager med sig hufvudet, som genom
att upptaga vätska ur ägget ansväller till en blåsa,
som allt mera börjar att likna en vanlig cellkärna
(fig. 172 c). Denna »sädeskärna» (s) och äggets kärna
(ä) draga hvarandra till sig och skynda mot hvarandra
för att mötas i äggets midt, där de sammansmälta till
en enda kärna, den s. k. klyfningskärnan (fig. 

172 d), omkring hvilken hela protoplasmamassan bildat
en strålkrans. Den med sädescellen i ägget införda
centralkroppen klyfver sig i två och dessa vandra åt
motsatt håll i den nybildade kärnans omkrets (fig. 172
d och e). Detta är början till en celldelning af
alldeles samma slag, som förut skildrats (fig. 172 f),
och därmed är uppslaget gifvet till en ny varelse. På
för undersökningen särskildt gynnsamma ägg har
man kunnat göra den betydelsefulla iakttagelsen,
att vid klyfningskärnans delning samma antal af
sädeskärnans som af äggkärnans kromosomer inträda i
delningsprodukterna, d. v. s. i de två nya cellerna.

Med stöd af dessa och andra iakttagelser kunna
vi påstå, att befruktningen är en förening af två
celler, som härstamma från två skilda individer. Men
det väsentliga i denna förening är utan tvifvel
sammansmältning af äggets och sädescellens <i>kärnor</i>
till en.

Nu förstå vi ock betydelsen af den förut omtalade
förlusten af halfva kromosomantalet i ägget och
i sädescellen, en företeelse som kännetecknar
könscellernas mognad. Genom föreningen af ägg- och
sädescellens båda kärnor uppkommer en cellkärna,
som återfått det för ifrågavarande djurart typiska
antalet kromosomer. I det af oss förut valda
exemplet hade alla kroppens celler 4 kromosomer;
genom uppkomsten af polcellerna minskades detta antal
till 2 i såväl ägg- som sädescellen. Genom förening
af ägg- och sädeskärnorna, som hvardera innehålla
2 kromosomer, återvinner ägget det antal kromosomer
som vi antagit tillkom den af oss undersökta arten
nämligen 4. Hade vid könscellernas mognande ej någon
halfvering ägt rum, så skulle vid befruktningen
4 + 4 kromosomer förenats, alltså en fördubbling af
kromosomantalet utöfver det normala ägt rum; och under
generationers lopp skulle uppstå en sådan anhopning af
kärnsubstansen och ett sådant missförhållande mellan
de senare och protoplasma, att kärnan ej längre finge
rum i en vanlig cell.

Det förtjänar särskildt framhållas, att de här
skildrade företeelserna vid könscellernas mognad
och vid befruktningen äro af allmängiltig natur. Ej
blott alla hittills undersökta djurformer, både lägre
och högre, utan ock växterna förete ett i hufvudsak
likartadt förlopp. Biologen kan sålunda beträffande
fenomenen vid organismens vardande — huru mycket äfven
på detta område ännu är dunkelt — med samma rätt tala
om en allmän »lag» som kemisten och fysikern gör det
rörande vissa företeelser i den oorganiska naturen.

Ännu en sak af vikt för vår undersöknings
speciella föremål förtjänar framhållas i samband
med nyss påpekade sakförhållanden. Ehuru de här
behandlade företeelserna vid könscellernas mognad
och vid befruktningen ännu ej kunnat studeras hos
människan, ha vi dock rättighet att antaga, att hon
i detta afseende ej i något som helst väsentligt
moment afviker från alla öfriga varelser, helst en
erfarenhet, till hvilken vi i det följande återkomma,
gifvit vid handen, att ju yngre olika organismers
utvecklingsstadier äro, desto mera stämma de öfverens
med hvarandra.

Att kromosomerna måste spela en oerhördt viktig roll
vid vår egen och alla de andra varelsernas uppkomst,
att de måste vara bärare för någon 

synnerligen betydelsefull lifsuppgift, torde redan
framgå af ofvanstående iakttagelser. Hvilken är
denna uppgift?

När man fordom öfverhufvud ansåg det löna mödan
att anställa betraktelser öfver orsaken till ett
så hvardagligt, trivialt sakförhållande som att
barnen likna sina föräldrar, att föräldrarnas
egenskaper öfverföras på afkomman, måste dessa
funderingar med nödvändighet hafva lämnat en
mycket klen behållning. Numera äga vi en del säkert
erfarenhetsmaterial såsom underlag för förklaringen
af <i>ärftlighetsproblemet</i>.

Vid granskning af ett större antal fall visar det sig,
att barnen brås i samma grad på båda föräldrarna,
att således far och mor i allmänhet måste hafva lika
mycken nedärfningskraft. Men vi veta ock, att hos djur
med <i>yttre</i> befruktning, där således äggen befruktas
utanför moderdjuret, könscellerna äro det enda
materiella samband, som existerar mellan föräldrar
och afkomma. Redan detta sakförhållande ger vid
handen, att det måste vara könscellerna, som förmedla
ärftligheten. Enär, såsom vi förut anmärkt, afkomman
i stort sedt ärfver lika mycket af far som af mor,
måste gifvetvis ärftlighetens materiella underlag
vara en beståndsdel, som är förhanden i ungefär samma
mängd i faderns och moderns könsceller. Protoplasman
kan således omöjligt vara denna beståndsdel, enär
den, som vi redan sett, är i ägget tillstädes
i mycket större mängd än i sädescellen. Återstå
blott centralkroppen och kromosomerna. Den förra är,
såsom förut nämndt, högst sannolikt rörelsecentrum
och ger som sådant impulsen till delningen. Att den
ej på samma gång kan vara ärftlighetsbäraren framgår
redan däraf, att den ägget tillhörande centralkroppen
försvinner före äggdelningens början. Återstå således
kromosomerna, och dessa torde också tillfredsställa
alla anspråk, som rimligtvis kunna ställas på
det organ, som förmedlar ärftligheten. Först och
främst äro kromosomerna den enda kända substans,
som i lika mängd finnes i ägg- och sädescellen;
ty huru mycket mindre sädescellen än är, förekomma
dock kromosomerna i lika mängd och i samma storlek
i båda könscellerna. Vidare äro kromosomerna
den enda substans, som vid celldelningen undan
för undan öfverföres i lika mängd från cell till
cell. Hela den invecklade apparat, som sättes i
gång vid celldelningen och hvars hufvudmoment vi
förut skildrat: kromosomernas tudelning, halfvornas
transport till kärnspolens ändar, deras likformiga
fördelning på de nybildade cellerna o. s. v. —
hela denna apparat tyckes blott hafva till uppgift
att åstadkomma en osvikligt likformig fördelning af
kromatinmassan på cellerna.

Är, som vi ha anledning att tro, det antagandet
väl grundadt, att kromosomerna äro det materiella
underlaget för ärftligheten, hafva vi ock ryckt
ett annat af lifvets betydelsefullaste fenomen
närmare på lifvet, nämligen <i>variabiliteten</i> eller den
organismernas egenskap, att afkomman i större eller
mindre grad kan afvika såväl från föräldrarna som
inbördes — denna allmänna företeelse, hvilken Darwin,
såsom vi sett, gjorde till en af utgångspunkterna för
sin lärobyggnad. Få vi nämligen förutsätta, att de
kromosomer, som vid könscellernas mognad utstötas —
hos äggen i form af polceller —, ej äro likvärdiga hos
alla könsceller, att således olikartade kromosomer
— d. v. s. bärare för olikartade egenskaper — komma
att öfvergå 

till afkomman, måste ju detta innebära möjligheten, 
att barn af samma föräldrapar ej blifva
hvarandra fullt lika utan »variera».

<img>
Fig. 173—187. <i>Utvecklingsskeden af ett flercelligt
djur</i> (Lancettfisken); fig. 182—187 sedda i optisk
genomskärning (efter Hatschek).
</img>

Huru väl denna uppfattning än harmonierar med
hittills föreliggande forskningsresultat, kunna
vi dock ej dölja för oss, att den ännu ej äger

mera än värdet af en god hypotes. Vi lämna därför
denna fråga för att undersöka den celldelning,
som är den närmaste verkan af befruktningen. Till
utgångspunkt för denna undersökning välja vi det
lägsta af alla nu lefvande ryggradsdjur, den redan
förut omtalade lancettfisken, enär den erbjuder ett
typiskt fall af äggklyfning, som leder oss till en
biologisk fråga af grundläggande betydelse.

Sedan det mogna ägget (fig. 173) aflagts i vattnet och
befruktats, delar det sig (»klyfves») i två ungefär
lika stora celler (fig. 174, 175), hvar och en af
dessa återigen i två o. s. v. (fig. 176—180). Det
närmaste resultatet af den fortsatta klyfningen är
ett med vätska fylldt klot, hvars vägg består af
ett enkelt cellager (fig. 181; i fig. 182 är samma
stadium sedt i optisk genomskärning).

Detta skede i det flercelliga djurets utveckling,
den s. k. bastulan, är af särskildt intresse därför,
att det med afseende på både uppkomst och byggnad
öfverensstämmer med vissa kolonier af encelliga
varelser. Under loppet af sin utveckling genomgår
sålunda det högre, det flercelliga djuret ett skede,
som utgör slutmålet för de encelliga djurens högsta
utbildning.

Å denna blåsa stjälpes ena halfdelen småningom in
mot den andra (fig. 183, 184), hvarigenom det ihåliga
klotet omdanas till en skål eller en säck med dubbla
väggar (fig. 184; denna figur liksom de närmast
föregående och de följande i optisk genomskärning);
dessa väggar ha benämnts groddblad, och man kan
således skilja på ett yttre (y) och ett inre (i)
groddblad.

Medan nu såsom vi utan vidare förstå, alla de högre
varelserna: maskar, insekter, blötdjur, ryggradsdjur
m. m. i fullt utbildadt tillstånd äro mycket
mera sammansatta, d. v. s. uppnå en mycket högre
utbildning — detta är naturligtvis äfven förhållandet
med den djurform, lancettfisken, hvars utveckling
vi här valt till utgångspunkt för vår undersökning —,
så afstannar utvecklingen hos de lägsta bland de
flercelliga djuren i allt väsentligt på det stadium,
då de två groddbladen blifvit färdigbildade, på det
s. k. gastrulastadiet.

Ett flercelligt djur på detta lägsta, enklaste
stadium (fig. 188) bildas alltså af tvenne hinnor,
en yttre (y) och en inre (i), hvardera bestående af
ett enkelt lager af celler och motsvarande det yttre
och det inre groddbladet hos de högre organismernas
foster. Den inre hinnan begränsar en hålighet, som vi
kunna benämna urtarmen (ut), hvilken öppnar sig utåt
genom urmunnen (um). Jämföra vi de celler, som bilda
de tvenne hinnorna, med urdjuret, så skola vi finna,
att cellerna förlorat mycket af sin själfständighet;
de äro mer eller mindre intimt förenade med hvarandra
till bildandet af organ, hvarmed man ju menar en
kroppsdel, som har att utföra ett bestämdt, för
individens eller artens bestånd erforderligt arbete
(funktion). Gifvet är, att ju flera olikartade organ
en organism äger, på ett desto fullkomligare sätt
förmår den utföra sina funktioner. Och liksom vi
i urdjuret ha lärt känna den tänkbart enklaste
och lägsta organismen, enär hos detsamma alla
lifvets funktioner utföras af en enda cell, så
äro vi ock berättigade att bland de flercelliga
djurformerna särskilja högre och lägre, allt efter
som organbildningen är genomförd i högre eller
lägre grad. Att organismer, hos hvilka utvecklingen
afstannar på det nyss skildrade två-bladsstadiet —
hvilka organismer således kunna sägas äga ej flera än 

två organ, nämligen de två hinnorna, som motsvara det
yttre och inre groddbladet — att sådana organismer,
hos hvilka organbildningen så att säga ännu ligger i
sin linda, äro de lägsta bland alla flercelliga djur,
är lätt att inse (fig. 188). På grund af sitt läge
tjänstgör den yttre hinnan (= det yttre groddbladet,
y) som skyddsorgan och, enär dess celler liksom hos
vissa urdjur kunna vara utrustade med flimmerhår,
jämväl som rörelseorgan; då denna hinna står i
omedelbar beröring med yttervärlden, måste den ock
tjänstgöra som sinnesorgan. Den inre hinnan (det
inre groddbladet, i), som bekläder urtarmen, är
matsmältningsorgan; densamma upptager i sina celler
och förändrar de genom urmunnen inkomna födoämnena och
öfverför denna näring jämväl till den yttre hinnans
celler, medan de osmältbara resterna aflägsnas ur
kroppen genom samma öppning, genom hvilken de inkommit, 
nämligen genom urmunnen.

<img>
Fig. 188.  Förenklad optisk genomskärning af ett
<i>Hydraliknande kavitetsdjur.</i> y yttre, i inre groddbladet,
um urmunnen, ut urtarmen.
</img>

Som ett exempel på en sådan varelse, hvars 
organisation tillfredsställer alla rimliga 
anspråk på enkelhet och mycket väl kan tänkas 
vara de flercelliga djurens stamform, må här 
nämnas en hydra (fig. 189 a), ett endast 1—2 
centimeter långt djur, som, med ena kroppsändan 
fästad på vattenväxter o. d., anträffas i 
färskvatten och är spridd öfver större delen af 
Sverige; mycket allmänt förekommer den t. ex. i 
Stockholms närmaste  omgifning. Af den här gifna 
naturtrogna bilden (fig. 189 b) af ett längdsnitt 
framgår, att dess byggnad öfverensstämmer med 
lancettfiskens gastrulastadium (fig. 186, 187). 
Hydran har egentligen blott därigenom höjt sig 
öfver detta stadium, att omkring urmunnen utbildats 
ett antal fångstarmar, medelst hvilket hydran 
förpassar sin näring, som utgöres af helt små 
vattendjur, in i munnen. Dessa fångstarmar äro 
emellertid intet annat än utstjälpningar af de 
två groddbladen. Dessa utstjälpningar äro intet 
annat än forrsättningar af urtarmen.

Vi återknyta nu vår framställning till det skede i 
de flercelliga djurens utveckling, som benämnts 
gastrula och karaktäriseras, såsom vi sett, 
därigenom, att fosterkroppens vägg bildas af de 
två groddbladen. Hos alla högre varelser är 
detta skede endast ett öfvergångsstadium i
fosterutvecklingen, ty hos dem utbildas medelbart
eller omedelbart ur just dessa två groddblad genom
småningom försiggående omdaningar alla de skiljaktiga
organ, af hvilka den fullt utbildade djurkroppen
består: hud, hjärna, ryggmärg, sinnesorgan, skelett,
tarmkanal m. m.

<img>
Fig. 189a. <i>Hydra</i> (förstorad) a och b genom knoppning
uppkommande nya individer, um urmunnen (efter Marshall)
</img>

Sammanbinda vi dessa fakta så komma vi till en
slutsats af grundläggande betydelse. Vi ha nämligen
sett, 1) att äfven de högre organismerna — människan
inbegripen — under sitt tidigaste utvecklingsskede
(äggstadiet) 


stå på ett encellstadium, alltså motsvarande 
de enkla urdjuren; 2) att hos de högre djuren 
ur detta encellstadium framgår ett klot eller 
en blåsa af flera celler, hvilken till sin 
uppkomst och byggnad öfverensstämmer med vissa 
urdjurskolonier; 3) att ur den omnämnda blåsan 
hos de högre djuren framgår det s. k. tvågroddblad-
eller gastrulastadiet, således ett stadium, som i 
allt väsentligt motsvarar den byggnad, som hydran 
och hennes släktingar under hela sitt lif förete. 
Redan ur dessa sakförhållanden kunna vi draga 
följande slutsats: de högre organismerna genomgå 
under loppet af sin fosterutveckling en rad af 
förändringar, som i hufvudsak motsvaras af 
organisationsförhållanden, på hvilka de lägre
djuren blifva stående under hela sitt lif. Detta 
är således samma företeelse, som under loppet af 
våra undersökningar redan upprepade gånger mött 
oss. Jag erinrar om, huru kraniet, bröstbenet, 
stora hjärnan m. fl. hos några fosterskeden af 
människan visa en påfallande parallellism med 
den utbildningsgrad, som är den slutliga hos 
vissa lägre ryggradsdjur. Vi hafva således 
funnit, att utvecklingen af <i>individen</i> i sin 
helhet liksom af flera dess organ återspeglar
<i>släktets</i> utveckling, att i hvarje enskild 
varelses fosterutveckling kvarstå åtminstone 
några spår af de öden, som släktet genomgått.

Dylika företeelser äro uttrycket för hvad man —
kanske något för pompöst — benämnt den <i>biogenetiska
grundlagen.</i> Denna har af Haeckel formulerats sålunda:
»Fostterutvecklingen är ett upprepande af Stammens 
(släktets) utveckling eller utförligare: de 
organisationsförändringar, som individen under sin 
utveckling från äggcellen ända till det fullmogna 
tillståndet genomgår, äro en kort, sammanträngd 
rekapitulation af en lång formserie, som den 
ifrågavarande individens förfäder från den s. k. 
skapelsens äldsta dagar ända till nutiden passerat.»

<img>
Fig. 189 b. Längdsnitt genom en <i>Hydra,</i> i inre 
groddbladet; y yttre groddbladet; ut urtarm;
um urmun: t fångstarm.
</img>

Men tillika har Haeckel skarpt betonat, att
individens utveckling (»ontogenesen») är ej
blott en <i>förkortad</i> utan i flera afseenden ock
en <i>förvanskad,</i> en »förfalskad» rekapitulation 
af släktets utvecklingshistoria (»fylogenesen»). 
Och att så måste vara är lätt att inse. Fostret 
lefver sitt lif. Växlande existensvillkor måste 
inverka likaväl på fostret som på den fullt 
utbildade organismen. Fostret måste således 
genom anpassning till de specifika förhållanden, 
som fosterlifvet erbjuder, kunna omdanas, förändra 
vissa organ, förvärfva nya, således erhålla egenskaper, 
som förfäderna aldrig haft i utbildadt tillstånd 
— organ, som således ej äro nedärfda.

»Hvarje kritisk undersökning och uppskattning af den
individuella utvecklingen kommer därför framför allt
att ha att skilja på, hvilka af de 

embryologiska fakta, som äro oförfalskade historiska
dokument.» Ju mera ärftligheten öfverväger i
hvarje organismens fosterutveckling (ontogenes),
desto trognare är den bild af stammens utveckling
(fylogenesen), som ontogenesen skisserar. Ju mera å
andra sidan en anpassning under fosterlifvet ägt rum,
desto mera utplånad och vanställd är denna bild.

Mot Haeckels tydning af den redan före
descendensteoriens genombrott uppmärksammade
parallellismen mellan vissa embryologiska skeden
och lägre djurformer i fullt utbildadt skick har en
del betänkligheter uttalats. Så har alldeles nyligen 
Oscar Hertwig påpekat, att man i individens utveckling 
ej borde tala om ett upprepande af förfädernas organisation
utan i stället om ett upprepande af former, hvilka
äro lagbundna för den organiska utvecklingen och som 
fortskrida från det enklare till det mera sammansatta. 
Vi måste, menar Hertwig, lägga tyngdpunkten därpå, att 
såväl i de embryonala som i de utbildade formerna den 
organiska lifssubstansens allmänna lagar uppenbara sig. 
Sålunda måste ju ett embryologiskt utvecklingsstadium 
af hvilket högre djur som helst städse innehålla anlaget 
till senare stadier, som tillkommit sedan det motsvarande
historiska (fylogenetiska) stadiet utbildats och som 
således icke innehålles i det förra. Denna Hertwigs 
kritik träffar dock ej frågans kärna. Det är visserligen 
sant, att människans ägg och sädeskroppar innehålla 
anlagen till alla den utbildade människokroppens organ.

<img>
Fig. 190. <i>Encrinus,</i> en sjölilja från triastiden (efter
Lütken). 
</img>

Men hufvudsaken är, att utgångspunkten för människan 
sammanfaller med den, på hvilken de ursprungligaste 
varelsernas, urdjurens, utveckling afstannat, att ägget 
och sädeskroppen äro enkla celler trots att de bära på 
ett arf, som urdjuren ej äga. Det väsentliga är ju, att 
de högre varelsernas individuella utveckling undan för
undan ikläder sig former, som äro kännetecknande
för lägre varelser i fullt utbildadt tillstånd. Utan
antagandet af ett orsakssammanhang, utan att antaga,
att individens utveckling är påverkad af släktets,
vore hela denna slående parallellism ett underverk,
således något absolut obegripligt.

Äfven med fara att göra en otillbörligt lång parentes 
och afvikning från undersökningens egentliga föremål 
vill jag anföra åtminstone <i>ett</i> exempel på en odisputabel 
och mycket genomskinlig öfverensstämmelse mellan ett 
ungdomsstadium af en djurform och samma djurs stamform. 
Vi äro berättigade att i detta fall tala med stor säkerhet 
— vi känna nämligen till den ifrågavarande djurformens 
genealogi. Varelserna i fråga äro de s. k. <i>sjöliljorna,</i>
en grupp bland tagghudingarna. Denna grupp var mycket 
talrikt företrädd under vår jords äldre tidsskeden. Endast
ett fåtal af dessa sjöliljor lefver kvar i vår tid. De 
finnas på de större hafsdjupen och utmärka sig därigenom, 
att djuret förmedelst en stjälk är fästadt vid 

hafsbottnen (fig. 190). Talrikare i nutiden är blott en
familj bland sjöliljorna, som benämnes hårstjärnor
(Comatulidae) och som saknar stjälk; de kunna krypa
omkring och simma samt uppehålla sig företrädesvis
vid kusterna (fig. 191). Dessa hårstjärnor förete den
egendomligheten i sin utveckling, att de som ungar ej
blott i öfrigt likna de stjälkade sjöliljorna utan ock
äro utrustade med en stjälk, genom hvilken de sätta
sig fast på föremål i hafvet (fig. 192). Först sedan
larven någon tid lefvat i detta stjälkade tillstånd
skiljer den sig från stjälken och utbildas till det
fritt rörliga, fullmogna djuret, som äfven i öfrigt
är högre organiseradt än de stjälkade formerna. De
modärna rörliga hårstjärnorna måste således såsom
arf af fastsittande urgamla sjöliljor den dag i dag
är genomgå ett stjälkstadium!

<img>
Fig. 191. <i>Hårstjärna</i> (Comatula) i utbildadt 
tillstånd (efter Lütken).
</img>

Redan i det föregående ha vi gjort bekantskap med
ett ej mindre eklatant exempel på parallellism mellan
individuell och historisk (geologisk) utveckling,
då vi behandlade fåglarnas geologiska uppträdande.
Äfven i det följande komma vi att behandla andra
och ännu märkligare fall, som endast äro begripliga, 
om vi antaga den biogenetiska grundlagen.

Det var de två groddbladen, som voro skulden till
denna afvikning från ämnet. Dessa groddblad äro
af grundläggande betydelse för förståelsen af hela
fosterutvecklingen. Det är ur dem som kroppens alla
organ uppstå; de äro sannskyldiga urorgan.

Äggklyfningen försiggår visserligen hos ett stort
antal djur på något annat sätt än hvad vi lärt känna
hos lancettfisken, och i sammanhang härmed kunna
också de båda groddbladen bildas på något skiljaktigt
sätt. Bilderna fig. 193 a—h belysa äggklyfningen
hos däggdjuren.

<img>
Fig. 192. <i>Hårstjärna</i> (Comatula) på larvstadiet
(efter Thomson).
</img>

Emellertid lider det ej något tvifvel, att 
groddbladen, trots afvikelser i deras 
bildningssätt, hos alla djur äro likvärdiga. 
Det är nämligen fastslaget, att — på få undantag 
när — samma organ uppstå ur samma groddblad hos 
<i>alla</i> djurformer. Sålunda utbildas ur det yttre 
groddbladet öfverhuden, hudkörtlarna, tarmkanalens 
främsta och bakersta del, hela nervsystemet och de 
viktigaste delarna af sinnesorganen. Ur det inre 
groddbladet utvecklas delar af tarmkanalen, lungorna, 
sköldkörteln, lefvern, ryggsträngen m. m. En del 
andra organ uppstå ej omedelbart ur de två nämnda 
groddbladen utan genom förmedling af ett tredje, 
det s. k. mellersta groddbladet; till sitt 
uppkomstsätt förhåller sig detta olika hos olika 
djurslag, enär det hos en del 

härstammar från det yttre, hos andra från det inre
groddbladet och åter hos andra från båda.

Som redan förut framhållits äro de tidigaste
utvecklingsskedena såsom äggklyfning och
groddbladsbildning ej ännu kända hos människan. Ett
närmare ingående på dessas utveckling hos lägre
varelser kan således ej vara af någon betydelse för
det här föreliggande spörsmålet.

Det yngsta hittills kända normala människoägget
uppgifves ej vara äldre än 2—3 dygn. Förutom detta
ha ännu några människoägg från första och början af
andra fosterveckan beskrifvits, hvarvid dock bör
anmärkas, att åldersbestämningarna måhända ej kunna
anses fullt noggranna. Ett af dessa foster afbildas i
fig. 197. Fosteranlaget är 2 mm. långt och har formen
af en skosula. I bakre ändan synes öppningen till en
kanal (k), hvilken motsvarar den kommunikation mellan
ryggmärgsröret och urtarmen, som äfven förekommer
hos alla lägre ryggradsdjursfoster. Den framom detta
hål liggande skifvan med en längsgående fåra (m)
i midten, den s. k. medullarfåran, är anlaget till
hjärna och ryggmärg. Till dessa delars bildningssätt
återkomma vi framdeles. Här må blott tilläggas, att
en noggrann undersökning af detta embryo ådagalagt,
att människofostrets utveckling på detta skede i allt
väsentligt öfverensstämmer med däggdjurens. Det i
fig. 198 afbildade människofostret, något äldre än
det nyssnämnda, har uppnått en längd af 2,11 mm. Det
ådagalägger sin större mognad bland annat därigenom,
att medullarfårans ränder i embryots midt hafva
sammanväxt, hvarigenom ett rör, medullarröret,
uppkommit. I främre ändan, där redan anlaget till
hjärnans olika delar blifvit synligt, liksom i bakre
kroppsändan är medullarfåran ännu vidt öppen.

<img>
Fig. 193 a—h. <i>Äggets klyfning</i> hos husmusen.
Den med x betecknade cellen är polcellen. 
a befruktadt ägg med polcell, b två-celligt, 
c tre-celligt, d fyr-celligt, e sex-celligt, 
f åtta-celligt, g sexton-celligt och 
h tjugufem-celligt skede. I a-f äro äggen 
omgifna af ägghöljet; i g och h har detta 
försvunnit (efter Sobotta).
</img>

Ungefär på samma utvecklingsskede står det i fig. 199
framställda människofostret, som beräknats vara
13—14 dygn gammalt och är 2,4 mm. långt. Å detta
framträda hjärnans skilda delar tydligare och liksom
på det förra

synas på ömse sidor om medullarröret ett antal 
fyrsidiga stycken, kallade ursegment (u), ur 
hvilka framdeles muskler skelettdelar utbildas. 
Äfven anlaget till hjärtat (h) är tydligt, och 
särskildt dess läge är anmärkningsvärdt ty, 
såsom af bilden framgår, hafva vi på detta 
tidiga stadium, i ordets bokstafliga mening 
hjärtat i halsgropen.

Det 2,2 mm. långa och 12—15 dygns gamla fostret, 
som afbildas å fig. 200, skiljer sig från det 
föregående bland annat därigenom, att hjärnan 
och ryggmärgen äro fullständigt slutna, samt genom 
förekomsten af några springor å ömse sidor om 
halsen (svalgspringor), hvilka springor äro
åtskilda genom tydliga bågar (svalgbågar); dessa
bildningars betydelse afhandlas i det följande.

<img>
Fig. 194. Genomskärning af <i>kaninägg</i> i
klyfningsskedets senare del; en hålighet 
har uppkommit i ägget (efter Asheton).
</img>

<img>
Fig. 195—196. Förenklade framställningar af 
de två groddbladens uppkomst hos kaninen i
optisk genomskärning; 195 ansluter sig till 
det i fig. 194 framställda stadiet, 
i inre, y yttre groddblad.
</img>

Ingen af de hittills omtalade fostren har spår
till armar eller ben. Dessa uppträda i form af små
ansvällningar å bålen först hos det i fig. 201
afbildade embryot (a, b). En blick på de öfriga
här afbildade fostren (fig. 202—206), visar huru
kroppens hela karaktär allt mera börjar likna den
fullvuxna människans. På afbildningarna (fig. 202—204)
framträder ock det anmärkningsvärda förhållandet, att
människoembryot på dessa tidiga utvecklingsstadier
är utrustadt med en tydlig svans — en egenhet,
med hvilken vi i ett följande kapitel komma att
sysselsätta oss.

<img>
Fig. 197. <i>Människofoster,</i> 2 mm. långt, sedt från 
ryggsidan. a amnion, uppklippt. b bukstjälk. 
k kanal, som går till urtarmen. m medullarfåra. 
p primitivstrimma, ä äggulesäck (efter Spee-Kollman)
</img>

Det närmast liggande resultat, som undersökningen
af dessa embryoner ger oss, kan formuleras sålunda:
människofostret är ej blott en människa i miniatyr, 
en människa i förminskad skala, utan det utmärkes 
genom en del egendomligheter, 

som barnet och den fullvuxna människan sakna, medan
det under sin tidigaste utveckling på samma gång
saknar helt eller delvis organ, som människan i
fullvuxet skick besitter.

<img>
<i>Människofoster.</i>

Fig. 198. 2,11 mm. långt, sedt från ryggsidan (efter
Eternod). Fig. 199. 2,4 mm. långt, 13—14 dygn gammalt,
sedt snedt från sidan; h hjärta, u ursegment (efter
Kollmann-Keibel). Fig. 200. 2,2 mm. långt, 12-13
dygn gammalt, p pannutskott. ö öfverkäksutskott. u
underkäksutskott (efter His-Keibel). Fig. 201. 4,2
mm långt, 18—21 dygn gammalt. Anlag till armar (a)
och ben (b) (efter His-Keibel); fig. 200 och 201
sedda från sidan.
</img>

<img>
<i>Människofoster.</i>

Fig. 202. 5,5 mm. långt, 24—25 dygn gammalt.
Fig. 203. 10 mm. långt, 27—30 dygn gammalt.
Fig. 204. 12,5 mm. långt, 33—34 dygn gammalt.
Alla sedda från sidan (efter His och O. Schultze).
</img>

Sedan länge hafva de embryologiska forskningarna
fastslagit två viktiga fakta nämligen, dels att 
olika djurarters foster i allmänhet likna hvarandra
mer än de fullt utvecklade individerna, och dels
att ju yngre olika djurarters foster äro, desto
mera stämma de öfverens med hvarandra. Så hafva
t. ex. kräldjur, fåglar och däggdjur på tidiga
fosterskeden mycket större likhet med hvarandra
än sedermera. Den modärna embryologiens förut
omnämnda grundläggare, von Baer, berättar i ett af
sina arbeten: »Jag äger två små embryoner i sprit,
hvilkas namn jag försummat att anteckna, och nu
är jag ej i stånd att afgöra hvilken djurklass de
tillhöra. Det kan vara ödlor, små fåglar eller mycket
späda däggdjursfoster. Så öfverensstämmande är hufvud-
och bålbildning. Extremiteterna saknas ännu. Äfven
om anlag till dem funnos, skulle de ej lämna några
upplysningar, enär ödlornas och däggdjurens fötter,
fåglarnas vingar och fötter, äfvensom människans
händer och fötter utvecklas ur samma grundform.»

I ett ofta citeradt arbete har His nedlagt stor möda
på att visa, att foster af olika djurtyper blott
likna hvarandra, ej äro absolut identiska. Och om

vi hafva svårt för att se skillnaderna dem emellan,
så beror detta enligt His på ofullkomligheten i våra
undersökningsmetoder och på vårt för dylika fina
olikheter ännu ej tillräckligt skolade öga, ej på
frånvaron af skiljaktigheter. För hvem som helst med
vanlig reflexionsförmåga torde det väl utan vidare
vara klart, att ur absolut identiska anlag ej kunna
under för resten likartade förhållanden framkomma
annat än absolut identiska produkter. Och att foster 
af olika djurtyper på något som helst 
utvecklingsskede skulle vara <i>absolut</i> öfverensstämmande, 
har jag aldrig hört någon omdömesmogen biolog påstå, 
lika litet som någon skulle vilja antaga, att ägg af 
två olika djur i alla afseenden äro identiskt byggda, 
äfven om vi med våra nuvarande hjälpmedel ej förmå 
påvisa någon som helst skillnad mellan dem. His' hela 
argumentation skulle ock förefalla tämligen oförklarlig,
om man ej finge uppfatta densamma som en reaktion mot 
af hans motståndare begångna öfverdrifter.

<img>
<i>Människofoster.</i>

Fig. 205. 15,5 mm. långt, 30—40 dygn gammalt 
Fig. 206. 23 mm. långt, 2 månader gammalt;   
båda sedda från sidan (efter His och O. Schultze).

B
</img>

<img>
Fig. 207 A. Foster af <i>höns,</i>B af <i>kanin,</i> C af <i>människa</i> (efter His).
</img>

Huru förhåller sig nu saken? För att vara fullt opartisk 
och för att sätta mina läsare i tillfälle att i någon mån 
själfva kunna afgifva ett svar på denna fråga, meddelar 
jag här kopior af tre af His offentliggjorda afbildningar, 
nämligen af människo-, kanin- och hönsembryo (fig. 207 A—C). 
Jag har valt dessa, enär vi ju alla äro i stånd att uppskatta 
den stora olikheten mellan en människa, en kanin och en
höna i fullfärdigt skick. Men hos de afbildade fostren
är likheten ej mindre påtaglig. Hvad åter skillnaderna
på de afbildade utvecklingsstadierna beträffar, så
har äfven His knappast framdragit andra än den, att
kroppsdelarnas proportioner hos de olika embryonerna
äro olika. Som det 

emellertid måste medgifvas, att de ifrågavarande
organismerna i sitt utbildade skick afvika
från hvarandra i bra mycket annat och bra mycket
viktigare afseenden än blott och bart kroppsdelarnas
proportioner, så kunna vi — ifall det öfver hufvud 
taget vore behöfligt — tryggt åberopa oss äfven på 
His såsom en auktoritet för påståendet, att skilda 
djurtypers likhet är betydligt större på fosterstadiet 
än i utbildadt tillstånd.

<img>
Fig. 208.      Fig. 209.             Fig. 210. 
<i>Foster af olika ryggradsdjur i tre ungefär
motsvarande utvecklingsstadier</i> a) allantois; b)
bl bakre lemmar; fl främre,lemmar; g gälar; gb
äggulesäck; ge gälspringor; h inre öra; hj hjärta;
t tarmen; ö öga. 

Fig. 208. <i>Pigghaj.</i>

Fig. 209. <i>Vattenödla</i> (efter E. van Beneden).

Fig. 210. <i>Hafssköldpadda</i> (efter Parker).
</i>
Men vi kunna, som redan nämndts, gå ännu längre och
göra ett viktigt tillägg till denna sats, nämligen:
ju yngre olika djurformers foster äro, desto större
är likheten dem emellan. Sålunda kan man ej afgöra,
huruvida t. ex. ett hundfoster på ett mycket tidigt
stadium hör till ryggradsdjuren eller ej. Först senare
framträda sådana karaktärer, att dess tillhörighet
till någon af de högre ryggradsdjursklasserna blir
tydlig. Ännu något 


<img>
Fig. 211. <i>Höns.</i>

Fig. 212. <i>Däggdjur:</i> i öfversta  raden 
af får (efter Bonnet); i andra och tredje raden af kanin.

Fig. 213. <i>Människa</i> (efter His och Ecker). 
Ur: Wirén, Zoologiens grunder.
</img>
senare visar sig dess däggdjursnatur. Därefter
framträder rofdjurstypen och de utmärkande dragen 
för hundsläktet, medan vi i allmänhet ej kunna 
bestämma, hvilken art af hundsläktet, vi hafva 
framför oss, förr än djuret blifvit framfödt. 
Hade således His och vi valt yngre embryoner för 
vår jämförelse, så hade också öfverensstämmelsen 
mellan dem visat sig vara ändå mycket större.

Hade vi i stället för ett hundfoster haft att
undersöka ett människofoster skulle vi kommit till
motsvarande slutsatser — allt hvad i detta afseende
gäller om de öfriga ryggradsdjuren gäller ock i
fullaste måtto om människan. Jag inskränker mig till
att hänvisa till de här återgifna, fullt naturtrogna
afbildningarna (fig. 208 —213). De ådagalägga med all
önskvärd tydlighet, att människan ingalunda utgör ett
undantag med afseende på den stora öfverensstämmelsen,
som råder mellan de olika ryggradsdjursgrupperna på 
fosterstadierna.

Till de speciella och mycket intima öfverensstämmelser, 
som råda mellan fostren af människa och af de högsta 
däggdjuren återkomma vi i det följande. Vi ha nu 
närmast att granska några af de från den utbildade 
människan afvikande karaktärer, som vi iakttagit på 
de förut presenterade fostren.

Som bekant ligger hos människan liksom hos alla
andra ryggradsdjur det <i>centrala nervsystemet</i>,
d. v. s. hjärna och ryggmärg, såsom varande på samma
gång ytterst viktiga och ytterst ömtåliga kroppsdelar,
väl inbäddade och skyddade i det inre af kroppen,
omgifna af hjärnskål och ryggrad (fig. 214). Men vid
sin uppkomst och under sin första utbildning intager
nervsystemet ingalunda detta läge. Det bildas af
celler tillhörande det yttre groddbladet och befinner
sig sålunda vid sitt första framträdande helt och

<img>
Fig. 214. <i>Genomskuret människohufvud</i>. Längdsnittet
är fördt något på sidan om näsans skiljeväg. Sin
högra pannbenshålan (<i>sinus frontalis</i>); Nsv
nässvalgrummet med mynningen till högra Eustachiska
röret — Hsv hufvudsvålen. SH stora hjärnan med
vindlar; den hvita figuren är hjärnbjälken (<i>corpus
callosum</i>). LH lilla hjärnan, framför densamma ligga
förlängda märgen (<i>medulla oblongata</i>) och bryggan
(<i>pons Varoli</i>). RM ryggmärgen. — <i>kb</i> kilbenskroppen,
som upptill har en insänkning för hypofysen, <i>hsk</i>
hjärnskålen, <i>atl</i> första halskotan (<i>atlas</i>}, <i>eps</i> andra
halskotan (<i>epistropheus</i>) K kotkropp (efter BOAS).
</img>
hållet på fosterkroppens yta. Det centrala
nervsystemet anlägges nämligen som en längsfåra
(medullarfåran) i det yttre groddbladets midt. Så
finna vi det på ett visst stadium hos <i>alla</i>
ryggradsdjursfoster; att människan ej bildar något
undantag, framgår af det förut omtalade fostret
(fig. 197). Genom förökning af de celler, som bilda
medullarfåran, blir denna allt djupare på samma
gång dess ränder höja sig upptill (öfver fåran) mot
hvarandra och slutligen växa ihop i midtellinjen,
hvarigenom fåran småningom ombildas till ett rör
(fig. 198).

Hos embryot ligger alltså det centrala nervsystemet
i samma nivå som det yttre groddbladets öfriga
celler, ur hvilka öfverhuden framgår; men under
fosterutvecklingens lopp växa anlagen till muskler,
skelett o. s. v. upp emellan öfverhuden och
nervsystemet och skilja dessa delar åt. Samtidigt
med dessa förändringar blifva ock de celler som
bilda nervröret allt mera olika de forna kamraterna
i det yttre groddbladet för att småningom antaga den
beskaffenhet, som är utmärkande för nervsystemets
celler i utbildadt skick.

För att till fullo kunna uppskatta betydelsen af
detta sakförhållande, att nervsystemet hos alla
högre organismer uppstår af det yttre groddbladet,
m. a. o. härstammar från samma »urorgan» som
öfverhuden, behöfva vi blott kasta en blick tillbaka
på de lägsta flercelliga djuren (kavitetsdjuren). Hos
dessa bildar nämligen nervsystemet under djurets
hela lif en del af huden. Då, som vi förut sett,
de sagda lägre djuren uppträdt på vår jord mycket
tidigare än ryggradsdjuren och människan, kunna vi
förstå, att nervsystemet ursprungligen utgjort en
del af den yttre huden. Att nervsystemet uppstått
på detta sätt är begripligt: det är ju huden, som
står i omedelbar förbindelse med den yttre världen
och sålunda måste gifva upphof till de organ, genom
hvilka denna förnimmes, genom hvilka organismen träder
i relation till denna. Hos fostret uppstår således
nervsystemet i samma kroppsdel (huden), där det hos
de lägsta och historiskt äldsta flercelliga djuren
kvarstannar under hela lifvet.

Följa vi nervsystemets utbildning inom djurserien,
kunna vi iakttaga, huru det hos de högre stående
formerna ryckt djupare in i kroppen. Vi hafva
här åter framför oss ett tydligt utslag af den
biogenetiska grundlagen. Men redan <i>ett</i> sådant faktum:
att hos människan liksom hos öfriga ryggradsdjur
nervsystemet, således vår <i>själs</i> specifika organ,
alltid om och om igen anlägges å den del af kroppen,
där det hos de lägsta flercelliga djuren kvarstannar
under hela lifvet — <i>ett</i> sådant faktum skulle ensamt
vara tillräckligt att ådagalägga nödvändigheten
af att antaga ett verkligt släktskapsförhållande
mellan de lägsta och de högsta organismerna. Att
äfven människohjärnan under sin utveckling rör
sig på banor, som finna sin nära motsvarighet i
de utbildningsstadier, på hvilka de olika lägre
ryggradsdjuren blifvit stående, är redan förut
påvisadt (jämför fig. 136—139). 

På de yngre människofostren iakttogo vi ett antal 
<i>springor</i>, skilda genom bågar, <i>på båda sidor om halsen</i>
(fig. 200—203). Sådana förekomma ej blott hos
människan; de äro fastmera en gemensam egendomlighet
för <i>alla</i> ryggradsdjur under något skede af deras
lif. Som genom ifrågavarande springor en direkt
förbindelse mellan yttervärlden och den främsta
delen af 

<img>
Fig. 215. <i>Människofoster</i>. 2,6 mm. långt (efter His).

Fig. 216. <i>Foster af darr-rocka</i>: något förstoradt
(efter Ziegler). m anlag till munnen, g gälbågar,
a anlag till gälar. d nafvelblåsan (äggulesäcken) 
afklippt. s svansen.
</img>

tarmkanalen, svalget, uppkommer, hafva de 
kallats svalgspringor och de mellanliggande 
bågarna svalgbågar. Till en början d. v. s. 
under de tidigaste skedena af fosterlifvet 
utveckla sig alla dessa bildningar hos alla, 
likgiltigt om fostret är fisk, fågel eller 
människa, på fullkomligt samma sätt, endast 
att antalet svalgspringor och svalgbågar
kan vara olika. Detta framgår af en jämförelse 
mellan de här afbildade, fullt naturtroget 
återgifna fostren af människa och broskfisk 
(fig. 215, 216). Strax efter bågarnas uppkomst 
finnas emellan dem ej egentligen öppna springor 
utan endast veck eller fåror, emedan en tunn 
hinna är utspänd mellan bågarna. Hos fiskarnas
foster försvinner dock denna hinna snart, hvarigenom
en springa och således en kommunikation mellan 
svalget och yttervärlden uppkommer. Hos dessa 
djur utvecklas därefter ur den hud, som bekläder
bågarna, talrika utskott (hudveck), hvilka under 
sin tillväxt blifva rikligen försedda med blodkärl 
och sålunda skickade att förmedla gasutbytet emellan 
fiskens blod och vattnet. Dessa på svalgbågarna 
sittande hudutskott, hvilka tjänstgöra som fiskarnas 
andedräktsredskap, benämnas som bekant gälar, hvadan 
man också kallat de förut omnämnda svalgspringorna 
för gälspringor och svalgbågarna, i hvilka småningom 
brosk eller ben utvecklas, för gälbågar. Såsom för 
vattendjur oumbärlig kvarstår och funktionerar hela 
denna gälapparat hos fiskarna under hela lifvet. 
Men hos alla kräldjur, fåglar och däggdjur, hvilka 
ej under någon period af sin existens lefva i vatten, 
och för hvilka såsom lungandande denna gälapparat ej 
kan vara till någon som helst nytta, uppstå icke desto 
mindre, såsom redan framhållits, hos fostret bildningar, 
som fullkomligt motsvara de gälandande djurens gälbågar 
och gälspringor.


<img>
Fig. 217. Hufvud och hals af ett <i>hundfoster</i>; 10
gånger förstoradt (efter Bischoff).


Fig. 218. Hjärtat och gälkärlen hos en <i>fisk</i>; de 
omgifvande delarna äro tänkta genomskinliga
(efter Owen). ö ögon. g gälbågar, h hjärta, 
s kärlstam och därifrån utgående kärl till gälbågarna.
k kroppspulsådern.
</img>

Att det här ej är fråga om någon tillfällig eller ytlig 
likhet utan om en grundväsentlig öfverensstämmelse mellan de
högre djurens fosterstadier och det hos en fisk under
hela lifvet bestående förhållandet framgår bland annat
af en jämförelse mellan blodkärlens anordning hos en
fisk och hos däggdjursfostret (fig. 217, 218). Hos
båda utgår framåt från hjärtat en enkel kärlstam,
från hvilken å ömse sidor utskickas gälblodkärl,
till antalet motsvarande gälbågarna; åt ryggsidan till

förena sig dessa till den stora kroppspulsådern (ej
synlig å fig. 217), hvilken går längs ryggraden bakåt.

Med det nyss beskrifna skedet har emellertid
hos de med lungor andande djuren hela denna
gälapparat och de till densamma hörande kärlen
uppnått höjdpunkten af sin utveckling. Anlag till
gälar uppträda aldrig. Denna gälapparat som helhet
är hos de högre djuren en förgänglig bildning och
företer under den senare delen af fosterlifvet en
tillbakagående utveckling: den försvinner allt mer
och mer, i det flertalet gälspringor fullständigt
tillslutas, och de bakre gälbågarna till största
delen långt före födelsen utplånas. Fullständigt
förintas dock ej denna gälapparat, utan en del — och
detta är ej det minst märkvärdiga i denna process —
räddas från undergång genom en s. k. funktionsväxling,
d. v. s. genom att ombildas och träda i en annan,
för densamma ursprungligen främmande lifsyttrings
tjänst. Genom att följa människans fosterutveckling
kunna vi sålunda öfvertyga oss om, att de två
öfre gälbågarna ingalunda fullständigt försvinna
utan omdanas till de s. k. tungbenshornen och
tungbenskroppen, hvilka skelettdelar hos människan
och de öfriga däggdjuren trädt i tungapparatens och
struphufvudets tjänst. Nyare undersökningar göra det
sannolikt, att delar motsvarande äfven några af undre
gälbågarna hafva hos de högre ryggradsdjuren räddats 
från fullständig undergång genom att ingå i bildningen 
af struphufvudet.

<img>
Fig. 219. Något förenklad  bild af yttre hörselgången (y), 
trumhålan (u) och örontrumpeten (ö) hos människan. 
h. hörselben. t. trumhinnan, b. hufvudets ben.
</img>

Som nämndts tillslutas svalgspringorna fullständigt
(fig. 202—204) under fosterlifvet med undantag
af den öfversta, som kvarstår hos de högre
ryggradsdjuren — människan inbegripen — under hela
lifvet men ej längre som ett andedräktsorgan utan
såsom en del af — hörselapparaten! Å denna gälspringas
plats finnes nämligen hos den utbildade individen en
rad af håligheter, som förmedla den kommunikation
mellan yttervärlden och svalget, som vi känna
under benämningarna yttre hörselgången, trumhålan
och örontrumpeten, den senare ett rör, som sätter
trumhålan i förbindelse med svalget (fig. 219). Men
förutom denna normala kvarlefva af en gälspringa
finnes undantagsvis hos barnet vid dess födelse en
trång gång, som sträcker sig från halsens hud (ofta
något ofvan om nyckelbenet) in i svalget. Densamma
uppfattas vanligen under namnet af halsfistel som en
sjuklig bildning och kan blifva föremål för operativa
ingrepp från läkarens sida. Denna halsfistel är
emellertid ingenting annat än en rest af en af
de undre gälspringorna, hvilken af en eller annan
anledning ej tillslutits under fosterutvecklingen.

Äfven af de förut omnämnda gälblodkärlen, hvilkas
existens från ändamålsenlighetens synpunkt under
ingen period af de lungandande djurens lif är
motiverad, tillbakabildas somliga, medan ur andra
framgå blodkärl, som hos den fullvuxne gå till hufvud,
hals, lungor o. s. v.

Det språk, de i det föregående anförda embryologiska
sakförhållandena tala, är lätt att förstå. Förekomsten
af hela denna gälapparat hos alla 

lungandande ryggradsdjurs foster kan, såvida
vi öfverhufvud taget vilja hålla oss till inom
rimlighetens område liggande förklaringar, ej tolkas
annorlunda än som ett bevis för att de lungandande
djurens stamfader varit gälandande, d. v. s. i vatten
lefvande organismer. Logik och fakta förbjuda hvarje
annan tolkning.

I detta sammanhang förtjänar ock ett annat organs
utveckling hos människan ett kort omnämnande. Hos
några af de yngsta människofoster, vi i det föregående
undersökt (fig. 199, 200), funno vi, att <i>hjärtat</i> ej
som hos äldre foster och hos den fullvuxna människan
ligger innesluten i bröstkorgen utan har sitt läge
mycket högre upp i den blifvande halsregionen. Detta
är samma läge som det under hela lifvet bibehåller
hos fiskarna. Men öfverensstämmelsen stannar ej
härvid; äfven dess byggnad förhåller sig hos det
yngre människofostret och den utbildade fisken på
ett motsvarande sätt. I stället för ett fyrrummigt
hjärta (två kammare och två förmak, som utmärker
vårt utbildade hjärta) är fosterhjärtat till en
början tvårummigt med blott <i>en</i> kammare och <i>ett</i> förmak
alldeles som det fullbildade fiskhjärtat. Det något
äldre människohjärtat har en byggnad som motsvarar
amfibiernas, hvilka, såsom vi sett, äro de djur,
som i djurens rangskala intaga den närmast högre
platsen öfver fiskarna: hjärtat är trerummigt med två
förmak och en kammare. På ett något senare skede åter
öfverensstämmer människofostrets hjärta i <i>ett</i> viktigt
hänseende med en ännu något högre stående djurgrupps,
med krokodilernas: det är fyrrummigt men med en
liten kommunikationsöppning mellan de båda kamrarna;
först under den senare fostertiden försvinner äfven
denna kommunikation och hjärtat uppnår sin definitiva
byggnad. Alltså äfven vårt hjärta företer en rätt
fullständig parallellism mellan individens och
stammens utvecklingshistoria !

Af särskildt intresse är kapitlet om det
mänskliga <i>ansiktets,</i> om fysionomiens uppkomst och
utbildning. Redan tidigare ha vi sett, huru munhålan
anlägges genom en af det yttre groddbladet bildad
instjälpning eller fördjupning. Denna fördjupning
begränsas uppifrån af pannutskottet (fig. 200 p),
hvars uppkomst sammanhänger med utbildningen af
hjärnan, som på detta tidiga stadium bildar främre
kroppsändan och ännu ej genom andra organ såsom
skelettdelar o. d. är skild från anlaget till
munhålan. Från sidorna och underifrån begränsas
munhålan af de redan förut omtalade käkbågarna. Den
öfre delen af hvarje käkbåge (öfverkäksutskottet,
ö) stöter intill pannutskottet, den undre delen
(underkäksutskottet, u) har på detta tidiga skede i
midten ännu ej sammanväxt med sin vis à vis. Öfver-
och underkäksutskotten äro skilda från hvarandra
genom en inskärning, som motsvarar det färdiga
ansiktets munvinkel.

Å ett senare skede (fig. 220) bilda ett par
fördjupningar å ömse sidor af pannutskottet anlaget
till luktorganet. Ögonen framträda tydligt mellan
pann- och öfverkäksutskotten. I förbigående må
anmärkas, att, huru olika ansiktet i fullfärdigt
skick än är hos en människa, en katt, en groda och en
fisk — på de allra tidigaste skedena öfverensstämma
människans anletsdrag i allt väsentligt med andra
ryggradsdjurs. 

Hos embryot fig. 221 har genom högre utbildning
af hjärnan fysionomien erhållit ett något mera
imponerande uttryck. Luktgroparna ha fördjupats,
och öfverkäksutskotten ha lagt sig intill det
förstorade pannutskottet, så att mellanrummen
mellan pann- och öfverkäksutskotten förminskats
till smala springor, som gå från ögonen till
munnen. Ännu har öfverkäksutskottets främre spets
ej förenats med den mellersta och framskjutande
delen af pannutskottet, något som har inträffat
hos det nära 2 månader gamla fostret (fig. 222),
hvarigenom öfverläppen färdigbildats. Här kunna 
vi ock i luktgroparnas mynning igenkänna näsborrarna. 
Ännu äro dessa långt skilda ifrån hvarandra genom den
mellersta delen af det forna pannutskottet. Detta
senares tillväxt afstannar emellertid tidigt,
och det ombildas småningom till näsans skiljevägg,
medan sidodelarna af pannutskottet ombildas till
näsvingarna. Hos ett foster, som är omkring 2 1/2
månader gammalt (fig. 223), har på detta sätt
bildats en visserligen ännu ej synnerligen prydlig
trubbnäsa. Först mycket senare framträder den yttre
näsan starkare, höjer sig öfver ansiktets nivå och
skiljeväggen blir smalare, hvarigenom denna för den
mänskliga fysionomien så karaktäristiska och för dess
utseende så betydelsefulla kroppsdel kommer att 
antaga de former, som i allmänhet tillkomma det 
utbildade ansiktet.

<img>
<i>Ansiktets utveckling hos människofostret.</i>
Fig. 220. 8 mm. långt foster. Fig. 221. 5 veckor, 

fig. 222 omkring 8 veckor, fig. 223 omkring 10 
veckor gammalt foster. ö öfverkäksutskottet (efter His).
</img>

I detta sammanhang är det af stort intresse, att
den yttre näsan hos olika människoraser i olika grad
aflägsnar sig ifrån, höjer sig öfver det embryonala
skedet. En fransk antropolog, Topinard, har uppställt
sex olika näsformer (fig. 224), af hvilka N:o l1—2
skola vara kännetecknande för den hvita rasen, 3—4
för den gula och 5—6 för den svarta. Det är uppenbart,
att en näsform, sådan som utmärker den här afbildade
afrikanen (fig. 225) med sin plattryckta näsrygg och
med den breda skiljeväggen, ännu bibehållit något
af sina embryonala proportioner. Som nogsamt kändt
är uppträder stundom äfven hos våra egna landsmän
af båda könen en dylik »efterblifven» näsform. Detta
måste väl anses som en hämningsbildning, d. v. s. det
ej sällsynta förhållandet, att af någon anledning
en kroppsdel ej utvecklar sig i normalt tempo utan,
medan den öfriga kroppen blir fullt utbildad, i ett
eller annat afseende hämmas i sin utveckling och blir
stående på ett tidigare fosterstadium.

Har detta stillestånd ej inträdt förrän redan
en respektabel plattnäsa 

hunnit uppkomma, torde vederbörande kunna bära sitt
öde med ett relativt jämnmod. Svårare är det, då
denna hämning i ansiktsbildningen gör sig gällande
på ett så tidigt embryonalstadium, att ej någon
fullständig samman växning mellan pann- och
öfverkäksutskotten ägt rum, hvarigenom den fåra,
hvilken hos ett fem veckor gammalt foster går från
ögat till munnen, i större eller mindre utsträckning
kommer att kvarstå (fig. 226).

Det tillstånd, hvilket betecknats som harmynthet,
beror likaledes på uteblifven förening af öfverkäks-
och pannutskotten.

I detta sammanhang förtjänar påpekas, huru näsan äfven
hos aporna stannat på olika utvecklingsgrader. På få
men lysande undantag när (fig. 227) hafva aporna
ej någon ur ansiktet framträdande yttre näsa,
utan stå de i detta afseende gentemot människan
på en mera embryonal ståndpunkt. Med afseende på
<i>näsborrarnas</i> bildning påminna gamla världens apor,
hvilka, såsom vi i det följande skola lära känna,
äfven i andra afseenden stå högre än nya världens,
i allmänhet mest om förhållandet hos människan,
i det näsans skiljevägg är smal och

<img>
Fig. 224. <i>Näsor,</i> sedda underifrån. 1—2 den
europeiska typen; 3—4 typer hos de gula raserna;
5—6 typer hos negrerna (efter Topinard).
</img>

<img>
Fig. 225. Hufvud af en gammal Korana-man (efter
Stratz).
</img>

näsborrarna nedåt riktade (fig. 228). Däremot är 
hos nya världens apor näsans skiljevägg synnerligen 
bred och näsborrarna riktade utåt, hvadan således 
detta organ blifvit stående på det tidigare 
fosterskede, då pannutskottets mellersta del ännu 
är voluminösare och dess sidodelar ännu ej utbildats 
till näsvingar (fig. 229).

<img>
Fig. 226. Ansiktsspringa hos en 13-årig flicka 
(efter O. Schultze).
</img>

Slutligen kasta vi en blick på våra <i>lemmars</i>
utveckling. Först jämförelsevis sent framträda,
såsom synes af de förut meddelade bilderna, anlagen
till lemmar: i tredje fosterveckan (fig. 201) uppstå
två par svaga upphöjningar, som under fjärde veckan
utväxa till korta, sedan längre utskott (fig. 202,
203), å hvilka under femte veckan (fig. 204) leder
bli synliga, så att man kan urskilja å framlemmen
öfverarm, underarm och det fenlika breda anlaget till
handen, å baklemmen lår, underben och fot. Å handen
framträda småningom (fig. 205) ur det gemensamma
anlaget begynnelsen till fingrarna, resten af anlaget
bildar en simhudsliknande hinna, som sammanbinder
dessa. Fingrarna växa sedermera fritt ut, medan den
sagda hinnan blir kvar vid deras bas, där den bildar
den äfven hos den fullvuxna förekommande bindhuden
mellan fingrarna. På motsvarande sätt utvecklar sig
foten. Bindhuden kan hos olika människor vara olika
starkt utbildad. Då den, såsom förhållandet är 
särskildt hos negrer, är synnerligen lång och således
fingrarna vid basen äro fullständigare än vanligt
förenade med hvarandra, måste vi gifvetvis betrakta
detta tillstånd som ett kvarstående på ett stadium,
som hos andra människoraser tillryggalägges under
fosterperioden (fig. 230).

Några andra drag ur människans fosterutveckling
studera vi lämpligast i det följande och i ett annat
sammanhang. Här ha vi däremot att sysselsätta oss med
sådana organ, hvilka i motsats till de kroppsdelar, 
som äro i verksamhet hos den vuxna människan, kunna 
betecknas som <i>fosterorgan,</i> enär de uteslutande hafva 
betydelse för fostret och endast finnas hos detta. 
Somliga äro skyddsorgan, andra närings- eller andedräktsorgan.

<img>
Fig. 227. Hufvud af <i>näsapa</i> (efter Wiedersheim-Klaatsch).
</img>

Vi erinra oss, att ägget hos människan liksom hos
flertalet öfriga däggdjur är helt litet, ej större
än omkring 0,2 millimeter i diameter. Däremot uppnå
kräldjurens och fåglarnas ägg som bekant betydligare
dimensioner. Denna skillnad i storlek beror därpå,
att kräldjurens och 

fåglarnas ägg innehålla förutom den jämförelsevis mycket
ringa del, som gifver upphof till fostret, ett mycket
betydande material (näringsgulan), som är afsedt att
tjäna det unga djuret till näring under dess vistelse
i ägget.

<img>
Fig. 228–229. Hufvuden af (228) en af gamla
världens apor <i>(Cercopithecus)</i> och (229) en af nya
världens apor <i>(Ateles).</i>

Fig. 230. Två händer, som visa <i>bindhudens</i> olika
utbildningsgrad: l hos en <i>europé,</i> 2 hos en <i>negerkvinna</i>
(efter Ranke).
</img>

En näringsgula i samma mening som hos kräldjur 
och fåglar finnes ej i däggdjursägget, utan här 
användes hela ägget omedelbart till bildande af 
fosterkroppens celler.

För att förstå betydelsen af människans och
däggdjurens fosterorgan blir det nödvändigt, att vi
först kasta en blick på förhållandena hos kräldjuren
och fåglarna.

Hos dessa djurs ägg imponerar <i>äggulesäcken</i> genom sin
storlek. Denna uppkommer därigenom, att näringsgulan,
som ligger på fostrets buksida, 

omslutes af hinnor, hvilka växa ut från fostrets 
kropp (fig. 231, 232). Som äggulesäckens väggar 
äro rikligen försedda med blodkärl, hvilka stå i 
förbindelse med fostrets hjärta, förstå vi lätt, 
huru äggulematerialet (näringsgulan) småningom 
kan upptagas af dessa kärl och öfverföras till 
fosterkroppen, d. v. s. tjäna denna till näring. 
Då dessutom under den tidigare fosterperioden 
äggulesäcken med sina kärl ligger omedelbart 
intill äggets porösa hölje (skalhinnan och 
äggskalet), kan ett obehindradt gasutbyte äga 
rum mellan blodet och luften, hvarigenom 
ägggulesäcken jämväl tjänstgör som 
andedräktsorgan.  Men ju mera äggulemassan 
uppsuges af blodkärlen, desto mindre blir 
tydligtvis äggulesäcken; vid rufningstidens 
slut kvarstår blott en liten rest af densamma.

<img>
Fig. 231. Förenklad bild af <i>fosterhöljena hos fågeln</i>
i längdgenomskärning. g äggulesäck, a allantois. 
h hinna närmast omgifvande själfva fostret 
(f, amnionsäcken). y yttre hölje (efter Kennel).
</img>

Därigenom blir ägggulesäcken småningom obrukbar
som redskap för andedräkten, hvadan denna funktion
redan tidigt öfvertages af ett annat fosterorgan,
af <i>allantois</i> (fig. 231, 233). Denna uppkommer som
en utstjälpning af tarmkanalens bakersta del och
utvecklar sig småningom till en stor plattad, med
ett rikt blodkärlsnät försedd säck, hvilken
omgifver större delen af fostret och äggulesäcken
(fig. 231). Dessutom tjänstgör allantois under
fosterlifvet såsom reservoar för njurarnas
afsöndringsprodukter, alltså som urinblåsa,
och slutligen vid rufningstidens slut tjäna dess
blodkärl till att uppsuga den återstående resten
af ägghvitan. Allantoissäcken är således under
fosterlifvet en mångbetrodd funktionär.

Såsom tredje fosterorgan är att omnämna det 
hölje, hvilket i form af en vätskefylld blåsa 
omgifver enbryot och tjänar till dess skydd: 
amnionsäcken (fig. 231, 233 h). Den finnes
hos alla kräldjur, fåglar och däggdjur (människan
inbegripen), men den företer hos olika däggdjur 
ett skiljaktigt, ännu ej fullt begripligt uppkomstsätt. 
Vi kunna här utan saknad lämna den ur räkningen.

<img>
Fig. 232. <i>Hönsfoster</i> efter fyra dygns rufning.
f fostret, a anlag till allantois. g ägggulesäck 
med blodkärl (efter Duval).
</img>

För att fatta betydelsen af fosterorganen hos
däggdjuren måste vi till en början erinra oss, att
sagda djur – om vi tills vidare bortse från de lägsta
däggdjursformerna – föda lefvande ungar, medan alla
fåglar och flertalet kräldjur lägga ägg. Däggdjuren -
och detsamma gäller om människan – måste således under
fosterlifvet hämta sin näring ur moderdjurets kropp,
och denna måste jämväl förmedla fostrets andning. Båda
dessa funktioner 

utföras förmedelst ett särskildt, mycket sammansatt organ,
som benämnes <i>moderkaka.</i>

<img>
Fig. 233. <i>Hönsfoster</i> efter 7 dygns rufning.
Beteckningarna som å fig. 231 och 232 (efter Duval).
</img>

Vi erinra vidare därom, att hos däggdjuren det 
intima sambandet mellan moder och afkomma ej ens 
löses efter det unga djurets födelse; äfven då
är det ju modern, hvilken under längre eller kortare
tid sörjer för dess underhåll, i det att det späda
djuret lifnäres med moderns mjölk. I detta innerliga
samband, hvilket existerar mellan moder och afkomma
såväl före som efter den senares födelse, ligger ett
af däggdjurens mest utmärkande och mest betydelsefulla
drag gentemot kräldjur och fåglar. Detta samband hör
utan tvifvel till de moment, som däggdjuren i första
rummet hafva att tacka för den högre utbildning, 
de uppnått. Fåglarna och flertalet kräldjur genomgå
hela sin utveckling inom ägget, dit ej någon näring 
kan tillföras fostret utifrån. För dem är näringen 
strängt begränsad till den inom ägget inneslutna 
näringsgulan, hvaremot däggdjursfostrets näringstillgång 
ej är på förhand afmätt, utan hämtas näringen i mån 
af behof från modern. Vi finna således, att däggdjursfostret, 
skyddadt och närdt af modern, måste under för resten 
lika omständigheter vara i stånd att uppnå en 
fullkomligare utbildning af alla sina organ, innan
det behöfver upptaga den omedelbara kampen för tillvaron.

<img>
Fig. 234. <i>Människofoster,</i> omkring 15 dygn gammalt;
mycket förstoradt. am hinna, (amnionsäcken), som omger
större delen af fosterkroppen. Sch svansända, h hjärta.
bst bukstjälk. ds äggulesäck (efter His och Hertwig).
</img>

Under  sådana  förhållanden bör det gifvetvis 
öfverraska mina läsare att höra, att hos människofostret
liksom hos <i>alla</i> andra däggdjursfoster uppträder en 
äggulesäck, sedan gammalt känd under benämningen 
»nafvelblåsa» (fig. 234), hvilken till punkt och 
pricka förhåller sig som äggulesäcken hos kräldjur 
och fåglar. Den omgifves af samma slags höljen som 
denna, den är utrustad med ett blodkärlsnät motsvarande
äggulesäckens hos de lägre ryggradsdjuren, men – och
detta är det besynnerliga – den innehåller intet eller
i alla händelser en så ringa mängd näringsmaterial,
att den aldrig kan spela samma roll här som hos de
lägre ryggradsdjuren. Däremot företer den hos vissa,
särskildt hos några lägre däggdjur såsom pungdjur,
insektätare o. a., en slags funktions växling; den
öfvertager en för densamma ursprungligen främmande
roll. Äggulesäckens blodfyllda väggar komma nämligen
hos sagda lägre stående 

däggdjur under ett tidigt fosterskede i så intim beröring
med lifmodern, att den högst sannolikt under denna
period tjänstgör på liknande sätt som moderkakan
på ett senare skede af fosterlifvet, d. v. s. att
den tillför fostret näring ur lifmoderns blod och
förmedlar dess andning. Men detta är en funktion, som
äggulesäcken påtagit sig senare, den har ingenting
att göra med dess uppkomst; ty denna är bunden
vid förhandenvaron af en riklig äggulemassa, som
ju saknas hos däggdjuren. Alltså: dess förekomst
blir begriplig endast under det antagandet, att
människan och däggdjuren härstamma från djurformer,
hvilka haft ägg med verklig näringsgula, således från
äggläggande djur. Detta från embryologisk synpunkt
berättigade antagande har då ock på ett lysande sätt
blifvit styrkt genom de i andra kapitlet meddelade
upptäckterna, som innebära, att de lägsta däggdjuren,
kloakdjuren, ännu i den dag som är ej föda lefvande
ungar och ej äga någon moderkaka utan lägga ägg med
stor näringsgula. Trots invändningar, som man nyligen
framställt, måste väl medgifvas, att förekomsten af
en ofta fullständigt gagnlös äggulesäck hos varelser,
som äga ett så utmärkt näringsorgan som moderkakan,
endast blir begriplig såsom ett arf från den period,
då de högre däggdjurens förfäder ännu ej förvärfvat
en moderkaka, utan liksom kräldjuren och de lägsta
däggdjuren, kloakdjuren, under fosterlifvet hämtade
sin näring ur en ägggulesäck.

Hos människan gestalta sig fosterorganen i hufvudsak
på följande sätt. Sedan det befruktade ägget inkommit
i lifmodern, verkar det, att döma af några nyare
undersökningar, å den punkt, där det fäster sig,
rentaf som en parasit. Ägget förstör nämligen de
ytligare delarna af slemhinnan för att komma in i
lifmoderväggens djupare lager, hvarefter dess fria
yta omgifves af en hinna, som bildas af lifmoderns
slemhinna. Sålunda kommer ägget att ligga i en
kapsel. Det tillväxer och får redan mycket tidigt
(under andra veckan) en beklädnad af talrika
franslika utskott. Till en början är äggets <i>hela</i>
yta försedd med dylika utskott, men under loppet af
andra fostermånaden hafva de utskott, som sitta på
den mot lifmoderhåligheten vettande delen af ägget
förminskats, så att denna del af äggets yta i det
närmaste blifvit slät. Däremot förstoras utskotten
på den till lifmoderväggen stötande delen af ägget
betydligt, blifva trädlikt förgrenade och sänka sig
in i lifsmoderns slemhinna, med hvilken de sammanväxa
till bildandet af ett skiflikt organ: moderkakan
(»placenta»). Moderkakan är således sammansatt af
två partier, det ena bildadt af en del af lifmodern,
det andra af fosterorgan (fig. 235). De förutnämnda i
lifmodersslemhinnan inskjutande fransarna äro rikligen
försedda med fina blodkärl, som komma i intim beröring
med moderns blod i lifmoderns slemhinna. Fostrets
och moderns blod går dock i slutna banor, så att
ingen blandning af deras blod äger rum. Däremot sker
ett rikligt utbyte dem emellan af gaser och flytande
beståndsdelar. Ur moderns blod upptager fosterblodet
sitt syrebehof och sina näringsämnen och till detta
afger det sin kolsyra. Moderkakan är sålunda fostrets
både andnings- och näringsorgan.

I en viktig punkt afviker emellertid moderkakan hos
människan från flertalet andra däggdjurs. Medan hos
dessa – liksom hos lägre 
<img>
Fig. 235. Förenklad framställning af fosterhöljena
hos ett däggdjursfoster</i> i genomskärning. f fostret,
h, a, g som å fig. 231–234. l lifmoderväggen.
ä äggledare (afklippt).

ryggradsdjur – allantois är en fri, med ett rikt blodkärlsnät
utrustad blåsa, som tillsammans med förutnämnda
fransar bildar den hos olika däggdjur olika beskaffade
moderkakan, uppträder allantois hos människan aldrig
som fri blåsa utan ligger som en liten, trång kanal i den
s. k. bukstjälken. Den senare är en kort och tjock
sträng, som går från fostrets undre och bakre
kroppsända till fosterhöljet och dess utskott,
hvilka senare den förser med blod. Utan att här kunna
inlåta oss på en redogörelse för tillkomsten af denna
bukstjälk vilja vi endast påpeka, att densamma ingår
såsom en väsentlig beståndsdel i nafvelsträngen,
hvilken under senare fosterskeden förmedlar föreningen 
mellan moderkakan och fosterkroppen.

Amnionsäcken, som till en början är mycket trång,
växer hastigt i omfång och fylles med en alkalisk
vätska, som kringspolar fostret. Som amnions tillväxt
är hastigare än ägghöljets, lägger det sig redan
mot slutet af tredje fostermånaden tätt intill det
senare och sammanväxer därmed (fig. 236–238).

En motsatt utvecklingsgång företer äggulesäcken. Medan
amnion under fosterlifvets förlopp blir allt större,
blir ägggulesäcken allt mindre. Medan sålunda hos
det 2–5 veckors gamla människofostret äggulesäcken,
som här ännu står i vid förbindelse med tarmkanalen,
upptar något mera än hälften af hela äggets hålighet
(fig. 234), blir den snart till en aflång liten blåsa,
gemenligen kallad nafvelblåsan, som medelst en stjälk
eller gång står i förbindelse med den nu till ett rör
hopväxta tarmkanalen (fig. 237). Slutligen förenar
den sig med bukstjälken för att ingå i den förut
omnämnda nafvelsträngen. Vid födelsen har den

<img>
Fig. 236. <i>Människofoster,</i> 15–18 dygn gammalt,
med fosterhöljen, uppklippta och lagda i sär, 
äggulesäck, bukstjälk m.m. (efter Coste–O. Schultze).
</img>
krympt ihop till en helt liten, knappt ärtstor blåsa. Äfven på höjden af 
sin utbildning är nafvelblåsan hos människan högst sannolikt af ingen 
betydelse; någon näring innehåller 
den i alla fall ej, ehuru den 
i öfrigt öfverensstämmer med 
kräldjurs och kloakdjurs 
innehållsrika äggulesäck.

<img>
Fig. 237. <i>Människofoster</i>, 27—30 dygn gammalt, med 
fosterhöljen, uppklippta och lagda i sär, nafvelblåsan m. m. (efter 
ett preparat å Stockholms Högskolas zootomiska institution).
</img>

Tills för kort tid sedan ansåg 
man sig ha anledning till det 
påståendet, att människans 
fosterlif i flera viktiga punkter 
skulle förete anmärkningsvärda 
skillnader från alla andra 
varelsers. Människofostret skulle 
sålunda skilja sig från öfriga 
ryggradsdjur genom en hel rad 
egendomligheter såsom saknad 
af en fri allantois-blåsa, 
förekomsten af bukstjälk, 
beskaffenheten af den af 
lifmoderns slemhinna bildade 
kapseln, som omger det unga 
befraktade ägget efter dess inträde i lifmodern, den egendomliga starka 
insvängningen af ryggraden, som är särskildt starkt utpräglad på det å fig. 200 
afbildade fostret, samt äggulesäckens 
förhållande. Och så är verkligen förhållandet: 
dessa egenheter, hvilka länge användts 
som käpphästar af dem, som velat reservera 
åt människan en undantagsställning, 
skilja människan redan som foster från 
alla djurgrupper — från alla med undantag 
af <i>en</i> enda: <i>aporna!</i> Det är de senaste 
årens målmedvetna undersökningar - särskildt 
de af den nyligen aflidne tysken 
Emil Selenka utförda -, som tillåta oss 
att i detalj och med all önskvärd 
noggrannhet ådagalägga detta faktum, hvars 
betydelse för uppfattningen af människans 
genealogi knappast kan öfverskattas.

<img>
Fig. 238. <i>Människofoster</i> med moderkaka i 
lifmodern (öppnad; efter Strahl).
</img>

Sålunda är det fastlaget, att äfven aporna 
sakna en fri allantoisblåsa och att det äfven 
hos dem är en bukstjälk — fullkomligt 
okänd hos andra varelser —, som utgör 
förbindelsen mellan fosterkroppen och 
moderkakan. Liksom hos människan skyddas hos aporna det unga 
befruktade ägget af ett hölje af helt annat slag än det som förekommer hos 
några andra däggdjur (vissa gnagare, igelkotten). Äfven med afseende

på nafvelblåsans rudimentära tillstånd öfverensstämma apfostren fullkomligt 
med människofostret, däremot ej med fostren hos öfriga däggdjur. 
Också i en del andra afseenden, som väsentligen gå ut på att fullkomna 
näringstillförseln till fostret, skilja sig människan och aporna gemensamt 
från alla andra däggdjur.

Äfven i vissa fosterutvecklingens detaljer påträffa vi större öfverensstämmelse 
mellan människan och aporna än mellan dessa och alla andra 
varelser. Sålunda har man blott hos apfoster kunnat iakttaga den 
egendomliga insvängningen af ryggsidan, som är utmärkande för ett visst 
fosterskede hos människan och som hos båda — människan och apan — under 
senare skeden åter utjämnas.

<img l id="468">
Fig. 239—240. <i>Människofoster</i>, 12,5 mm. långt, 31—34 dygn gammalt (efter His—Keibel).</img>

<img r id="469">
Fig. 240. Foster af <i>makak</i> (<i>Macacus cynomolgus;</i> efter Selenka).
</img>

Till och med på ännu senare fosterskeden är öfverensstämmelsen slående 
mellan människan och aporna, äfven lägre stående, såsom den vanliga 
makaken (Macacus cynomolgus). Läsaren kan öfvertyga sig härom genom 
att jämföra de här meddelade naturtrogna bilderna af ett omkring 33 dygns 
gammalt människofoster (fig. 239) och af ett foster af sagda apa på 
motsvarande utbildningsgrad (fig. 240): knappast annat än svansens olika längd 
skiljer dem åt! Öfverhufvud kunna vi på grund af Selenka's undersökningar 
fastställa, att, om man för jämförelsens skull på apornas fosterutveckling 
öfverför de tidsuppgifter, som gälla för människofostrets utvecklingsskeden, 
en slående likformighet i fosterkroppens utbildning råder hos människan 
och apan ända till omkring sjätte fosterveckan. Efter denna tid skiljas 
människans och de <i>lägre</i> apornas vägar för hvarje steg och dag allt mera 
och mera, medan människan och de <i>högre</i> apformerna ännu följas åt ett 
långt stycke på vägen. En granskning af fig. 241 och 242 är ägnad att 
gifva ett starkt intryck af den likformighet, som råder mellan ett 
människofoster, som redan uppnått en ålder 47—51 dygn och en gibbon på 
ett motsvarande utbildningsplan. Endast handens och framför allt fotens 
redan tydligt utpräglade skiljaktigheter skydda dessa småttingar för att 

förväxlas. Jag anmärker uttryckligen, att, då de här meddelade bilderna äro 
hämtade ur olika arbeten, är all misstanke, att likheten skulle kunna 
bero på någon som helst afsiktlighet, fullkomligt utesluten.

I en viktig punkt afviker 
emellertid utvecklingen af 
flertalet lägre apor från 
människans: hos dem 
finnas två skifformiga 
moderkakor (fig. 243), medan 
hos människan bildas blott 
en moderkaka. Men denna 
skillnad gäller icke de 
högre aporna: gibbonerna 
och de människolika; de 
öfverensstämma äfven i 
detta afseende med 
människan, de hafva blott <i>en</i> 
moderkaka, hvilken 
åtminstone under den senare hälften af fosterlifvet i sin byggnad visar en i 
detalj gående likhet med människans. 

<img c id="470">
Fig. 241. <i>Människafoster</i>, 17,5 mm. långt, 47—51 dygn gammalt (efter His-Keibel). </img>

<img c id="471">
Fig. 242. <i>Foster af gibbon</i> (<i>Hylobates concolor;</i> efter Selenka).
</img>

<img r id="472">
Fig. 243. Foster med dubbel moderkaka af en af gamla
världens apor (<i>Semnopithecus maurus;</i> efter Selenka).
</img>

Att hos människans och apornas foster på äldre stadier, vid sidan om en 
påfallande öfverensstämmelse, 
olikheter i vissa enskildtheter anträffas, 
är själfklart.

Med hänsyn till den vikt, vi äro 
berättigade tillerkänna embryologiens 
vittnesbörd i genealogiska 
spörsmål, måste de gemensamma, 
från alla andra ryggradsdjur 
afvikande egenskaper, som utmärka 
människan och aporna under deras 
fosterutveckling, afgjordt anses tala 
för, att vi människor stå aporna 
mycket närmare än andra varelser. 

Resultatet af de embryologiska 
undersökningar, som behandlats i 
detta kapitel, skulle kunna 
sammanfattas sålunda. Embryologien 
bekräftar och fördjupar den lärdom, 
den jämförande anatomiska 
undersökningen förut gifvit oss: lika litet som i människans kroppsbyggnad 
finnes i hennes fosterutveckling något, som faller utanför ramen af den 
djurklass, vi beteckna som däggdjur. Dessutom hafva vi kunnat öfvertyga oss 
om uppträdandet af en hel serie företeelser i människans fosterutveckling, 
hvilka från naturvetenskaplig synpunkt äro rent orimliga under hvilket 
annat antagande som helst än det, att det existerar ett <i>verkligt</i> 
släktskapförhållande mellan människan och ofvannämnda högsta och yngsta djurklass.

Men när vi hos människofostret liksom hos alla däggdjursfoster på 
tidigare stadier påträffa en veritabel gälapparat, användbar blott för i vatten 
lefvande djur och en äggulesäck till gagn blott för äggläggande djur; när vi 
se människofostret på senare skeden förete äfven alla för de lägre däggdjuren 
utmärkande karaktärerna, och när vi slutligen häpna öfver de intima 
öfverensstämmelser, som vissa stadier af människo- och apfostret ha att 
uppvisa, så torde dessa fakta vara tillfyllestgörande för att öfvertyga hvar och 
en, som öfverhufvud tillmäter naturvetenskapliga fakta någon beviskraft, 
att ifrågavarande egenskaper, som utmärka människofostret och åtminstone 
delvis försvunnit hos den fullbildade människan, äro arf från en tid 
människan ej var människa utan — något annat. Detta andra skola vi i ett 
följande kapitel med tillhjälp af en annan rad af fakta och på andra 
vägar söka få en klarare föreställning om.

*

VI.

MÄNNISKOKROPPENS RUDIMENTÄRA
ORGAN.

FÖR gångna tiders naturforskare tedde sig allt i
naturen, allt i vår egen och i våra medvarelsers
kroppsbyggnad såsom fullkomligt ändamålsenligt:
alla människo- och djurkroppens olika organ hafva sin
uppgift att fylla »i naturens hushållning»; de arbeta
på det tänkbart ändamålsenligaste sätt. Träffade
man vid sina forskningar någon gång på något organ
eller någon organdel, hvilkens nytta och betydelse
man ej förmådde klargöra -- då gjorde åtminstone
de försiktigare bland den tidens forskare detsamma
som våra jurister göra, när de råka på ett särskildt
krångligt rättsfall: de ställde det på framtiden. Och
det var klokt, ty för en naturbetraktelse, som stod
på skapelsehypotesens ståndpunkt, som betraktade de
skilda organiska formerna såsom framgångna ur en
skapares hand, måste en hel räcka af företeelser
inom den lefvande världen förblifva fullkomligt
obegripliga.

Jag syftar här närmast på de rudimentära organen,
hvilkas existens utgör ett uppenbart hån mot hvarje
skapelselära på samma gång som ett glänsande bevis
för descendensprincipens sanning.

Med rudimentära eller förkrympta organ betecknas
i allmänhet sådana organ, hvilka på grund af sin
beskaffenhet endast kunna hafva ringa eller intet
påvisligt gagn för sin ägare. Rudimentära organ äro
således verktyg utan eller med bristfällig funktion
-- de vittna om en <i>disharmoni</i> mellan byggnad och
förrättningar i vår kropp.

Redan här vill jag dock betona, att en del organ eller
organdelar, som förut på grund af sin bristfälliga
byggnad förklarades vara funktions- och gagnlösa,
genom senare, särskildt genom experimentella
undersökningar visats fylla en låt vara blygsam
uppgift i någon lifsyttrings tjänst. Men vid
sidan om sådana fall, rörande hvilka en framtida
undersökning möjligen skall kunna ådagalägga, att
de äga någon funktionell betydelse, finnas tallösa
andra rudimentära organdelar, om hvilka vi med absolut
säkerhet kunna påstå, att de äro fullkomligt gagnlösa
för organismen.

Blott två slående exempel på sådana organ! Af de
nu lefvande <i>hvaldjuren</i> finnas två hufvudgrupper:
tandhvalar och bardhvalar. De förra, till hvilka den
i våra haf vanliga tumlaren hör, äro försedda med
ett ofta 
mycket betydligt antal enkelt byggda tänder, medan
bardhvalarna i fullt utbildadt tillstånd i stället för
tänder äro utrustade med barder: tunna, tvärställda,
hornartade, uti inre kanten fransade skifvor, som äro
fästade å gommen. Detta är en anpassning till deras
diet. Bardhvalarna lifnära sig nämligen ej af större 
djur, såsom vanligen förhållandet är med tandhvalarna, 
utan af hvarjehanda smärre djur, som i oräkneliga skaror 
befolka hafven. Men för att sådana jättar som hvalarna 
skola kunna lefva af så små varelser, måste dessa inmundigas 
i enorma massor. Inkomna i munhålan fastna de, medan
vattnet silas ut, på fransarna å bardernas insida och
föras till det trånga svalget af den stora tungan. Att
tänder för djur med ett sådant lefnadssätt måste vara 
fullkomligt onyttiga, är själfklart; som nämndt saknas 
de ock fullständigt hos den fullvuxna hvalen. Hos bardhval-
<i>fostret</i> däremot finnes i käkarna ett fullständigt 
tandgarnityr, som väsentligen öfverensstämmer med 
tandhvalarnas (fig. 244). Men dessa fostrets tänder 
genombryta aldrig tandköttet, de upplösas, försvinna 
före hvalungens födelse och blifva sålunda ej i tillfälle 
att utöfva någon som helst funktion. Bardhvalarnas tänder 
äro således typiska rudimentära organ utan det ringaste gagn
för innehafvaren.

En företeelse af liknande slag är ögonen hos ett stort 
antal under jorden, således i mörkret lefvande djur. 
Hos djur med detta lefnadssätt kan man påvisa alla 
öfvergångar från former med fullt funktionsdugliga ögon 
till sådana, där de blifvit öfverväxta af huden och ej 
längre äga någon synförmåga. Såsom ett talande exempel 
må anföras den i södra Sverige och mellersta Europa 
allmänna mullvaden, hos hvilken ögonen i sammanhang med 
djurets underjordiska lefnadssätt blifvit mycket förminskade,
jämförda med dem hos andra däggdjur af samma storlek
(fig. 245). Hos den söder om Alperna förekommande
mullvaden äro ögonen fullständigt beklädda af huden —
således absolut funktionslösa (fig. 246). Mullvadarna
erbjuda således olika exempel på grader i synförmågans
aftagande.

<img id="473">
Fig. 244. Underkäkshalfva af fostret af en bardhval
(Megaptera boops) med 42 tänder och tandanlag: vid
sidan om käken äro några uttagna tänder afbildade 
(efter Eschricht)
</img>

Äfven flertalet af de djur som bebo grottor äro blinda. 
Det behöfver knappast anföras några särskilda bevis för, 
att dessa djur verkligen härstamma från seende förfäder; 
man vet, att ifrågavarande grottor (Adelsberggrottan i 
Krain, Mammutgrottan i Kentucky) uppkommit i en geologiskt 
mycket sen period, och att de nu i dem lefvande djuren 


invandrat dit — alltså en gång varit seende. Flera af
dessa blinda djurs närmaste släktingar lefva i
grottornas närhet och äro seende.

I sammanhang härmed förtjänar det betonas, att man 
ej sällan vid en jämförande granskning af ett organ 
hos besläktade djurformer kan påvisa alla öfvergångar 
från ett tillstånd, där sagda organ är fullt utbildadt 
och fullt användbart till ett sådant, där organets 
förkrympta beskaffenhet åtföljes af fullständig 
funktionslöshet. Denna iakttagelse kan preciseras därhän, 
att samma organ, som är förkrympt och gagnlöst hos den 
eller den <i>högre</i> organismen, hos besläktade lägre varelser 
uppträder mera utbildadt och med en motsvarande funktion.

<img>
Fig. 245-246. <footnote>Numren 245 och 246 under figurerna ombytas. </footnote>Hufvud (245) af den nordiska mullvaden och (246)
af den sydeuropeiska mullvaden; bilderna visa de olika 
graderna af ögonens tillbakagående utbildning (efter Blasius).
</img>

Slutligen vill jag påpeka, att det ej finnes någon 
bland de högre stående varelserna, hvilken ej har 
flera eller färre rudimentära organ att dragas
med. Detta gäller i eminent grad ock om människan,
hvilkens kropp enligt den bekante tyske anatomen
Wiedersheims beräkning skall härbärgera omkring
100 mer eller mindre rudimentära organ eller
organdelar. <i>Alla</i> människans organsystem (skelett,
muskulatur, nervsystem, matsmältnings-, könsorgan
o. s. v.) innesluta dylika onyttiga delar.

Redan förut har jag anmärkt och jag upprepar det här:
endast under förutsättning att de olika organismerna
äro produkten af en ombildning, af en utveckling,
blifva de rudimentära organen begripliga. Ja, äfven om
vi ej ägde <i>något</i> annat bevis för descendensteorien
än detta faktum: förhandenvaron af rudimentära
kroppsdelar, vore detta ensamt tillräckligt för
att ådagalägga denna teoris sanning. Att en varelse,
hvilkens kropp är behäftad med en hel rad oanvändbara,
ändamålslösa, ja skadliga organ och därför företer
en uppenbar disharmoni mellan byggnad och funktion —
att en sådan varelse skulle vara <i>skapad</i> — denna lära
förefaller nästan som en hädelse mot skaparen.

Fullt begripliga bli dessa oändamålsenliga organ
<i>endast</i> under det antagandet, att de utgöra rester
af organ, som fordom fungerat hos den ifrågavarande
organismen respektive hos hans förfäder.

Äfven själfva tillkomstsättet af de rudimentära
organen är begripligt ur speciellt darwinistisk
synpunkt. Så snart ett organ af en eller annan
anledning blir värdelöst eller mindervärdigt
för sin innehafvare, blir det också likgiltigt
för det naturliga urvalet. När sålunda ögat hos
i mörkret eller under jorden lefvande djur ej
längre är till något gagn, upphör det naturliga
urvalet att utgallra individer med sämre ögon;
den olika graden af synskärpa spelar nämligen icke
längre någon roll i kampen för tillvaron, ty med det
ifrågavarande lefnadssättet äro vid näringsförvärfvet,
vid ställflyttningen m. m. individer med sämre ögon
ej sämre lottade än sådana 


med bättre och hafva sålunda lika goda utsikter
att efterlämna afkomma som de skarpsyntare. Men
härutaf blir en allmän försämring af ögonen bland
ifrågavarande djurformer en nödvändig följd,
enär ett så kompliceradt organ som ögat har mycket
större möjligheter att variera i ogynnsam än gynnsam
riktning, ty den förra kan uppnås på många, den
senare blott på mycket få vägar. När sålunda i en
kroppsdel variationer uppträda, som ej stå under
det naturliga urvalets uppsikt, så blir följden den,
att organet försämras.

I öfrigt kan förkrympning af en kroppsdel framkallas
därigenom att densamma ej varit i bruk under
flera generationer, hvarigenom den från generation
till generation försämras; eller därigenom, att
densamma blir skadlig för innehafvaren och att det
naturliga urvalet gynnar sådana individer hos hvilka
det skadliga organet är sämst utbildadt (»omvändt
urval»). Förkrympning kan äfven uppstå genom ogynnsam
inverkan af yttre faktorer (t. ex. ställflyttnings- och 
sinnesorganens tillbakabildande hos parasiter;
förlust af hudfärgen hos i grottor lefvande djur på
grund af ljusbrist).

Äfven ett annat kännetecken, som är gemensamt för
de verkligt gagnlösa rudimentära organen, är, att
de variera mera än andra organ. Detta att de inom
samma djurart hos somliga individer äro mera, hos
andra betydligt mindre förkrympta, får likaledes en
otvungen förklaring af den omständigheten, att de
funktionslösa organen ej längre äro föremål för det
naturliga urvalets inverkan.

Fig. 247. En sjöpung (efter Kupffer).

Utan att våga ytterligare trötta min läsare med
teoretiska resonemang vill jag blott framhålla,
att de rudimentära organ, som vi hittills omtalat:
bardhvalarnas tänder, de under jorden lefvande djurens
ögon äfvensom de rudimentära bildningar, som uppstå
på grund af ett parasitiskt lefnadssätt - alla dessa 
rudimentära bildningar uppkomma genom rent regressiv
(tillbakagående) utveckling d. v. s.: på grund af 
förändradt lefnadssätt har en bestämd funktion
(t. ex. seendet) blifvit öfverflödig och motsvarande
funktions bärare (ögat) har tillbakabildats.

Denna rent regressiva utveckling kan, när den
samtidigt angriper flera organsystem, leda till
en verklig degeneration. Ett intressant exempel
härpå är en djurgrupp, man benämnt sjöpungar,
af hvilka flera arter lefva vid Sveriges västkust
(fig. 247). Sjöpungens larv är en liten, fritt omkring
simmande varelse, som är byggd som ett ryggradsdjur:
den har en ryggsträng, ofvanför denna ligga hjärna
och ryggmärg; med den förra stå högre sinnesorgan i
förbindelse. Men larvens fria lif varar blott några
timmar. Den fäster sig vid något föremål i hafvet
och inom kort försvinna alla de organ, som voro af
betydelse för den rörliga larven, men hvilka ett
fastsittande djur saklöst kan undvara: ryggsträngen
och sinnesorganen upplösas fullständigt, af
nervsystemet återstår blott en liten nervknut. Däremot
utbildas matsmältnings- och könsorganen. Djuret har
således som fullvuxen förlorat alla det högre och
friare lifvets funktioner; det tillbringar sina åter-
stående dagar med att kälkborgerligt tillfredsställa
de för individ och släkte <i>oundgängligaste</i> behofven: 
att äta och att fortplanta sig. Sjöpungen börjar 
således sitt lefnadslopp som ett äkta ryggradsdjur 
men sjunker som fullmogen individ ned på ett 
organisationsskede, hvilket stämplar den till ett 
ryggradslöst djur. Vi stå här inför en verklig 
<i>deklassering</i> -- parallellen mellan den organiska 
världen och vårt sociala lif, där en dylik 
nedflyttning från ett högre till ett lägre
samhällsplan under människans lif är blott alltför
vanlig, ligger för nära till hands, att jag skulle
behöfva mer än antyda densamma.

Om ock ingalunda alltid skarpt skild från den rent
regressiva utvecklingsarten förtjänar en annan form
för de rudimentära organens tillkomst att påpekas,
nämligen den som uppträder vid den utvecklingsform,
vi redan förut betecknat såsom kvalitetens utveckling
på kvantitetens bekostnad. I ett föregående kapitel
hafva vi vid studiet af lemmarnas omdaning hos
hästen varit i tillfälle att iakttaga, huru under
de geologiska tidsåldrarnas förlopp vissa delar af
fotskelettet (den mellersta tån) utbildats allt
mera, under det att andra (sidotårna) allt mera
tillbakabildats, tills de hos den nu lefvande hästen
nedsjunkit till typiskt rudimentära, fullkomligt
obrukbara kroppsdelar. I detta fall har sålunda under
hästsläktets historiska utveckling organet som sådant,
foten, ingalunda blifvit öfverflödigt, blott arten af
dess funktion har undergått en förändring, hvarigenom
vissa delar utvecklats på bekostnad af andra, hvilkas
sista rester kvarstå som utvecklingsprocessens
affallsprodukter.

Öfvergå vi nu till vårt speciella ämne,
människokroppens rudimentära organ, så kunna vi
äfven här till en början studera ett rudimentärt
organ af liknande art som det senast anförda. I ett
föregående kapitel hafva vi sett, huru stora hjärnan
hos människan och däggdjuren på grund af sin tillväxt
småningom kommer att öfverlagra andra hjärndelar,
hvilkas utbildning i allmänhet ej hållit jämna steg
med stora hjärnans -- en process, hvilken, såsom förut
ådagalagts, är påvislig både genom embryologiska och
jämförande-anatomiska fakta. Bland de af stora hjärnan
dolda hjärndelarna finnes ock en liten rund-oval
kropp, som kommer till synes på längdsnittet genom
människohjärnan (fig. 248). Äldre tiders fantasifulla
anatomer gåfvo denna bildning på grund af formen och i
tron att det var en körtel namnet <i>tallkottkörtel</i>. Att
den ej var en körtel, kom man snart underfund med;
ej heller var den »själens säte», såsom filosofen
Cartesius

Fig. 248. Längdsnitt genom <i>människohjärna</i>; 6 fyrhögarna 
och tallkottkörteln, 8 förlängda märgen; 9 lilla hjärnan 
(efter Allen Thomson).
antagit. Alla bemödanden att bekläda tallkottkörteln
med någon funktion ha visat sig vara fruktlösa af det 
enkla skälet, att den ej har någon sådan: den är en 
rudimentär kroppsdel, sista resten af ett sinnesorgan. 
Till denna slutsats berättiga oss följande fakta.

Hos många ödlor kan man å hufvudets öfversida i 
hjässtrakten iakttaga ett ställe, ett fjäll, som i 
motsats till de andra är ofärgadt (fig. 249). 
Undersöker man ett sådant ödlehufvud å ett längdsnitt, 
som träffat det omnämnda ljusa fjället (fig. 250), så 
visar sig det sistnämnda täcka en lucka, ett litet hål 
i hjässbenet och i denna lucka skjuter från den del af 
hjärnan, vi i det förgående benämnt synhögarna, upp en 
större eller mindre, ögonliknande kropp. Denna kropp 
gör i hvarje afseende skäl för sitt namn: hjässögat, 
ty den har en liknande byggnad som de (alltid mycket 
större) pariga ögonen och i de punkter, i hvilka den 
afviker från dessa; närmar den sig eller öfverensstämmer
med ögat hos vissa ryggradslösa djur. Att detta hjässöga 
de ödlor är bäst utbildadt - hos de flesta är det mer 
eller mindre tillbakabildadt - har en med ljus- eller 
värmeförnimmelser förbunden funktion att utföra, är 
mycket sannolikt,


Fig. 249. Hufvudet af en ödla 
(Varanus), sedt uppifrån.       

Fig. 250. Längdsnitt genom hjärntaket med inritad
hjärna af en ödla. h hjässögat. fh fyrhögarna,
sh synhögarna, sth storhjärnan (efter Baldwin Spencer).

äfven om vi ej förmå göra oss reda för den specifika 
beskaffenheten af denna verksamhet. Af särskildt intresse 
är, att ett sådant eller liknande 
hjässöga i flydda tidsåldrar varit en mycket
allmännare förekomst än nu. Sålunda har man
kunnat påvisa dess existens ej blott hos ett 
stort antal utdöda kräldjur utan ock hos de 
äldsta kända amfibierna och hos en del utdöda 
fiskar. Förutom hos ödlorna finnes ett hjässöga 
hos nu lefvande ryggradsdjur endast hos några 
representanter för de lägsta ryggradsdjuren, 
nämligen hos nejonögonen.


Fig. 251. <i>Öga</i> A af <i>människa</i> och B af <i>fågel</i> för att visa
bimkhinnan (halfmånformiga vecket). (Efter Romanes.)

Som nu människans (och de öfriga däggdjurens) 
tallkottkörtel står i nära förbindelse med den 
hjärndel, som motsvarar den med hjässögat 
sammanhängande hos nejonögat och ödlorna, kan 
det ej lida något tvifvel, att äfven tallkottkörteln 
är en rest af ett liknande organ, att således 
människans förfäder en gång varit utrustade med 
ett dylikt. Hvarför vi förlorat detta organ, är 
ej svårt att inse. Det är, såsom redan nämndt, 
genom stora hjärnans högre utbildning som däggdjuren 
vunnit ett väldigt öfvertag öfver andra ryggradsdjur. 
Men genom denna storhjärnans utbildning har äfven 
detta sinnesorgan liksom öfriga hjärnans delar 
öfverlagrats och undanträngts från beröring med 
hjärnskålstaket, hvarigenom det gifvetvis förlorat
hvarje existensberättigande såsom sinnesorgan och 
förkrympts. Såsom vi framdeles skola erfara, hafva 
under loppet af människans utbildning äfven andra 
förmögenheter offrats på intelligensorganets altare. 

Alla de i det följande afhandlade rudimentära organen
äro att hänföra till det slag, vi ofvan betecknat såsom 
rent regressiva, d. v. s. sådana som på grund af sin 
gagnlöshet för människans nuvarande lifsmiljö tillbakabildats 
utan att ersättas af några andra. 

I den inre ögonvrån hos människan finnes en liten blekröd hinna, det s. k. 
<i>halfmånformiga vecket</i> (fig. 251 A) -- en bildning, som ej kan 
tillskrifvas någon som helst funktion eller nytta. Men redan 
hos andra däggdjur och i ännu högre grad hos flertalet lägre 
ryggradsdjur är detta organ så starkt utbildadt, att det 
kunnat betecknas som det »tredje ögonlocket» eller blinkhinnan, 
enär det, såsom vi äro i tillfälle att iakttaga hos t. ex. 
fåglarna (fig 251 B), äger en stor rörlighet och kan dragas 
öfver ögats hela främre yta.  Det lilla halfmånformiga vecket 
hos människan, hvilket fullständigt saknar rörlighet, är således 
ingenting annat än en förkrympt och funktionslös afkomling af


Fig. 252. <i>Gomvecken</i> hos A <i>fullväxt människa</i>, 
B 16 centimeter långt <i>människofoster</i>, C <i>markatta</i> 
(efter Gegenbauer) 
de lägre djurens blinkhinna. Anmärkningsvärdt är,
att densamma enligt uppgift är bättre utbildad hos
några naturfolk än hos européerna.

Ett annat, föga uppmärksammadt rudimentärt organ är
gomlisterna, d. v. s. de mer eller mindre utbildade
tvärlisterna, hvilka till ett antal af 2-4 finnas
å främre delen af människans gom (fig. 252 A). Hos
fostret (fig. 252 B) och det nyfödda barnet äro
dessa lister både starkare utbildade och talrikare,
så att de bekläda en större del af gommen. Under
uppväxten utslätas de bakre vecken allt mera,
de främre blifva ofta oregelbundna och afbrutna
och hos äldre personer kunna samtliga veck vara
utplånade. Lägga vi härtill, att hos flertalet andra
däggdjur (fig. 252 C) gomlisterna förete en stark
och ofta för olika arter olika utformning, hvilken
gör dem skickade till verksamma hjälpmedel eller
redskap vid tuggning och fasthållande af födan, så
inse vi utan vidare, att vi här ha för oss ett organ,
som hos människan är ett gagnlöst arf ifrån förfäder,
hos hvilka det stod i full funktion.

Fig. 253. Bäcken, korsben och svanskotor (s)
hos människan. m rudimentär svansmuskel.

Detta liksom de i det följande omnämnda organen (på
ett fall när) uppvisar en egenskap som kännetecknar
det stora flertalet rudimentära organ, nämligen att de
äro bättre utbildade, mindre förkrympta hos fostret än
hos den fullväxta individen. För hvar och en som tagit 
kännedom om den biogenetiska lagen, hvilken vi undersökt 
i det föregående, innebär ju detta blott en bekräftelse 
på och en utvidgning af denna sats: 
under fosterutvecklingen uppträda karaktärer, som utmärkt 
stamfäderna och som således tillhöra en förfluten historisk 
period af den ifrågavarande djurartens utveckling, i mera 
utbildadt skick än hos den könsmogna individen.

Motståndarna till härstamningsteoriens tillämpning
på människan hafva ofta gjort ett stort nummer
af den omständigheten, att vi i motsats till
flertalet ryggradsdjur sakna svans. Utan att för
tillfället vilja slå mynt af det faktum, att äfven
de högst organiserade aporna i berörda hänseende
öfverensstämma med människan, kan det vara skäl
att i korthet granska halten af ofvannämnda
inkast. Den fullväxta människans ryggrad består
af 33-34 kotor; de fyra eller fem nedersta äro de
starkt förkrympta och under huden dolda svanskotorna
(fig. 253). På tidigare utvecklingsstadier finnes
däremot regelbundet äfven hos människan en verklig,
fritt och tydligt framträdande svans, hvilken i intet
annat, än möjligen hvad längden beträffar, skiljer
sig från samma kroppsdel hos andra däggdjursembryoner
(fig. 254, 255). I detta svansämne ingå anlag till
6-8 svanskotor, således till flera, än som normalt
förekomma hos den fullväxta människan. Äfven blodkärl
motsvarande dem, som finnas hos djur med utbildad
svans, äro påvisade i detta svansbihang. Men från
och med tredje, senast fjärde fostermånaden är i 
regeln hvarje spår af denna svans försvunnet; 
svansutskottet har upptagits i bålen, blodkärlen ha
tillbakabildats och kotanlagens antal har minskats
genom sammanväxning.

I litteraturen förekomma talrika uppgifter om, att 
detta svansbihang 
i stället för att tillbakabildas, undantagsvis kan
slå in i en motsatt riktning och äfven hos människan
utvecklas till en respektabel svans.

         Fig. 254           Fig. 255

Människofoster, 6 mm. långt, 24-26 dygn gammalt; 
visar en väl utbildad svans. Fig. 254, fostret 
sedt framifrån, 255 från sidan (efter Kollmann).

Större delen af dessa uppgifter är emellertid ej 
grundad på så noggranna undersökningar, att man 
däraf kan sluta, att den undersökta bildningen 
verkligen kan göra anspråk på titeln »svans», och 
detta af det lätt insedda skälet, att innehafvaren 
af ifrågavarande kroppsdel i allmänhet ej är lifvad 
att utsätta sig för en »anatomisk» undersökning.

Bland de fall af svansbildning hos människan, hvilka 
blifvit noggrannare undersökta, må följande omnämnas. 
Granville Harrison fann hos ett nyfödt barn en svans, 
som småningom afsmalnande mot spetsen var 4,4 cm. lång; 
den ägde rörelseförmåga, hvilket visade sig, då barnet 
skrek. Då barnet blifvit sex månader gammalt, aflägsnades 
svansen, som då uppnått en längd af 7 cm., genom operation. 
Vid företagen undersökning visade den sig innesluta bindväf, 
kärlnerver och muskler men inga anlag till kotor.

Ett annat fall omtalas af Howes och gäller ett 10 år gammalt 
Moi-barn, som var innehafvare af en öfver 25 cm. lång svans. 
Äfven denna svans torde ej hafva innehållit skelettdelar 
(fig. 256).


Fig. 256. Tioårigt barn med tydlig svans (efter Wiedersheim).

Som det emellertid i alla hittills beskrifna fall torde 
vara tvifvelaktigt, huruvida den hos barnet eller den 
fallväxta människan uppträdande svan-
sen är en fortsatt utbildning af fosteranlaget
eller blott en missbildning, förorsakad af abnorma
förhållanden under fosterlifvet, böra vi ej lägga
för stor vikt på denna företeelse.

Af större teoretisk betydelse än dessa svansmänniskor
är det faktum, att på den fullväxta människans
svanskotor fästa sig flera, mer eller mindre
rudimentära muskler (fig. 253), för hvilka människan
tydligtvis lika litet kan hafva någon användning
som för de förkrympta svanskotorna själfva, medan
motsvarande muskler hos de med svans försedda
däggdjuren uppträda i fullt utbildadt och tjänstbart
skick. Vi hafva således här för oss ett typiskt
exempel på ett rudimentärt organ: hos människans
foster förekomma anlag till en svansbildning, hvilka
anlag dock, då hos henne en svans ej kan anses vara
hvarken nyttig eller prydlig, i regel ej uppnå någon
vidare utbildning utan hos den fullväxta individen
kvarstå i förkrympt tillstånd. Till de typiskt
rudimentära bildningarna höra ock de små, glest
stående hår, som bekläda större delen af människans
kropp - någon som helst nytta kunna vi tydligtvis
ej hafva af dessa bihang. Men de äro ej blott ej
till nytta utan de kunna rentaf bli till skada. De
kapslar, i hvilka dessa småhår äro fästade, utgöra 
nämligen gynnsamma härdar för utvecklingen af en del
i dammet förekommande mikrober.

Fig. 257. Ansiktet af ett fem månader gammalt 
människofoster med embryonal hårbeklädnad 
(efter Ecker-Wiedersheim).

Dessa alstra vegetationer, som ofta gifva upphof 
till vissa hudåkommor såsom finnar och variga utslag.

I motsats till den fullväxta människans rudimentära
hår står den hårbeklädnad, som utmärker fostret. I
sjätte fostermånaden är nämligen hela kroppen - med
undantag af handens insida, fotsulan, läpparna och
vissa delar af könsorganen - beklädd med tätstående,
mjuka och ganska långa hår »lanugo» (fig. 257). Men
redan före födelsen och under loppet af första
lefnadsåret försvinner denna hårbeklädnad för att
efterträdas af de till större delen rudimentära håren,
som utmärka den fullvuxna.

Den rikligare hårväxt, som är kännetecknande för
fostret, talar för, att människan en gång äfven i
detta afseende ej skilt sig från det stora flertalet
andra däggdjur: att hon fordom haft en fullständigare
och funktionellt betydelsefullare hårbeklädnad än i
våra dagar.

Att denna uppfattning är riktig, framgår också af
den omständigheten, att man äfven hos fullt utbildade
både män och kvinnor ej sällan påträffat en hårväxt,
som i yppighet kan täfla med många däggdjurs. Denna
hårbeklädnad är emellertid hos olika personer af olika
slag. Än är den att uppfatta som en hämningsbildning,
d. v. s. håren från fosterlifvet (lanugo) kvarstå
hos barnet i stället för att fällas, de utbildas och
blifva längre un-
der uppväxtperioden, så att i somliga fall hela
kroppen blir utrustad med en tät päls. I andra fall
beror den starka hårbeklädnaden på en utbildning af
de efter födelsen uppträdande, i regeln rudimentära
håren. Exempel på det första slaget erbjuda de ryska
s. k. hundmänniskorna, Andrian Jeftischjew (fig. 258)
och Theodor Petrof, hvilken förevisats världen rundt
af en impressario och dog 1904. Hos den på sin tid
mycket omtalade mexikanska dansösen Julia Pastrana
(fig. 259) lär däremot den starka hårbeklädnaden
ej varit något annat än en enorm utbildning af
de eljest rudimentära håren. I några fall har den
starka hårigheten påvisats vara ärftlig under två
eller tre generationer.

Fig. 258. Andrian Jeftischew, den »ryska hundmänniskan»
(efter Wiedersheim).

Ur genealogisk synpunkt, d. v. s. med hänseende till 
människans härledning torde en annan egendomlighet hos
människokroppens  rudimentära hår vara af en viss
betydelse. Medan nämligen det öfvervägande antalet 
hår är riktadt med spetsarna nedåt, äro håren å vår 
underarm riktade snedt uppåt mot armbågen (fig. 260 A). 
Nu är det odisputabelt, att, då vår hårbeklädnad som 
sådan är fullkomligt gagnlös, också dessa hårs olika 
riktning ur nyttans synpunkt är fullkomligt likgiltig 
och således ej kan förklaras med hänsyn tagen endast 
till våra kroppshårs nuvarande tillstånd. I annan 
belysning framträder emellertid denna lilla detalj, 
om vi något utvidga området af våra undersökningar. 
Då visar det sig nämligen, att förutom några lägre 
däggdjur endast somliga apor bland andra de s. k. 
människolika öfverensstämma med människan hvad hårens 
riktning å underarmen beträffar (fig. 260 B). 

Fig. 259. Julia Pastrana (efter Klaatsch).

Och hos några af sagda apor torde den afvikande
hårriktningen vara förklarlig ur nyttans synpunkt.
Ty när t. ex. orangutanen hvilar med ryggen lutad 
mot en trädstam, lägger han sina långa, 
rikt hårbeklädda armar öfver hufvudet, så att
armbågarna riktas nedåt, hvarigenom regnet kan
rinna ned till armbågen, utan att vattnet stannar 
i underarmens hår, hvilket tydligtvis skulle 
inträffa, ifall håren å sistnämnda kroppsdel 
hade samma riktning som på kroppens öfriga delar.

Den bakersta af våra kindtänder, den s. k. visdomstanden, 
är exempel på ett organ, som är på väg att blifva 
rudimentärt åtminstone hos de civiliserade folkslagen. 
Sålunda är tiden för denna tands uppträdande underkastad 
starka växlingar: det sker mellan 17:de och 40:de 
lefnadsåret. Hos många personer genombryter den aldrig 
tandköttet, antingen beroende på att den kvarhålles i 
tandhålan eller att han öfverhufvud aldrig fullständigt 
utbildats. Äfven då den kommit upp i tandraden, är den 
ofta förkrympt: ett litet stiftformigt tandrudiment med 
blott en rot, medan de framför densamma stående i allmänhet
äro utrustade i öfverkäken med tre, i underkäken med
två rötter.

Men visdomstanden är ej alltid blott ett vanligt
rudimentärt och oskadligt organ, utan den kan
stundom blifva utgångspunkten för allvarliga sjukliga
företeelser. Sålunda angripes ingen tand oftare af
tandröta än denna. Dess framträdande kan gifva upphof
till inflammatoriska processer, svulstbildningar,
fistlar m. m.

Men ej blott visdomstanden utan ock den yttre
öfre framtanden är ej sällan tillbakabildad eller
saknas och detta ofta hos personer, hos hvilka
också visdomständerna äro försvagade eller saknas
(fig. 261). Kommer så härtill, att äfven andra
af människans tänder, om ock mindre ofta, kunna
uppträda i förkrympt form, torde vi inse, att en
eller annan orsak gör människans tänder till ett
organsystem, som ej längre kan anses stå på höjden
af sin funktionella betydelse, att det, jämfördt
med sina forna förrättningar, blifvit funktionellt
mindervärdigt. Detta bekräftas ytterligare af den
iakttagelsen, att kindtändernas förkrympning är
mindre långt hunnen hos naturfolken än hos oss, 
och att särskildt visdomstanden hos t. ex. 
australnegerna i allmänhet är mycket bättre 
utbildad. Och härvid är särskildt anmärkningsvärdt, 
att naturfolken med afseende äfven på nämnda tands 
förkrympning ha att uppvisa ett betydligt lägre 
procentantal än européerna, sålunda hos melanesier 
0,6 % polynesier l % maleijer 1,9 % européer 3,2 %. 


Fig. 260. Arm A af människa, B af schimpans,
visande hårens riktning (efter Romanes).

Orsaken till denna tillbakagående utveckling af vissa 
delar af vårt tandsystem kan näppeligen enbart ligga 
däri, att vår föda redan i köket un-
dergår en förberedelseprocess (kokning m. m.), afsedd 
att underlätta matsmältningen, hvarigenom tändernas 
arbete skulle blifva mindre värde- och betydelsefullt 
för oss. Den kanske förnämsta orsaken till denna 
tillbakagång är snarare att söka i den omständigheten, 
att människans käkar under hennes historiska utveckling 
förkortats - i olika grad hos olika folkslag - och på 
den grund ej blott tänderna hopträngts till en sluten rad,
hvilken tandställning är kännetecknande för människan, 
utan ock redan förut mindervärdiga tänder tillbakabildats. 
Men just den starkt hopträngda tandställningen predisponerar 
för tandröta, hvilken åkomma i viss mån kan anses som ett 
domestikations- eller om man vill civilisationsmärke. 
Liksom hos de i naturtillståndet lefvande djuren är ock 
hos folkslag på ett lägre kulturplan tandröta mycket 
sällsyntare än hos oss. Sålunda uppgifves denna åkomma 
uppträda bland eskimåer hos 2,5 %, indianer 3-10 %, malajer
3-20 %, kineser 40 % och européer 80-96 %!

Slutligen vill jag uttryckligen påpeka det skefva i en 
stundom förfäktad uppfattning, enligt hvilken vårt 
tandsystem som sådant skulle vara ett värdelöst organ, 
hvilket ginge sin fullständiga undergång till mötes. 
Äfven om våra tänder ej numera hafva så kräfvande 
uppgifter som hos lägre varelser: de äro ej längre vapen 
och ha ej längre att tugga så hårda ämnen som å tidigare 
utvecklingsskeden - så äro de dock ingalunda fullständigt 
gagnlösa för kulturmänniskan.


Fig. 261.  Tänder i överkäken hos människan, sedda framifrån. 
A. normal tandrad. B högra sidans yttre framtand (I2) är 
försvagad. C högra sidans yttre framtand saknas, den vänstra 
(I2)är stiftformig. D båda de yttre framtänderna saknas; en lucka
mellan hörntänderna (C) och de mellersta framtänderna påminner
ännu om denna förlust. E båda de yttre framtänderna saknas; 
de mellersta äro starkt förstorade (efter Bluntschli).

Vår skönhetskänsla sammanfaller i den punkten med hygienens 
läror, att tänderna i mer än ett afseende fortfarande äro 
en viktig del af vår matsmältningsapparat. Så äro tänderna 
en förträfflig känsel- och kontrollapparat för allt som 
införes i munnen. Vidare ha vi kanske litet hvar gjort den
erfarenheten, att det alldeles ej är likgiltigt, huruvida 
magen förses med väl eller illa tuggad föda. Sålunda är den 
mekaniska sönderdelningen af födan, som åstadkommes genom 
tuggningen, af stor betydelse för födans vidare bearbetning 
i tarmkanalen. Dessutom blandas vid tuggningen födan med 
saliven, hvilken i och för sig äger förmågan att smälta 
stärkelsehaltiga ämnen. Men framför allt är tuggningen 
betydelsefull därför, att, om födans smådelar genomträngts 
af saliv, såväl magsaften som saften från magspottkörteln 
lättare förmå inverka på födoämnena.

En kroppsdel, som likaledes tyckes vara på väg att bli 
förkrympt är människans lilltå. Medan de öfriga tårna, 
med undantag af stortån, äga 
tre tåleder, hafva enligt noggranna undersökningar
hos såväl utvuxna människor som foster 41 % blott
två tåleder å lilltån, i det nagel- och midtelleden
sammanväxt. Denna sammanväxning lär ej bero på något
mekaniskt inflytande (såsom skotryck) utan tyckes
vara en normal förkrympningsprocess. Äfven några af
lilltåns muskler visa benägenhet att tillbakabildas.

Vi afsluta denna redogörelse för några af människans
rudimentära organ med studiet af en kroppsdel,
som ej blott är utan gagn utan ock i högre grad än
något af de hittills omnämnda kan blifva en omedelbar
fara för sin innehafvare: blindtarmens maskformiga
bihang. Vid öfvergången mellan tunn- och grovtarm 
bildar den en utvidgning, blindtarmen, som utsänder ett
smalt, i motsatta ändan slutet tarmstycke, som benämnes 
det maskformiga bihanget (fig. 262 A m)Det är som bekant 
detta organ som mycket ofta blir säte för en 
inflammationprocess, som erfordrar operativa ingrepp. Att 
det maskformiga bihanget är betydelselöst i normalt 
funktionellt afseende, har man ansett sig kunna sluta 
bland annat däraf att, då det genom en operation 
aflägsnats ur kroppen, ej någon funktionsrubbning 
förmärkes; tarmkanalens verksamhet försiggår lika normalt 
efter som före operationen.


Fig. 262. Blindtarmen A af fullväxt. B af nyfödd 
människa, C af orangutan, D af en gnagare (aguti).
tu tunntarm. tj groftarm. b blindtarm. m det 
maskformiga bihanget. (Delvis efter Romanes.) 

Liksom många andra rudimentära organ varierar
äfven det maskformiga bihanget mycket, är hos olika
individer mycket olika utbildadt. Under det dess
medellängd hos människan beräknats vara 8 1/2 cm., är
det undantagsvis ej längre än 2 cm., medan det å andra
personer kan uppnå den ohyggliga längden af 20-23 cm. 
Knappast något annat af människokroppens organ varierar 
så starkt! För en rätt uppfattning af detta organ 
erinras vidare därom, att detsamma i förhållande till 
hela tarmkanalen är längre hos fostret än hos den 
fullväxta människan: hos den senare förhåller sig det 
maskformiga bihangets längd till groftarmens som l : 20, 
hos fostret som l : 10.


Fig. 263. Förenklad framställning af blindtarmens
utveckling hos människofostret. a det tidigare
utvecklingsskedet, då ännu ingen skillnad mellan
blindtarm och maskformigt bihang finnes; b ett senare
skede, där denna skillnad börjar att framträda.
I sammanhang härmed står att på ett tidigt
fosterstadium skillnaden mellan blindtarmen och det
maskformiga bihangets diameter är helt obetydlig och
att först därigenom att den närmast intill groftarmen
gränsande delen af blindtarmen tillväxer starkare
än ändstycket denna skillnad mellan blindtarmen
och dess bihang uppstår (fig. 262 B, 263). Från
embryologisk synpunkt är således detta bihang att
uppfatta såsom en hämningsbildning, alltså såsom ett
organ, hvilket under hela lifvet blir stående på ett
tidigare fosterskede.

En synnerligen tröstrik iakttagelse har den tyske
läkaren Ribbert gjort. Han fann nämligen, att det
maskformiga bihanget ej sällan förlorar sin hålighet
helt eller delvis, d. v. s. att den slemhinna, som
bekläder denna tarmdels insida hopväxer, så att det
maskformiga bihanget i stället för att vara ett i en
ända slutet rör blir en mer eller mindre fullständigt
solid sträng. Denna företeelse framkallas i allmänhet
ej genom någon inflammatorisk process utan är en
normal tillbakabildning af ett rudimentärt organ. Rätt
betydelsefullt är, huru de olika lefnadsåldrarna
förhålla sig till detta tillbakabildningsfenomen. De
af Ribbert meddelade siffrorna visa, huru fallen,
där det maskformiga bihanget förlorat sin hålighet,
bli talrikare med tilltagande ålder:

Under  l-10 året har det maskformiga bihanget förlorat sin hålighet helt eller delvis hos  4 %
  »   10-20   »     »       »                »               »           »          »     11 %
  »   20-30   »     »       »                »               »           »          »     17 %
  »   30-40   »     »       »                »               »           »          »     25 %
  »   40-50   »     »       »                »               »           »          »     27 %
  »   50-60   »     »       »                »               »           »          »     36 %
  »   60-70   »     »       »                »               »           »          »     53 %
  »   70-80   »     »       »                »               »           »          »     58 %

Af de personer, som äro mera än 60 år gamla,
är hos flera än hälften det maskformiga bihanget
afstängdt från blindtarmen; hos nyfödda däremot har
detta aldrig påträffats. Det är själfklart, att
en sådan tilltäppning af ifrågavarande kroppsdel
är gynnsam för innehafvaren: möjligheten för en
blindtarmsinflammation bortfaller så godt som
fullständigt.

Summera vi de egenskaper, som utmärka det maskformiga
bihanget hos människan: dess uppkomst genom hämmad
utveckling, dess relativt betydligare storlek på
fosterstadiet, dess benägenhet för tillbakabildning
hos äldre personer, så få vi den typiska bilden af ett
rudimentärt organ, af ett organ, som går sin undergång
till mötes. Bland de högsta däggdjuren, aporna,
förekommer detta bihang bortsedt från sällsynta
individuella afvikelser (hos några makakarter)
blott hos de människolika aporna (fig. 262 C) och
gibbonen. Hos många lägre däggdjur och särskildt
hos många växtätande uppnår emellertid blindtarmen,
hvars ändstycke ej hämmats i sin utveckling och
hos hvilka sålunda ej något maskformigt bihang
bildats, en storlek, som kan öfverträffa magsäckens
(fig. 262 D). I sammanhang härmed har hos dessa djur
blindtarmen påvisats utöfva en viktig funktion vid
matsmältningen. Man skulle sålunda kunna antaga, att
blindtarmens tillbakabildning hos människan berodde
därpå, att hon fordom varit uteslutande vegetarian --
ett antagande som ock i någon mån understödjes 
af beskaffenheten hos andra delar af våra
matsmältningsorgan - men småningom öfvergått
till en blandad diet, hvarigenom blindtarmens
funktioner blifvit mindre viktiga och i sammanhang
därmed organet tillbakabildats. Huru rimlig en
dylik tydning än kan låta, står den ej riktigt i
samklang med det faktum, att de människolika aporna,
af hvilka gorillan är sträng vegetarian och de andra
åtminstone företrädesvis lefva af vegetabilier, äro
till skillnad från andra apor alltid utrustade med
samma rudimentära tarmbihang som människan. Orsaken
till detta rudiments uppkomst hos människan och
de människolika aporna måste således tills vidare
betecknas som dunkel.

Medan ganska allmänt erkännes, att det maskformiga
bihanget är en gagnlös och föga afundsvärd arfvedel
från lägre organismer, torde en åsikt, som nyligen
framställts i en äfven till svenska öfversatt bok af
Nobel-pristagaren och ledamoten af Institut Pasteur,
Elias Metschnikoff, att människans hela groftarm är
ett öfverflödigt organ, hvars försvinnande blott
skulle kunna hafva lyckliga följder, näppeligen
utan vidare kunna underskrifvas. Denna del af
människans tarmkanal spelar enligt Metschnikoff
vid matsmältningen ingen eller en ytterst obetydlig
roll och äfven för uppsugningen af näringsämnen är
den af underordnad betydelse, men däremot hotar
groftarmen oss med en hel rad af farligheter,
såsom import i kroppen af skadliga ämnen, hvilka
alstras af groftarmens mikrober, bildningen af
förruttnelseprodukter och de särskildt ofta i
groftarmen uppträdande elakartade nybildningarna. Han
anser därför, att vi vore lyckligare, om vi helt och
hållet vore af med groftarmen. Som bevis härför anför
Metschnikoff några fall, där hela eller större delen
af groftarmen på grund af sjukliga förändringar i
densamma aflägsnats eller var tillbakabildad, utan
att personerna i fråga däraf hade något påvisligt
men. Härvidlag är dock att märka, att enbart den
omständigheten, att vi kunna undvara ett organ
eller en organdel, ej är ett bevis för ett organs
onyttighet; man kan som bekant lefva med en lunga, en
njure etc. Men måhända kan medgifvas, att människans
groftarm ej är ett organ som är fullkomligt afpassadt
för människans nuvarande lefnadssätt, samt att den var
gagnrikare under en period, då människan i högre grad
än nu lifnärde sig af växtföda. Ty hos växtätare,
särskildt hos gräsätare, där denna tarmafdelning är
synnerligen voluminös, är dess stora betydelse för
matsmältningen påvisad.

Den förut omnämnde anatomen Wiedersheim har nyligen
rörande människans rudimentära organ framhållit
några synpunkter, som torde förtjäna att i korthet
återgifvas.

Wiedersheim påpekar, att förändringarna i
människokroppen både de som redan äro fullbordade, och
de som ännu pågå, ej blott äga ett allmänt biologiskt
intresse utan delvis ock äro af patologisk betydelse,
d. v. s. förklara uppkomsten af vissa sjukliga
företeelser. Vissa rudimentära bildningar utöfva,
ehuru de redan äro stadda i tillbakagående utveckling,
enligt vår författare icke förty ett stort inflytande
på organismens funktionella jämnvikt, enär de kunna
ge upphof till rubbningar i lifsprocessens typiska
förlopp. Redan äldre biologer hafva antagit, att
svulstbildningar hafva ett 
»medfödt» underlag. Man har ock antagit, att under
fosterutvecklingen celler eller cellgrupper kunna
lösslitas ur sitt normala samband och kvarstå som
ett obrukadt material, hvilket vid tillfälle kan
utvecklas till någon abnorm bildning.

Slutligen har man fäst uppmärksamheten på, att just
sådana delar af vår kropp, där under fosterlifvet
särskildt invecklade utvecklingsföreteelser ägt rum,
ofta äro sätet för elakartade nybildningar.

Som emellertid någon fullt tillfredsställande
förklaring med stöd uteslutande af de embryologiska
företeelserna ej kan uppnås ligger tanken nära
till hands att med tillhjälp af artens historia
söka efter orsaken till sagda och andra sjukliga
bildningar, Wiedersheim anser nämligen, att liksom
hos individen vid högre ålder uppträda vissa
degenerationsfenomen (senil degeneration) också hos
arten under loppet af dess historiska utveckling
organ och organdelar funktionellt kunna degenerera,
kunna blifva »utöfvade». På den grund skulle liksom
vid de individuella ålderdomsföreteelserna äfven hos
arten en minskning i lifsenergi och motståndskraft
gentemot skadliga inflytelser kunna uppträda. Man
kan således hafva anledning att fråga, huruvida ej i
vissa fall och under vissa villkor ett organ på ett
visst historiskt utvecklingsskede kan vara mer eller
mindre disponeradt för sjukliga förändringar i form
af tumörbildningar eller i annat afseende. Antingen
ett organ befinner sig på ett skede af tillbakagående
utveckling eller det är fråga om en funktionsväxling
är det tänkbart, att, då en rubbning i dess funktioner
inträdt, också en rubbning i dess väfnaders
jämnviktsläge ägt eller äger rum.

Bland de fall som Wiedersheim anför väljer jag
följande. Det är ett kändt förhållande, att våra
lungspetsar äro kroppsdelar, som särskildt ofta
angripas af olikartade åkommor. Förklaringsgrunden
härtill -- om ock väl ej den enda -- skulle vara att
söka i den omständigheten, att hos människan den
öfre delen af bröstkorgen (eller öfvergångsområdet
mellan hals-och bröstregion) bevisligen är stadd i en
tillbakagående utveckling, en företeelse, hvilken ej
ännu har kommit till någon afslutning. Man påträffar
nämligen stundom ej blott refbensrudiment på de
sista halskotorna, något som antages tyda på att
bröstregionen fordom haft en större utsträckning,
utan någon gång är ock det första refbensparet mer
eller mindre förkrympt och ofullständigt, hvilket
skulle tolkas så, att äfven detta refbenspar är stadt
i tillbakagående utbildning.

Äfven till en annan svag punkt i vår organisation
anses en under artens utveckling försiggången
reduktionsprocess vara skulden. Medan hos lägre
djur liksom hos människofostret på tidigare skeden
ryggmärgen sträcker sig genom hela ryggraden
ända till dess spets, slutar densamma hos den
fullväxta människan redan vid första eller andra
ländkotan. Wiedersheim anser det därför sannolikt,
att flera af de sjukliga nybildningar, som kunna
förekomma i svanskotregionen, leda sitt ursprung från
några organ (ligament, nerver, kärl, tarmparti),
som numera endast i förkrympt tillstånd uppträda å
denna del af kroppen.

I ett föregående kapitel ha vi lärt känna, huru
under fosterutvecklingen en fullständig gälapparat
med gälbågar, gälspringor och öfrigt tillbehör upp-
träder hos människan liksom hos alla andra
ryggradsdjur samt huru ur denna apparat hos
de lägre, de i vatten lefvande ryggradsdjuren
andedräktorganen utvecklas, medan hos människan
och andra luftandare dessa organ dels gå under dels
anpassa sig till andra lifsyttringar. Vi ha likaledes
lärt känna, huru gälspringor såsom produkter af en
hämmad utveckling i undantagsfall kvarstå utöfver
fostertiden och då få namn af halsfistlar. Dessa
ombildade eller tillbakabildade gälspringor kunna
bilda utgångspunkten för mer eller mindre elakartade
svulstbildningar af olika slag. Likaså har man gjort
abnorma utvecklingsföreteelser å första och andra
gälbågen ansvariga för en del medfödda broskhaltiga
utväxter i örontrakten, å halsen, i mandlarna,
i sköldkörteln o. s. v.

I människans struphufvud finnes på hvardera sidan
mellan stämbanden ingången till en utbuktning
(Ventriculus morgagni), hvilken beklädes af
struphufvudets slemhinna. Denna bukt är enligt
Wiedersheim en sista kvarlefva af de i allmänhet
starkt utbildade resonanssäckarna, som utmärka de
människolika aporna. Stundom händer det, att sagda i
regeln lilla utbuktning äfven hos människan uppnår
betydligare dimensioner och då kommer att ligga
utanför struphufvudet. När detta är förhållandet retas
vid hvarje häftigare ansträngning af struphufvudet
slemhinnan i denna strupsäck så starkt, att i densamma
katarrer kunna uppträda.

De olägenheter och farligheter, som en del andra
rudimentära organdelar, såsom visdomstanden, de
förkrympta håren och blindtarmens maskformiga
bihang kunna vålla, äro redan i det föregående
omnämnda. Dessutom vill jag påpeka, att i människans
liksom däggdjurens käkar under fosterperioden
allmänt uppträda anlag till tänder, som aldrig
komma till full utbildning utan förr eller senare
tillbakabildas. Dessa anlag äro bevisligen ett
arf från förfäder, som varit utrustade med flera
uppsättningar tänder än nutidens däggdjur och
människan äga. Men detta arf kan bli ödesdigert. Dessa
anlag kvarstå ej sällan i sitt embryonalskick äfven
hos den fullvuxna människan och kunna då bilda
utgångspunkten för stora svulster, i hvilka man kan
påvisa mer eller mindre förändrade anlag till ett
ofta mycket stort antal tänder. Vanligen äro dessa
svulster af den art, att de påkalla operativa ingrepp.

Vi finna således, att de rudimentära organen ej blott
alltid äro skadliga i <i>den</i> mening, att de beröfva
kroppen näringsmaterial, som skulle kunna användas
på ett för densamma nyttigare sätt, utan ock stundom
kunna urarta till bildningar, som äro ödesdigra för
innehafvarens existens.

Med sådana fakta för ögonen måste det betecknas
som fullkomligt motiveradt, då Haeckel gentemot en
dogmmättad teleologi ställer upp en »<i>dysteleologi</i>»
eller läran om oändamålsenligheten i den organiska
naturen, hvilken lära ådagalägger, huru i alla
högre varelsers eljest ändamålsenligt afpassade
kropp förekomma ändamålslösa delar, inrättade för en
bestämd funktion men odugliga att utföra densamma, --
disharmonier, som taga sig högst besynnerligt ut på
ett »gudabeläte».

Men liksom endast descendensteorien är i stånd
att gifva oss en förnuftsenlig förklaring af
ändamålsenlighetens uppkomst i den organiska
naturen så är det ock endast och allenast med
descendensprincipens tillhjälp 
vi kunna begripa uppkomsten, ja naturnödvändigheten
af de rudimentära organens tillvaro. Ty, anmärker
Weismann, vore naturen ej i stånd att låta organ
försvinna, som blifvit öfverflödiga, så skulle den
största delen af artombildningen inom den organiska
världen alls ej ha kunnat äga rum. De delar, som voro
förhanden, men blifvit onyttiga, skulle stå hindrande
i vägen för de andras verksamhet och hämma dem i deras
utbildning. Ja, skulle alla de organ, som förfäderna
ägt, med nödvändighet nedärfvas och bibehålla sig
hos afkomlingarna, så skulle resultatet blifva
ett monstrum, som saknade existensmöjligheter. Den
tillbakagående utvecklingen af sådana organ, som
blifvit öfverflödiga, är således ett villkor för
framåtskridandet.

Redan i början af detta kapitel har jag meddelat
några antydningar om, huru rudimentära organ
uppkomma. Hvad särskildt människan beträffar, så kan
gifvetvis genom det skydd, vår kultur erbjuder oss,
vissa organ blifva i någon mån mindervärdiga i vår
civiliserade form af kampen för tillvaron och därför
försummas af urvalet och tillbakabildas. Detta gäller
till en viss grad om några af våra sinnesorgan, som
onekligen äro skarpare utbildade hos naturfolken
än hos flertalet kulturindivider. Rörande denna
punkt anmärker Weismann: »Vi kunna nu förtjäna vårt
bröd alldeles oberoende af, huru skarp vår hörsel
eller huru fin vår lukt är, ja, till och med våra
ögons synkraft är ej längre något afgörande moment
med afseende på existensmöjligheten i vår kamp för
tillvaron. Allt sedan uppfinningen af glasögonen äro
närsynta personer åtminstone i de högre samhällslagren
i fråga om förvärfsförmåga knappt underlägsna dem,
som äro utrustade med normal synskärpa. Därför
äro ock de närsyntas antal så stort. I forntiden
skulle en närsynt soldat, en närsynt fältherre eller
jägare varit fullkomligt omöjliga; ja, i nästan
hvarje ställning af det mänskliga samhället skulle
närsynthet varit ett väsentligt hinder, som försvårat
eller omöjliggjort personens fortkomst. I våra dagar
är detta ej längre förhållandet. Den närsynte kan
lika väl som hvarje annan göra karriär, men hans
närsynthet, för så vidt denna beror på nedärfdt
anlag, kommer att tagas i arf af hans afkomlingar,
något som återigen kan bidraga därtill, att nedärfd
närsynhet kommer att blifva en vidt utbredd egenskap
inom vissa samhällsklasser.»

Af hela den förgående framställningen framgår således
med all önskvärd säkerhet, att rudimentära organ eller
organdelar äro all organisk utvecklings nödvändiga
och oundvikliga följeslagare.

Men det är ej blott den organiska utvecklingen
som efterlämnar dylika kvarlefvor såsom minnenkulturella, det sociala, det moraliska, det kyrkliga,
på alla områden, som öfverhufvud hafva en historia,
skrifven eller oskrifven, skola vi kunna påvisa mer
eller mindre utplånade, förbrukade eller föråldrade
af sitt förlopp -- på alla lifvets områden: på det
det kulturella, det sociala, det moraliska, det kyrkliga, 
på alla områden, som öfverhufvud hafva en historia, 
skrifven eller oskrifven, skola vi kunna påvisa mer 
eller minre utplånade, förbrukade eller föråldrade
rester af förr i tiden lifskraftiga och användbara
element. Massor af våra sedvänjor, ceremonier,
talesätt, ur hvilka innehållet för länge sedan
flyktat och endast formen kvarstår, skulle kunna
anföras som bevis.

Blott några få exempel ur det stora förrådet!
Samtidens främste fornforskare, Oscar Montelius,
har på ett rikt material visat, huru det mänskliga
arbetets alster, dess olika former eller typer lyda
samma lagar som behärska den organiska världen,
huru den ena typen, liksom den ena växt- eller
djurarten, utvecklat sig ur den andra. Då under
loppet af en dylik utveckling en eller annan detalj
å en industriprodukt på grund af förändringar, som
inträffat med afseende på sättet för dess användning,
blifvit onödig eller obekväm, händer det ofta, att
denna detalj i stället för att utan vidare utelämnas
vid tillverkningen


Fig. 264-267. <i>Diligensens utveckling till järnvägsvagn</i>. 
Fig. 264. Engelsk järnvägsvagn från år 1825 (den äldsta 
för persontrafik). Fig. 265. Österrikisk järnvägsvagn
från år 1840. Fig. 266, 267. Två af de äldsta för de 
svenska statsbanorna beställda järnvägsvagnarna, gjorda 
i Tyskland kort efter midten af 1850-talet: 266 Första 
klass; 267 Första och andra klass (efter Montelius).

-- såsom man enligt dogmen om den mänskliga viljans
frihet skulle ha skäl att antaga -- fastmera kvarstår
under flera eller färre typgenerationer i form
af ett så att säga omedvetet ornament, innan den
småningom försvinner. En dylik prydnad är gifvetvis,
såsom Montelius framhållit, i själfva verket ingenting
annat än ett rudiment, en rest af en fordom praktiskt
användbar beståndsdel af föremålet. Jag hämtar ur ett
af Montelii arbeten ett synnerligen genomskinligt
fall på ett dylikt rudimentärt organ hos en modärn
och högt utvecklad industriprodukt.

Då man började att för persontrafik använda järnvägar 
med lokomotiv, gjordes järnvägsvagnarna lika de vanliga 
diligenser, som man begagnade på landsvägarna. Fig. 264 
visar en af de järnvägsvagnar, som användes, då år 1825 
den första järnbanan för persontrafik i England öppnades. 
Man utgick från den närmast till hands liggande förebilden 
och gaf vagnen samma form som diligensen med tre stora 
fönster på hvardera sida: ett i midten på dörren mellan de 
två andra, som äro nedtill afrundade, så att alla tre
fönstrens underkant bildar en båge, motsvarande den
som begränsar vagnen undertill. 
Snart insåg man fördelen af att hafva större vagnar
och gjorde sådana med tre kupéer (fig. 265); men
hvarje kupé för sig betraktad liknar fortfarande
den gamla diligensen, liksom denna starkt buktig
men hvilande på ett gemensamt underlag. Af den
gamla diligensbotten är emellertid ej annat kvar
än en stark list på vagnens utsida, hvilken list
numera ej är något annat än en prydnad. Fönstren äro
fortfarande den gamla diligensens. Diligenstypen
är sålunda alltjämt fullkomligt omisskännlig. Den
å fig. 266 afbildade vagnen, en af de första som
rullade på de svenska statsbanorna, är mycket lik
den förra, men dess bredsidor ha blifvit plana; de
sakna således de tre buktiga ytorna, som på de äldre
vagnarna betecknade de tre särskilda kupéerna. En list
har emellertid fortfarande glömt sig kvar såsom ett
minne af den gamla typen, och fönstren hafva ännu sin
rundade form. På den i fig. 267 framställda vagnen har
den bågformiga listen alldeles försvunnit och andra
klasskupéerna ha antagit modärn form, medan första
klassen mera konservativt ännu bevarat diligensminnet
i fönstrens rundade form. Nu har äfven denna klass
reformerats och gjort sig af med den sista kvarlefvan
från diligenstiden.

Talrika och typiska rudimentära organ kunna
påvisas på det språkliga området. Redan Darwin har
jämfört de rudimentära organen med de inom talrika
språk förekommande bokstäfver, hvilka stå kvar i
skriftspråket men ej längre uttalas.

På den religiösa kultens område äro hithörande fenomen
af lätt insedda skäl mycket vanliga. Nordiska Museets
styresman, Bernhard Salin, som gjort hithörande frågor 
till föremål för ingående undersökningar, har benäget 
meddelat mig följande. I en landtkyrka i Danmark brukade 
sedan gamla tider de kyrkobesökande regelbundet göra en 
bugning, då de passerade förbi ett bestämdt ställe i 
kyrkan. Vid en för någon tid sedan företagen restauration 
upptäcktes under den puts, som beklädt kyrkans innerväggar, 
just på det ifrågavarande stället en -- madonnabild!

Gifvetvis erbjuder olika tiders klädedräkt flera
exempel på delar, som förlorat sin ursprungliga
betydelse. Jag erinrar här om den stickning och de
knappar, som finnas nära nedre kanten af ärmarna å
flertalet modärna herrockar. De representera gifvetvis
ett sista minne af det uppslag, som på 1700-talet ej
saknades å någon finare mansrock.

Slutligen blott ännu ett drastiskt exempel från
ett helt annat område! I sina »Tankar och minnen»
omtalar Bismarck, huru han under sin vistelse i S:t
Petersburg 1859 företog med den till hofvet hörande
societeten i sällskap en promenad i sommarträdgården
mellan Paulspalatset och Nevan. Kejsaren fäste
sig då vid, att en soldat stod på post midt på
en gräsplan därstädes. När soldaten på frågan,
hvarför han stod där, ej kunde gifva annat besked,
än att han gjorde så på befallning, lät kejsaren
genom sin adjutant höra efter på vakten, men fick
ej heller där annan upplysning än att denna vaktpost
utsattes både vinter och sommar. Anledningen kände man
icke. Saken dryftades vidare vid hofvet och kom äfven
till tjänstepersonalens kännedom. Då anmälde sig en
gammal pensionstagare och uppgaf, att hans far vid
ett tillfälle i sommarträdgården sagt till honom,
då de gingo förbi skiltvakten: »Där står han ännu
och vaktar blomman. 
Kejsarinnan Katarina fann en gång på denna plats
ovanligt tidigt på året en snöklocka och befallde,
att man skulle laga, att den ej blef bortplockad.»
Denna befallning verkställdes på det sätt, att man
utsatte en skiltvakt, som sedan stått där år efter
år. Alltså: ännu efter mera än ett halft sekel stod
skiltvakten kvar som ett sannskyldigt organ utan
funktion! Och om vi leta riktigt allvarligt kunna vi
måhända på mycket närmare håll påträffa flera dylika
funktionärer utan funktion.

De resultat, den föregående undersökningen lämnat,
kunna sammanfattas sålunda. Förekomsten af rudimentära
organ, lika allmänna på det organiska som på det
kulturella området, blir begriplig <i>endast</i> under
förutsättningen, att en förändring, en utveckling ägt
rum; endast så kan den disharmoni mellan funktion
och konstruktion, som närvaron af rudimentära
organ innebär, vinna en fullt tillfredsställande
förklaring. Äfven ifall ej andra vittnesbörd
funnos vore de rudimentära organen ensamt fullt
tillräckliga att ådagalägga för alla, som <i>vilja</i> se,
att människan ej fullfärdig framgått ur en skapares
hand utan liksom sina medvarelser är produkten af
en utvecklingsföreteelse. 
<b>VII.</b>

<h1>HJÄRNAN.</ha>

<b>R</b><sc>edan</sc> i ett föregående kapitel ha vi lärt känna,
att människans hjärna erbjuder en betydelsefull
illustration af den biogenetiska grundlagen:
vår hjärna undergår under fosterlifvet en rad
förändringar, som till sina väsentliga drag
motsvaras af stadier, på hvilka hjärnans utbildning
hos djuren afstannat. Särskildt kunde vi fastslå
det beaktansvärda faktum, att från fiskarna till
däggdjuren stora hjärnan blir allt mäktigare, blir
större och mera komplicerad i förhållande till
de öfriga hjärndelarna. Vi erinra oss vidare, att
hjärnans tilltagande utveckling äfven på geologisk
väg är påvislig, således är en historisk företeelse
samt slutligen att denna hjärnans utbildning
når sin höjdpunkt hos en af lifvets yngsta men
just på grund af denna högsta utbildning högsta
produkter: människan. Som nu inom samma djurgrupp
i regeln tillväxten af ett organs volym och af
dess funktionsförmåga följas åt, så kunna vi af
ofvan påpekade fakta med stor trygghet draga den
slutsatsen, att stora hjärnans funktionsförmåga under
världsåldrarnas lopp blifvit betydelsefullare, och att
den når sin höjdpunkt hos nutidens människa. Slutligen
erinra vi ånyo därom, att vår nuvarande kunskap om
kroppens byggnad äfvensom tallösa experiment samt
iakttagelser vid sjukbädden samstämmigt ådagalägga,
att det är hjärnan, som är det materiella underlaget
för själsverksamheten.

Redan långt innan experiment eller anatomisk
undersökning skapat ett solidt underlag för denna
uppfattning, hade den uttalats och omfattats af
flera forskare. Än betraktades hjärnan i sin helhet,
än en viss hjärndel, t. ex. den redan förut omtalade
tallkottkörteln, såsom själens säte, än ansåg man,
att »hjärnan afsöndrade tankarna på samma sätt som
lefvern gallan». Den förste, som sökte på vetenskaplig
grund uppbygga läran om hjärnan som själsverksamhetens
underlag, var den framstående hjärnanatomen Frans
Josef Gall (född 1758, död 1828). Han visade, huru
inom djurvärlden hjärnans utbildning alltid står i
direkt proportion till intelligensens styrka. Gall
delade »själskraften» i ett antal skilda, af hvarandra
oberoende förmögenheter eller egenskaper samt förlade
dessa till olika delar af hjärnan. Han föreställde
sig, att de olika själsegenskapernas organ vore
belägna på hjärnans yta inom vissa skarpt begränsade,
större eller mindre områden. Han antog 27 sådana
själsegenskaper med motsvarande antal hjärnorgan;
sålunda talade han om hjärnorgan för barn- och
föräldrakärlek, för vänskap, mordlust, färg, språk,
kvickhet, gudsfruktan o. s. v. En särskildt 


stark utveckling af hvarje sådan drift, anlag
m. m. skulle motsvara en särskildt stark utbildning
af hjärnorganet i fråga d.v.s. af vissa delar å
storhjärnans yta, hvilka som utbuktningar skulle höja
sig öfver den öfriga hjärnans nivå. Men som hjärnan
inverkar på hufvudskålens form, skulle hjärnans
upphöjningar mer eller mindre tydligt förråda sig
genom upphöjningar 

<img r>Fig. 268 a.</img>

(utbuktningar) å motsvarande
ställen af hufvudskålens yttre. De olika starkt
utbildade ojämnheterna, knölarna och fördjupningarna
å hjärnskålens yta vore således uttrycket för en
starkare eller ringare utveckling af vissa själsegenskaper,
drifter, begär. Till följd häraf skulle man
genom undersökningen af hufvudskålens yttre kunna
fastställa en persons karaktär och begåfning på skilda
områden. Ännu ser man ofta både i våra anatomiska
samlingar och i privatägo kranier, hvilkas yta är
indelad i olika fält, som enligt Gall's 


<img l>Fig. 268 b. Kranium med beteckningar efter <i>Gall's
frenologiska system</i>;  a kraniet sedd från sidan, b
framifrån. Organ för 4 lokalsinnet, 6 färgsinnet, 7
tonsinnet, 8 talsinnet, 10 språksinnet, 12 vänskapen,
14 mordsinnet, 18 fåfängan, 22 kvickheten, 24
godmodigheten, 25 sinnet för teosofien, 26 för
framställningsförmågan o. s. v. (efter Klaatsch).</img>





system beteckna läget för vissa egenskaper (fig. 268).
Den utomordentliga praktiska nytta och vidsträckta
användning, som frenologien — så benämndes den af 
Gall och hans skola utbildade läran — gifvetvis
skulle äga för pedagogen, domaren m. fl., gjorde den
på sin tid till en modevetenskap. Det blef ett mycket
omtyckt och pikant sällskapsnöje att med ledning af
ett sådant »frenologiskt hufvud», som här afbildas,
komma underfund med sin nästas själsegenskaper och
svagheter, och ännu i vår tid är tron på frenologien
och dess adepter ingalunda fullkomligt utdöd.

Inom vetenskapens råmärken är den det emellertid för
länge sedan. Alldeles frånsedt att de af frenologerna
antagna själsegenskaperna ej vore likvärdiga, enär
somliga äro rent metafysiska, andra ha afseende på
passionerna och åter andra stå i direkt sammanhang med
sinnesförnimmelser; frånsedt äfven den omständigheten,
att somliga äro förlagda till kraniedelar, som
sakna motsvarande hjärndelar, framgår orimligheten
af frenologiens praktiska tillämpning redan däraf,
att hufvudskålens yttre relief, dess yttre ojämnheter
alldeles ej äro trogna afbilder af hjärnans.

Ha således frenologien och de med denna som
utgångspunkt dragna slutsatserna numera endast
historiskt intresse, betecknar den dock i <i>en</i>
riktning ett stort framsteg, enär den häfdat, ej
blott att stora hjärnans yta är själsverksamhetens
viktigaste underlag, utan ock att dess olika delar
ej äro själsligt likartade. Det har också visat sig,
att enstaka af Galls påståenden voro grundade på
riktiga iakttagelser.

Alla nyare undersökningar öfverensstämma nämligen
däruti, att ej hjärnan i sin helhet är organet för
själs verksamheten i egentlig mening, utan att detta
blott är <i>stora hjärnan</i>, medan hjärnans öfriga delar ej
äro af <i>direkt</i> betydelse för denna verksamhet. Dessa
senares uppgift är väsentligen att oberoende af
medvetande och vilja reglera en mängd förrättningar,
som äro af genomgripande betydelse för att hålla
de viktigaste lifsfunktionerna vid makt samt att
sätta storhjärnan i förbindelse med nervsystemets
öfriga delar.

Genom många försök på djur och talrika iakttagelser
på människor, hvilkas hjärna genom olycksfall
skadats, har dessutom till fullo ådagalagts, att
ej hela storhjärnan kan betraktas som sätet för
själslifvet, utan att detta är beläget blott å dess
yta, i storhjärnans s. k. barksubstans. Redan med
obeväpnadt öga kan man på ett snitt genom storhjärnan
skilja på en yttre (grå) barksubstans och en inre
(hvit) märgsubstans. Vid granskning af detta snitt
under mikroskopet finna vi, att, medan den yttre
substansen består både af nerv- (ganglie-) celler
och de därifrån utgående nervtrådarna, ingå i den
inre substansen ej några nervceller utan endast
trådar. Vi hafva således synnerligen goda skäl att
antaga, att, då den grå substansen är sätet för de
centrala funktionerna, det just är nervcellerna,
som äro dessa styrande organ. Medelst nervtrådarna
träda de i förbindelse dels med hvarandra dels med
kroppens olika organ.

Redan i det föregående hafva vi påpekat, att
hos människan stora hjärnans yta ej är slät utan
genomdrages af en stor mängd fåror, som skilja
vindlarna från hvarandra. Huru mycket dessa fåror
och vindlar än växla från den ena människan till den
andra förete de likväl vissa bestämda  
grunddrag, som sätta oss i stånd att på 
olika hjärnor återfinna samma bestämda 
hufvudfåror och samma bestämda af dem 
begränsade vindlar. Den förut omtalade 
grå hjärnsubstansen med sina nervceller 
bekläder således dessa vindlar. Det är 
nu, som redan nämndts, till fullo fastslaget, 
ej blott att det är denna barksubstans som 
bildar underlaget för själslifvet, utan ock 
att de olika partierna, de  olika »barkfälten» 
ha olika uppgifter att fylla eller med andra 
ord, att hjärnans olika regioner ej äro 
själsligt likvärdiga. Fastmera äro vid uppkomsten 
och bearbetningen af olika sinnesförnimmelser,
äfvensom vid storhjärnans inverkan öfverhufvud
på kroppens funktioner olika delar af storhjärnan
verksamma. Kortligen: olika delar äro centra 
för olika arter af medveten verksamhet, både af 
förnimmelse och af rörelse. Sålunda har det blifvit 
ådagalagdt, att i hjärnans nackregion finnes ett område,
hvars förstöring upphäfver alla synförnimmelser,
ehuru ögat kan vara fullkomligt friskt. På samma sätt
kan påvisas, att hörseln är bunden vid  storhjärnans 
tinningdel, lukten vid dess nedre yta, känselsinnet 
(känselförnimmelserna) vid öfre pann- och främre 
hjässdelen (fig. 269) Vidare är det ådagalagdt, att, 
då en skada drabbar sistnämnda delar, inträder jämväl 
förlamning af ansikte, armar och ben. Man har försökt 
att inom detta område bestämma de delar af hjärnbarken,
hvilka hänföra sig till de olika muskelgrupperna;
sålunda är det bevisadt, att en del behärska
uteslutande ansiktsmusklernas rörelser, en annan
armarnas o. s. v. På samma gång den sjuke i följd
af skadan blir förlamad, blir han således ock
känslolös. Eller med andra ord: den del af hjärnans
bark, vid hvilken känselförnimmelsen är bunden,
sammanfaller — åtminstone i det närmaste — med den,
som står i omedelbart förhållande till

<img l>
Fig. 269.   A. Utsidan af stora hjärnans högra hemisfär med hjärnbarkens sinnesområden för syn, känsel och hörsel (de punkterade ytorna);  FR Rolandos fåra;  FS Sylvius fåra. — B. Vänstra hemisfärens insida med områdena för syn, känsel och lukt; FG <i>fissura calcarina</i>. Känselområdet sammanfaller i det stora hela med hjärnbarkens motoriska områden, hvilka behärska muskelrörelserna (efter Flechsig).
</img>


kroppens under viljans inflytande skeende
rörelser. För att detta skall vara möjligt, måste
gifvetvis hudens känselnerver sluta i hjärnbarken
på ungefär samma ställen, från hvilka nervbanorna
till kroppens muskler utgå, liksom de förut omnämnda
centra för syn, hörsel och lukt genom nervbanor stå
i förbindelse med motsvarande sinnesorgan.

Ehuru undersökningar rörande denna »lokalisation» af
skilda sinnesförnimmelser och af rörelsecentra å vår
hjärna ej ännu gifvit fullt entydiga resultat — ehuru
begränsningen och arten af några af dessa centra ännu
äro föremål för en liflig debatt skattas dock allmänt
betydelsen af den inblick i hjärnans verksamhet vi
redan vunnit genom dessa undersökningar, med rätta
synnerligen högt. De korta antydanden rörande denna
fråga, hvilka här gifvits, hafva endast haft till
uppgift att lämna en allmän orientering rörande ett
sakförhållande, som är af grundläggande betydelse
för föreliggande undersökning och till hvilket vi
nu öfvergå.

Som af en blick på de medföljande bilderna
(fig. 269) framgår står endast omkring en tredjedel
af storhjärnans yta i direkt förbindelse med
nervbanor, hvilka leda sinnesintryck till hjärnans
bark, eller hvilka leda från denna till kroppens
rörelseapparat. Hvilken uppgift ha då de återstående
två tredjedelarna, som stå i förbindelse hvarken med
känsel- eller rörelsenerver, som således hvarken kunna
vara sinnes- eller rörelsecentra? Redan för länge
sedan hade man ansett sig hafva skäl att förklara
dessa två tredjedelar af hjärnbarken som underlaget
för den högre själsverksamheten. Företrädesvis den
tyske psykiatern och hjärnanatomen Flechsig har
genom en rad undersökningar närmare utarbetat
denna uppfattning och betecknat dessa den
egentliga psykiska verksamhetens organ som
<i>associationscentra</i>. Ehuru berättigade anmärkningar
riktats emot lokalisationsläran i dess helhet
och särskildt mot Flechsigs associationscentra —
Flechsig själf har några gånger ej oväsentligt
modifierat sina uppgifter —, så torde dock äfven
motståndarna vara villiga att medgifva, att såväl
anatomiska som kliniska iakttagelser med bestämdhet
styrka det faktum, att en viss lokal arbetsfördelning
i storhjärnans bark har sin giltighet äfven för
de högsta själsfunktionerna. Så mycket är i alla
händelser fastslaget, att i hjärnan existera skilda
sinnes- och associationscentra — äfven om man kan
tvista om deras antal och utsträckning.

Människohjärnans associationscentra gestalta sig
enligt Flechsigs undersökningar i sina hufvuddrag på
följande sätt.

Associationscentra hafva, såsom antydts,
till uppgift att förbinda (»associera») de af
sinnescentra gjorda sinnesförnimmelserna. Flechsig
har nämligen påvisat, att nervbanor ur skilda
sinnescentra, t. ex. ur känsel- och syncentrum,
sammanträffa i associationscentra, hvaremot
direkta förbindelser mellan olika sinnescentra ej
iakttagits. Associationscentra stå ej direkt utan
blott indirekt, nämligen förmedelst sinnescentra,
i förbindelse med kroppens öfriga delar.

Medan sinnescentra å hjärnbarken utmärkas genom en för
hvar och en af dem karaktäristisk mikroskopisk byggnad
är associationscentras struktur mera likartad. Vidare
är det betydelsefullt, att flertalet nervtrådar i
associationscentra bli fullt utbildade först efter
barnets födelse, medan 

sinnes- och rörelsecentra till större delen äro
fullfärdiga redan hos det nyfödda barnet. Det
hör, smakar, känner, men det är ej i stånd att
förbinda, »associera» dessa sinnesförnimmelser med
hvarandra. Denna själsliga ofullkomlighet finner
alltså sin motsvarighet i hjärnbarkens beskaffenhet:
förbindelsen mellan de enstaka sinnescentra
medelst associationscentra saknas ännu. Men redan i
andra månaden börja nervbanorna, hvilka leda från
sinnescentra till associationscentra, att blifva
färdigbildade, och därigenom fullkomnas småningom
barnets psykiska verksamhet.

Talrika erfarenheter vid sjukbädden tala
likaledes till förmån för denna Flechsig's
lokalisationslära. Sålunda uppträda själsrubbningar
af skilda slag vid sjukliga förändringar (skador,
tumörer) i associationscentra.

Flechsig skiljer på tre dylika associationscentra:
det främsta intar panndelen, det bakre och
största hjäss-, nack- och tinningdelen och det
mellersta ligger emellan de två förstnämnda
(fig. 269). Dessa centra äro i psykiskt afseende
ingalunda likvärdiga. Redan deras olika läge i
förhållande till de olika sinnescentra måste
ju betinga olikheter, i det att det bakre
associationscentrum är inskjutet mellan syn-,
hörsel- och känselcentra, medan det främre ligger
mellan känsel- och luktcentra, det mellersta mellan
hörsel-, lukt- och känselcentra. Utan att i detalj
kunna redogöra för de olika själsfunktioner, Flechsig
tillskrifver de af honom urskilda associationscentra,
må här blott anföras, att vi enligt Flechsig vid
sjukliga förändringar å det stora bakre centrum
förlora bl. a. förmågan att rätt benämna och i vissa
fall äfven rätt tyda med syn och känsel uppfattade
föremål — således att förbinda våra åskådningar med
ord — och därmed ock gåfvan att bilda oss riktiga
totalföreställningar rörande den oss omgifvande yttre
världen. Vid skador å det främre centrum däremot
förlorar den sjuke »föreställningen af sitt eget
jag, såsom ett handlingsdugligt väsende»; af andra
fysiologer betecknas detta centrum direkt såsom
organet för det abstrakta tänkandet. Flera forskare
hafva fastställt, att vid den progressiva paralysien,
som kännetecknas af en intensiv själsförslappning,
i första hand hjärnans panndel angripes af
degeneration. Uttryckligen framhåller Flechsig,
att »vid de mera komplicerade själsfunktionerna
väl alla associations- och sinnescentra samverka,
enär de genom tallösa nervtrådar stå i samband med
hvarandra. Den största delen af mänskliga storhjärnan
består i själfva verket af intet annat än millioner
väl isolerade ledningar, som tillsammans äro tusentals
kilometer långa.» »Vår intelligens är en komplicerad
abstraktion ur en ofantligt stor summa af enstaka
funktioner, som genom sinnenas och musklernas
verksamhet småningom under årens lopp förvärfvas.»

Bland rent anatomiska förhållanden, som stödja
Flechsig's lära, väljer jag här följande. Vid en
direkt jämförelse mellan en buschmans hjärna och
den af den store matematikern Gauss visade det
sig, att rörelse- och sinnescentra hos båda äro af
samma beskaffenhet. Däremot äro associationscentra
hos den senare mycket mera komplicerade än hos
den förre. I detta fall — och flera dylika kunde
anföras — bekräftar således den anatomiska jämförelsen
Flechsig's uppfattning, att associationscentra måste
vara af afgörande betydelse för det intellektuella
arbetet. 


Mot denna af Flechsig och hans anhängare utarbetade
lokalisationslära ha, som sagdt, framförts
anmärkningar både i detaljfrågor och rörande de
allmänna synpunkterna. Sålunda har det påvisats, att
äfven från Flechsigs associationscentra utgå en del
nervbanor till andra delar af kroppen än blott till de
andra centra. Äfven har man gjort några iakttagelser
rörande skador å associationscentra, som ej tala
till förmån för, att dessa <i>uteslutande</i> äro den högre
själsverksamhetens organ lika litet som sinnescentra
skulle fullständigt sakna denna verksamhet. Wundt
antager därför en funktionernas »relativa
lokalisation» och en funktionell växelverkan.

Ha vi således säkerligen att vänta oss af framtida
undersökningar modifikationer i vår uppfattning
af lokalisationen af de olika själsfunktionerna
å storhjärnans bark, så är dock, äfven om denna
lokalisation skulle visa sig ej vara så skarpt
genomförd som Flechsig vill, redan nu konstateradt,
1)att vissa barkområden hafva en i viss mån skiljaktig
verksamhet, att här råder en arbetsfördelning; 2)
att vissa områden hafva speciell andel i den högre
psykiska verksamheten, samt 3) att detta alldeles
särskildt gäller om panndelen eller »pannhjärnan»,
som bevisligen är synnerligen rik på de för
associationscentra utmärkande nervbanorna.

Den jämförande anatomien, kombinerad med det
fysiologiska experimentets resultat, lär oss,
att storhjärnans betydelse är större hos högre än
hos lägre djur. Under det att förlusten af hela
storhjärnan hos lägre ryggradsdjur ej upphäfver
förmågan att på vanligt sätt utföra gröfre rörelser,
medför hos däggdjuren förstörelsen af begränsade delar
å rörelsecentrum blott snart öfvergående förlamningar,
medan hos människan en sjuklig förändring af äfven
jämförelsevis mindre barkpartier ofta har lifslång
lamhet till följd. Man vet, att alla rörelse- och
många känselfunktioner kunna utföras af de »lägre»
hjärndelarna, d. v. s. andra än storhjärnans bark. Men
ju högre upp på djurskalan man kommer, desto mera
tages vid hjärnverksamheten storhjärnans bark i
anspråk. Människan har i detta afseende uppnått
ett skede, å hvilket flera af de ifrågavarande
förrättningarna ej längre kunna utföras utan
hjärnbarkens medverkan. Hos öfriga däggdjur anträffas
alla möjliga öfvergångsstadier.

I rent materiellt, således i anatomiskt afseende
uppenbarar sig denna olikhet genom olika utveckling af
hjärnbarkens olika delar. Ännu känna vi visserligen
ej tillräckligt <i>alla</i> de olika delarnas funktionella
betydelse för att kunna jämföra dem hos olika
arter. Men rörande åtminstone en del är denna fullt
klar, nämligen rörande pannhjärnan. Dennas utbildning
tilltager i allmänhet märkbart från lägre till
högre däggdjur. Medan pannhjärnan ännu hos rofdjuren
äfvensom hos halfaporna (fig. 270) blott representeras
af den främsta hjärnspetsen, är densamma mycket
mera utbildad hos aporna (fig. 271), ännu mera hos
de människolika aporna (fig. 272), hvilka i sin tur
öfverträffas af människan, där pannhjärnan utgör 30—40%
af storhjärnans yta (fig. 273). Och det torde kunna
anses vara fastställdt, att hos människan särskildt
stark utbildning af pannhjärnan ofta åtföljes af
ovanligare själsegenskaper, medan abnormt liten
pannhjärna tämligen regelbundet kännetecknar den
intellektuellt underlägsne. 

<img l>
Fig. 270. Hjärna af en <i>halfapa</i> (Lemur mongoz),
uppifrån och från sidan.
</img>

I detta sammanhang har en af samtidens förnämsta
hjärnanatomer, Edinger, fäst uppmärksamheten på,
att ansiktstypen af ett jämförelsevis stort antal
betydande män gör intryck af att de som barn hafva
lidit af hydrocephalus (hjärnvattusot: en sjukdom, 
framkallad af en under fosterlifvet börjande abnormt
stor samling af hjärnvätska, som medför en förstoring
af hjärnskålen), men att denna åkomma sedermera under
uppväxten försvunnit. Enligt Edinger kan man antaga,
att, ifall hydrocephalus i sin lindrigare form öfvergår
till hälsa, hjärnans tillväxt möter mindre motstånd i
den genom den föregångna sjukliga processen utvidgade
hjärnskålen än under fullt normala utvecklingsförhållanden.
Såsom bevis för riktigheten af denna sin uppfattning anför
Edinger, huru den berömde musikern Rubinsteins mäktiga 
hufvudskål vid obuktionen visade tydliga tecken på en
gammal rakitis, att Cuvier, som hade en mycket tung hjärna,
i sin ungdom var hydrocefalisk, hvilket också varit 
förhållandet med den snillrike Helmholtz. Naturligtvis,
tillägger Edinger, äro ej alla intellektuellt högt
begåfvade människor botade hydrocefaler, lika litet 
som hvarje läkt hydrocephalus är åtföljd af pannhjärnans 
högre utbildning.

En särskild uppmärksamhet har sedan länge den
omständigheten ådragit sig, att den undre
pannvindeln hos aporna ej är utbildad eller åtminstone
är mycket svagare än hos människan; de människolika
aporna uppgifves dock stundom vara äfven i detta
afseende bättre utrustade. Som nu allmänt erkännes,
att denna del af hjärnan är »talcentrum», så inse
vi utan vidare, huru denna människans mest specifika
förmåga, talets gåfva, står i uppenbart samband med
utbildningen af denna förmågas materiella underlag.

Med afseende på pannhjärnan är således motsvarigheten
mellan organ och själsfunktion påtaglig. Men utan fara
för principiella misstag kunna vi gå ett steg längre
och påstå, att hos alla däggdjur (äfven hos aporna)
associationscentra äro jämförelsevis mindre utbildade
än hos människan.

<img r>
Fig. 271. Hjärna af <i>makak</i> (Macacus cynomolgus),
uppifrån och från sidan.
</img>


Enligt Flechsig äro associationscentra hos rofdjur
m. fl. däggdjur mycket små, hos aporna äro de lika
stora som sinnesscentra, medan de, som sagdt,
hos människan intaga omkring två tredjedelar af
storhjärnans yta. Om människans hjärna gäller detsamma
som om hennes öfriga organ: den är byggd efter samma
grundplan som hos aporna, hvilken grundplan hos
människan blifvit utförd i mycket högre fulländning.

I sammanhang härmed böra de resultat bedömas, som
erhållits ur undersökningar rörande hjärnans <i>vikt</i>
såsom ett uttryck för dess storlek.

Den jämförande anatomien lär oss, att storleken af
ett organ i allmänhet tillväxer ju lifligare och
betydelsefullare dess verksamhet blir. Som det nu
är ovedersägligt, att vår intelligens står oändligt
öfver alla andra däggdjurs, så skulle vi ju ha skäl
att vänta, att hjärnan hos oss skulle vara tyngre
och större än hos någon annan varelse. Huru härmed
förhåller sig, framgår ur nedanstående tabell, som
upplyser oss om hjärnans vikt i förhållande till
kroppen efter undersökningar, som verkställts af två
holländska forskare, Weber och Dubois.


	                             Vikten (i gram) af:                   Förhållandet
                                                                                    mellan   
	                             Kroppen            Hjärnan          hjärnans       
                                                                                    och kroppens 
                                                                                    vikt
	
 1) Jättehval ..................   74,000,000       7,000           1:10,571
 2) Grindhval ..................   1,000,000        2,511          1:     400
 3) Tumlare  ...................        53,800           512          1:     105
 4) Indisk elefant .............  3,048,000        5,443          1:     560
 5) Lejon  .....................        119,500           219          1:     546
 6) Panter .....................          27,500           164          1:     168
 7) Liten asiatisk tigerkatt ...      1,235             23,6       1:      56
 8) Orangutan: gammal hanne 73,500           400          1:     183
 8 a)   »      yngre djur ......      18,593,5        315,5        1:      58
 9) Schimpans ..................      21,090           345           1:      61
10) Babian .....................        12,000           164,5        1:      74
11) Gibbon .....................         9,500           130           1:      73
12) Markatta ...................        8,000           117            1:      69
13) Spindelapa (Ateles ater).... 1,845           126            1:      15
14) Rullapa (Cebus).............    1,290             69,5         1:      18,5
15) Ekorrapa ...................          395             23,4         1:       17
16) Man ........................       66,200         1,431           1:       46
17) Kvinna .....................      54,800         1,224           1:       45

Af dessa siffror framgår till en början, att hjärnans
storlek ej tilltar i proportion till kroppen. Fastmer
aftager hos besläktade djurformer den relativa
hjärnstorleken i samma mån som kroppsstorleken ökas,
så att de små arterna inom samma djurfamilj eller
släkte hafva en jämförelsevis större hjärna än
de stora. Detta framgår af de här valda exemplen:
hvaldjur (n:o l—3) och kattdjur (n:o 5—7).

Såsom ett tillägg till denna sats förtjänar påpekas,
att den relativa hjärnvikten under individens
tillväxt aftar ända tills maximum af tillväxten är
uppnådt. Som hjärnans tillväxt upphör tidigare än
kroppens är den relativa hjärnviktens aftagande ej
likformig. Detta belyses af följande tabell:


                                                  Vikten (i gram) af:          Förhållandet          
                                                                                       mellan hjärnans
                                                                                       och kroppens
                                                 Kroppen        Hjärnan     vikt
                                                         
Lejon, 5 veckor gammalt......       1,379          77            1:   18
  »    3 - 4 månader gammalt     13,000         163          1:   80
  »   11	»	» .................     35,600         193           1: 184
  »   fullvuxet ......................    119,500         219           1: 546


Vi fråga då: huru kommer det sig, att små djur, 
hvilka bevisligen ej utmärka sig genom mera 
omfattande intelligens än besläktade större djur, 
hafva en jämförelsevis större hjärna än de senare?

För att erhålla svar på denna fråga böra vi erinra
oss, att hjärnan ej blott är intelligensens underlag
utan därjämte har att, oberoende af allt andligt
arbete, styra, behärska och ordna äfven kroppens
alla rent materiella processer, såsom blodomlopp,
andning, körtelafsöndring, värmeekonomi m. m. Vi
kunna således påstå, att hela kroppen på sätt och vis
är representerad i hjärnan. Häraf blir en nödvändig
följd, att det större djurets omfångsrikare kropp
måste hafva mera hjärnsubstans i och för reglering
af de automatiska processerna, som gifvetvis
bli flera än i det mindre djurets kropp. Nu har
emellertid på experimentell väg kunnat påvisas,
att ämnesomsättningen ej tilltar proportionellt till
kropps<i>vikten</i> utan till kropps<i>ytan</i>. Men mindre djur
ha i förhållande till sin kropp en större yta än
större. En relativt större kroppsyta åter är i det
närmaste liktydig med en relativt större yta för
sinnesförnimmelse. Härutaf följer åter, att från
denna relativt större kroppsytan går ett relativt
större antal nervtrådar både sinnesnerver och sådana
som reglera ämnesomsättningen, in i storhjärnan,
hvarigenom denna med nödvändighet blir förstorad. På
detta sätt således skulle vi ha kommit till en
tillfredsställande förklaring af det anmärkningsvärda
faktum, att små djur hafva en relativt större hjärna
än stora.

Det är blott <i>en</i> grupp bland alla varelser som bildar
ett undantag från denna regel, och denna grupp är
den högsta af alla: Primates.

I den ofvan meddelade listan hafva de olika ap-arterna
(n:o 8—15) ordnats efter kroppsvikten. Af de där
förekommande siffrorna framgår emellertid, att här
(d. v. s. med afseende på aporna) tillkommit ett annat
moment: sålunda är dels schimpansens hjärna större
än hvad den enligt förut utvecklade synpunkter skulle
vara — hos orangutanen undanskymmer den gamle hannens
enorma kroppsökning detsamma förhållandet (jämför n:o
8 och 8 a) — dels hafva de små amerikanska aporna
en relativ hjärnvolym, som afsevärdt öfverskrider
densamma hos <i>alla</i> andra djur — jämför exempelvis n:o
7 och 15 å vår tabell!

Då således sagda djur hafva en större hjärna än hvad
kroppens storlek faktiskt kräfver hos andra djur,
kan denna omständighet ej bero på annat än en större
utbildning af de hjärnans delar, som äro centra
för de högre själsfunktionerna — ett resultat, som
fullkomligt öfverensstämmer både med de förut omtalade
undersökningarna rörande associationscentra som med
iakttagelserna rörande dessa djurs lifsyttringar. 


<img>Fig. 272. Hjärna af <i>schimpans</i> sedd uppifrån och från sidan 
(efter Flatau-Jacobsohn).</img>





<img>
Fig. 273. Hjärna af <i>människa</i> sedd uppifrån och från sidan.
</img>



<img>
Fig. 274. Några <i>halfapor</i> och <i>spökdjuret (*Tarsius).</i>
</img>



<img>
Fig. 275. Några af <i>nya världens apor.</i>
</img>



<img>
Fig. 276. Några af <i>gamla världens apor.</i>
</img>



I fullständig öfverensstämmelse med förut meddelade
fysiologiska och anatomiska observationer befinna sig
ock de resultat med afseende på människans hjärna,
som framgå ur siffrorna i vår tabell. Människans
<i>absoluta</i> hjärnvikt öfverträffar den hos alla andra
varelser med undantag af de allra störstas nämligen
elefanternas och de större hvaldjurens. Med afseende
på <i>relativ</i> hjärnvikt är människan öfverlägsen
alla äfven de minsta däggdjuren med undantag af de
små aporna; jämför n:o 13—15 med 16—17. Och detta
faktum ger oss en synnerligen viktig fingervisning
rörande det problem, vi söka lösa: människosläktets
genealogi. Trots det att människans intelligens är
absolut öfverlägsen alla andra varelsers, är hennes
hjärnvolym dock den som man har skäl antaga under
förutsättning, att människan är en medlem af samma
djurordning som ofvannämnda mindre apor! Ty hjärnans
vikt hos människan förhåller sig till de små apornas
såsom hjärnvikten hos större djur till de mindres inom
andra djurordningar. Däremot upphör öfverensstämmelsen
med andra varelser, så snart vi jämföra människans
hjärnvikt med densamma hos apor af människans storlek;
gentemot dem visar sig människan äfven med afseende på
hjärnvikten vara den mest gynnsamt utrustade. Orsaken
till sistnämnda förhållande är klar: hos människan
hafva de hjärndelar, som ej påverkas af kroppsvolymen, 
således centra för det högsta själslifvet,
utvecklats i högre grad än hos de jämnstora
medlemmarna i samma naturliga grupp — en uppfattning
som ju står i öfverensstämmelse med hvad som förut
meddelats om storhjärnans associationscentra.

Vi kunna således påvisa, huru människans själsliga
afvikelser från alla andra varelser motsvaras af
väsentliga olikheter i det materiella underlaget för
själsyttringarna. Hos djuren äro associationsfälten —
antingen de nu, som Flechsig vill, utgöra skarpare
begränsade och sammanhängande områden eller de äro på
annat sätt anordnade — ej på långt när så utbildade
som hos människan, och ju längre man följer skalan
nedåt desto mindre blifva de. Vi förstå därför ock,
att djuren ej kunna bilda så talrika associationer
som människan. Vid dressyr af hästar och hundar kan
man ju öfvertyga sig om, huru svårt det är att förmå
dessa djur att bilda nya associationer.

Människans storhjärna skiljer sig alltså från och
höjer sig öfver alla andra varelsers bland annat genom
absolut och relativ storlek, så att den öfverlagrar
alla öfriga hjärndelar, äfven lilla hjärnan. Dock
veta vi, att denna öfverlägsenhet ej är alldeles
utan inskränkningar. Såsom vi förut lärt känna,
öfverträffas människan med afseende på den absoluta
hjärnvikten af jättedäggdjuren och med afseende på
den relativa af de mindre aporna. Medan den nämnda
egenskapen, lilla hjärnans öfverlagring af storhjärnan
tillkommer alla egentliga apor, har hos halfaporna
(fig. 270) liksom hos öfriga däggdjur storhjärnans
nackparti ej hunnit den utbildning att lilla hjärnan
af detta öfverlagrats.

Inom den högsta däggdjursgruppen kunna vi urskilja
flera grader i storhjärnans utdaning, som kulminerar
hos människan. Ty medan de lägre apornas hjärna
(fig. 271) genom sin fattigdom på vindlar samt sin
mindre och tillspetsade panndel ännu företer likhet
med halfaporna (fig. 

270), öfverensstämmer de människolika apornas
hjärna (fig. 272) genom vindlarnas större rikedom
och hela anordning samt genom större och framtill
rundad panndel närmare med människans än med någon
annan varelses. Af de människolika aporna åter
är det gorillan, hvars hjärnbyggnad står människan
närmast. Men ej mindre betydelsefulla och intressanta
samt likades fullt begripliga, äro <i>skiljaktigheterna</i>
mellan en människohjärna och de högsta apornas
hjärna. Först och främst visar sig, som nämndt,
denna människans öfverlägsenhet i hjärnans relativt
och absolut betydligare storlek. I detta afseende har
den psykologiskt beaktansvärda iakttagelsen gjorts,
att skillnaden i hjärnans relativa hjärnvolym hos
människan och de högsta aporna under de tidigaste
barnåren är mycket obetydlig; först senare gör den
sig gällande. Detta förtydligas med några ur ett
arbete af Wiedersheim hämtade siffror, som angifva
den relativa hjärnvikten:


          	            2-4 års barn    Äldre individer

Människa ..........  1 : 18—16         1 : 40—35

Orangutan .........  1 : 22,3             1 : 183

Schimpans .........  1 : 25—24         1 : 75


Man har kunnat konstatera, att hos nämnda apor
hjärnans tillväxt mycket tidigare afslutas än hos
människan, där hjärnan uppnår sin största tyngd
efter det 20:de lefnadsåret. Enligt ett alldeles
nyligen offentliggjordt arbete skulle dock hjärnan
hos människan redan vid omkring 18 års ålder hafva
uppnått sin fulla vikt; en tillväxt utöfver det
20:de året skall ej vara iakttagen; från och med
60:de lefnadsåret inträder ett aftagande i vikt.

Vidare äro storhjärnans pann- och nackpartier mera
utbildade hos människan än hos de människolika
aporna, medan däremot hjässloben har ungefär samma
storlek. Med afseende särskildt på panndelens
betydelse får jag hänvisa till det föregående.

Dessa äfvensom några andra fakta, som vi här måste
förbigå, ådagalägga, att människohjärnan trots all
likhet med de människolika apornas ej, såsom stundom
uppgifves, är att betrakta som en blott och bart
förstorad aphjärna, utan har densamma förvärfvat nya
element, som ej eller blott svagt äro utbildade hos
den senare.

Redan i det föregående ha vi kommit att vidröra
skillnaden mellan människans och djurens <i>själsliga</i>
egenskaper. Att denna skillnad ej kan bestå däri,
att, såsom ofta läres, människan ensam äger förnuft,
medan djuren blott ha instinkt, är lätt att påvisa.

Särmärket för instinkthandlingar skulle enligt den
definition, som väl är den vanligaste, vara det, att
dessa utföras utan någon förut förvärfvad erfarenhet
och utan föreställning om de ändamål, som med dem
skola uppnås, och dessutom utföras väsentligen
lika af alla till samma art hörande individer;
förståndshandlingar däremot grunda sig på af enskilda
individer förvärfvad erfarenhet, hvarför de också
under likartade yttre förhållanden kunna utföras
individuellt olika. Af de talrika hypoteser, som 

sökt gifva en förklaring af instinktens uppkomst,
torde den, som bäst öfverensstämmer med erfarenheten
kunna formuleras sålunda: instinkthandlingar härledas
från förståndshandlingar, som blifvit mekaniska,
som mer eller mindre fullständigt öfvergått till
reflexverksamhet, d. v. s. till en af viljan
oberoende verksamhet; eller hvad som torde komma
på ett ut: instinkthandlingar äro nedärfda vanor,
som småningom under lifsvillkorens inflytande och
under många släktled förvärfvats. Weismann lämnar
en annan förklaring af instinktproblemet: enär
instinkthandlingarna äro nödvändiga för artens
bestånd och anpassade till lefnadsvillkoren, så
hafva de uppkommit och utbildats under det naturliga
urvalets inflytande.

Men alldeles oberoende af, hvilken uppfattning af
instinktens uppkomst framtidens forskning skall visa
vara den riktiga, kommer dock det för föreliggande
spörsmål betydelsefulla faktum oomtvistligt att
kvarstå, att ej blott djuren utan ock människan
äga instinkter, till stor del gemensamma för
båda. Jag erinrar blott om flera s. k. drifter såsom
själfbevarelsedriften, den nyföddes drift att dia o. a.

Med afseende på den förut gifna definitionen af
instinkt är att märka, att djurens instinkthandlingar
kunna, såsom genom talrika och tillförlitliga
iakttagelser blifvit ådagalagdt, gifva vika för och
modifieras af individuellt förvärfvade erfarenheter,
något som torde förutsätta tillvaron af intelligens.

Verkliga förståndshandlingar kunna således ej
frånkännas djuren; de uppträda ej oförmedladt först
hos människan. Alla för vår iakttagelse åtkomliga
fakta tala fastmera för, att äfven de mänskliga
själsförmögenheterna äro produkten af en utveckling,
och att denna utveckling i stort sedt gått hand i
hand med hjärnans. Ur naturvetenskaplig synpunkt
måste således psykologien eller läran om själen
alltid förblifva identisk med nervsystemets fysiologi,
hvarför ock naturforskaren har både rätt och plikt att
på psykologien tillämpa väsentligen samma metoder och
betraktelsesätt, som ledt den moderna forskningen till
sina lysande framgångar på flera af fysiologiens andra
gebit. Af lätt insedda skäl stöter dock den jämförande
psykologien på svårigheter, som äro främmande för
fysiologiens öfriga grenar. Det kan därför ej förvåna,
att sagda vetenskap hittills blott hunnit taga de
allra första stegen på en mycket lång väg, ej heller
att stora meningsskiljaktigheter ännu råda rörande
tolkningen af flera af denna forsknings resultat. Hvad
här kan meddelas, är ej annat än några antydanden om,
huru några af de sidor, i hvilka själsegenskapernas
olikhet hos människan och djuren bjärtast framträda,
kunna uppfattas och bedömas ur <i>biologisk</i> synpunkt.

I förbigående må påpekas, att, såsom omedelbar och
oförtydbar iakttagelse lär oss, de högre djuren röna
likartade sinnesrörelser som vi själfva, och att dessa
taga sig uttryck på motsvarande sätt. Skratt och gråt,
vissa minspel o. s. v. förekomma hos aporna under
liknande förhållanden som hos människan.

En af den modärna naturvetenskapliga psykologiens
grundläggare, W. Wundt, förfäktar den åsikten, att
djuren, försåvidt vi förmå döma, sakna förmåga af
logisk reflexion och egentlig fantasiverksamhet samt
på den grund också förmågan att <i>tala</i>. 
»Djuret kan gifva uttryck åt sina känslor, det
högre stående djuret kan i inskränkt måtto
förråda förhandenvaron äfven af föreställningar,
som stå i sammanhang med känslor. Djuret äger
vissa af språkets element, liksom det äger vissa
medvetandets element, som kunna tjäna till underlag
för intellektuella funktioner — men språket själft
äger det ej. Hos de högre djuren saknas i allmänhet
ej de anatomiska förutsättningarna för språket;
talorganens artikulationsförmåga torde hos många
vara tillräckligt utbildad för att kunna åt tankarna
gifva ett förnimbart uttryck, ifall det ej vore
tankarna själfva, som saknades. På frågan, hvarför
djuren ej tala, förblir alltså det bekanta svaret:
de ha ingenting att säga, det riktigaste.»

Trots denna låga värdesättning af djursjälen — ett
omdöme, som ingalunda delas af alla djurpsykologer
— betonar dock Wundt i fortsättningen af sin
undersökning: »Såvida vi medgifva, att vissa för
känslor och föreställningar kännetecknande rörelser
och läten äro språkets begynnelsestadier, så måste
vi också erkänna, att sådana ej saknas hos djuren,
liksom öfverhufvud deras själslif i hvarje afseende
utgör ett begynnelsestadium af människans.»

Det är också odisputabelt, att åtminstone de högre
djuren äga förmåga att genom olika ljud uttrycka olika
sinnesstämningar och vissa önskningar, att det sålunda
hos dem finnas ansatser till ett ljudspråk. Den
framstående svenske djurpsykologen Gottfrid Adlerz
klargör genom några exempel det väsentliga i denna
fråga. »Djuren använda vissa varningsskrik, signaler
och locktoner, som förstås af deras kamrater. Apor
utstöta olika skrik för olika sinnesstämningar
och framkalla därigenom samma sinnesstämningar hos
sina kamrater. Hundar skälla på många olika sätt
vid olika tillfällen, och deras gnäll, då de tigga
mat, är omöjligt att missförstå, i synnerhet som det
plägar åtföljas af ett utttrycksfullt minspel. Hvar
och en har sett, att en hund, som önskar få en dörr
öppnad, söker åskådliggöra detta genom att gnällande
och svansviftande ställa sig vid dörren och därifrån
kasta en bedjande blick på sin herre. Om han är mycket
ifrig, plägar han ytterligare förtydliga sin önskan
genom att skrapa på dörren. Om hans herre ändå ej
tycks märka hans förehafvande, plägar hunden gå fram
och stöta till honom med nosen, tydligen för att väcka
hans uppmärksamhet, och återvänder därefter till sin
dörr. Här understödes således det bedjande gnället af
miner och åtbörder, och det är mycket sannolikt, att
sådana spelade en stor roll vid språkets [eller kanske
snarare: språkens] första uppkomst, liksom de ännu
i dag i synnerligen hög grad användas af vilda raser
såsom en ersättning för talspråkets ofullkomlighet. De
första orden voro sannolikt härmningar af naturljud
eller djurläten, såsom det är fallet med vissa ännu
kvarlefvande ord af mycket hög ålder i åtskilliga
språk. Barn och vildar visa mycken benägenhet för
att benämna djuren efter deras läten, och om det
t. ex. fallit någon mera förståndig individ af våra
halfmänskliga förfäder in att genom härmande af ett
rofdjurs läte angifva för sina kamrater beskaffenheten
af en hotande fara, så skulle därmed första steget
till bildande af ett språk vara taget.»

Den <i>moraliska känslan</i> eller samvetet har väl alltid
uppfattats som ett af människans särmärken på det
själsliga området. I hvad mån vi äro 

berättigade till det antagandet, att åtminstone en
begynnelse till äfven denna egenskap finnes hos lägre
varelser, kunna vi säkrast afgöra genom att uppspåra
denna känslas förutsättningar och uppkomst.

Ur erfarenhetssynpunkt torde det vara
otvifvelaktigt, att den moraliska känslan har sin
rot i sällskapligheten, och denna återigen är en
produkt af den sociala instinkten. Som närvaron af
denna instinkt måste vara till uppenbart gagn för
en hel del djurformer, blir densamma naturligtvis
underkastad det naturliga urvalets inverkan och
utbildas genom detta. I själfva verket anträffa vi
ock redan hos lägre djursamhällen sociala drifter af
olika slag. Inom sådana samhällen medför gemensamheten
i intressen med nödvändighet ej blott ett handlande
i gemenskap, efter en gemensam »plan», utan ock
ett den enskilda individens hänsyntagande till
öfriga samhällsmedlemmar. Talrika, väl kända och
fullt pålitliga iakttagelser ådagalägga ej blott
att en mängd djurformer, särskildt bland de högre,
äro besjälade af en mycket liflig och verksam känsla
för samhällets eller djurtruppens bästa, att de trotsa
lifsfara för att rädda nödställda samhällsmedlemmar,
utan ock att de yngre individerna straffas af de
äldre, hvilka således lämna handgripliga bevis på
ogillande af en medlems uppförande.

Hafva redan människosläktets stamfäder liksom vi
hört till de sällskapliga varelserna, så måste
redan på ett tidigt utvecklingsskede sådana den
enskilde individens handlingar, som voro gagnliga
för pluraliteten eller för truppen, samhället, folket
i dess helhet, hafva uppfattats som moraliskt goda,
medan sådana, som voro stridande mot alla eller de
flesta samhällsmedlemmarnas fördel och säkerhet,
fördömts som moraliskt dåliga. På det primitiva
utvecklingsskedet sammanföll den antisociala
handlingen med den dåliga.

Men liksom vår kropps egenskaper äro produkten af
anpassningen till lefnadsvillkoren, till lifsmiljön,
så har ock den moraliska känslan uppkommit som
en anpassning till miljön, i detta fallet till
samhällslifvet. Detta uppkomstsätt gör det ock
begripligt, hvarför under olika tider och hos olika
folkslag moralen är och varit så växlande. Liksom
det naturliga urvalet, såsom vi förut lärt känna,
ej med nödvändighet framkallar organismens absoluta
utan endast dess relativa fullkomlighet, så kan också
»moralbegreppet» alltefter den miljös beskaffenhet,
i hvilken det utvecklats, gestalta sig olika, bli
högre eller lägre utbildadt.

Slutligen vill jag i detta sammanhang erinra om
den ofta framställda uppfattningen, att en del
brottsliga, omoraliska handlingar, begångna af inom
det civiliserade samhället lefvande personer, äro
yttringar af atavismen. Liksom allmänt medgifves,
att hos enstaka individer kroppsliga egendomligheter
oförmedladt kunna uppträda, hvilka äro att anse
som arf från förfäder långt tillbaka i tiden,
skulle äfven hos somliga personer vissa antisociala
själsanlag framträda i form af omoraliska handlingar,
förbrytelser mot nästan eller samhället, hvilka
handlingar skulle kunna uppfattas såsom nedärfda från
förfäder med ännu ej eller endast svagt utbildade
sociala känslor, och hvilka själsanlag ej blifvit
undertryckta af uppfostran.

Jag behöfver väl ej uttryckligen betona, att våra
moralbegrepps betydelse för individen och samhället
på intet vis förringas därigenom, att vi erkänna 
dem vara uppkomna och utvecklade ur lägre, mindre
sammansatta själsfunktioner. Ej heller står denna
uppfattning i strid med det faktum, att det »goda»
hos nutidens kulturmänniska ej längre sammanfaller
med det enbart »nyttiga», såsom förhållandet är på
utgångsstadiet, utan att det goda numera på det högre
kulturstadiet har kommit att innehålla något annat och
mera, och att detta mera ingår som ett betydelsefullt
moment i just denna vår kultur.

Jag upprepar: ofvanstående exkursion på det psykiska
området gör ej anspråk på annat än att genom några
exempel ådagalägga, huru från utvecklingslärans
ståndpunkt äfven människans själsliga egenskaper måste
antagas hafva sin rot längre ned i varelsernas kedja.

*

VIII.

MÄNNISKAN OCH HENNES NÄRMASTE SLÄKT.

UNDER gången af vår undersökning hafva vi kommit in på 
allt mera och mera speciella organisationsförhållanden
och därvid stött på vissa egendomligheter både i
människans kroppsbyggnad och fosterutveckling, som
hon delar med aporna och särskildt med de högsta bland 
dessa, medan de ej återfinnas hos någon annan varelse. 
Detta sakförhållande leder oss med nödvändighet in på 
den ofta diskuterade och ännu oftare missförstådda och 
därför diskrediterade »apfrågan».

Den litteratur, som sysselsätter sig med frågan om 
människans ställning till aporna från naturvetenskaplig 
synpunkt, är enorm; äfven populariserande framställningar 
af densamma finnas i öfverflöd. Här vill jag blott erinra 
om, att det var tre af den modärna biologiens förnämsta 
märkesmän, Huxley, Haeckel och Darwin som genom tre 
sinsemellan rätt olikartade arbeten först invigde allmänheten 
i detta spörsmåls detaljer. Under den tid som förflutit sedan 
de åsyftade skrifterna utkommit, har, tack vare nya viktiga 
fynd och målmedvetna undersökningar, hela vår uppfattning 
af denna fråga betydligt fördjupats. Äfven om den i alla 
sina detaljer långt ifrån är löst, torde tviflen, huru 
dess principiella sida skall besvaras, inom <i>biologernas</i>
läger för länge sedan vara skingrade.

Men vi veta: frågan hör ej blott till de mest
intressanta utan ock på samma gång — ännu alltjämt! —
till de mest ömtåliga. För den skull torde det vara
af nöden att vid detta problems behandling iakttaga
mer än vanlig varsamhet och att framlägga åtminstone
några af de viktigaste fakta öfver hvilka nutidens
biologi förfogar. Och detta särskildt därför, att om
någon af mina läsare skulle finna denna undersöknings
resultat leda till konsekvenser, som stå i uppenbar
strid med föreställningar, som blifvit honom kära, eller 
med privilegierade dogmer, han måtte kunna inse, att det 
endast och allenast äro dessa <i>fakta</i>, ej undersökaren 
eller hans betraktelsesätt som komma förargelsen åstad. 
Men häraf följer vidare, att sagda konsekvenser endast 
kunna bemötas antingen med andra och bättre fakta eller 
genom att påvisa att fakta blifvit oriktigt framställda 
eller tydda.

Hafva vi i ett föregående kapitel företrädesvis behandlat 
sådana mera allmänna organisationsförhållanden, som visa 
människans öfverensstämmelse med ryggradsdjuren, respektive 
däggdjuren i allmänhet, få vi nu anledning att ingå på 
hennes intimare byggnad, att undersöka hennes särmärken 
och bedöma dessas betydelse i genealogiskt hänseende 
genom en jämförelse med de henne närmast stående varelserna. 
Och att det är aporna, 

som till hela sin kroppsbyggnad likna oss mera än
några andra, det är en gammal lärdom, åt hvilken redan
Linné förlänade uttryck, då han i sitt Systema naturae
förde människan till samma däggdjursordning (<i>Primates,
herrdjuren</i>) som apan. Huru denna likhet skall tolkas,
huru den uppkommit, är som sagdt det spörsmål, omkring 
hvilket en otalig mängd undersökningar rört sig, hvilkas 
väsentligaste resultat vi här skola söka sammanfatta.

Till en början presentera vi vårt undersökningsföremål: aporna.
som till sin kroppsbygnad likna oss mer än några andra,
det är en gammal lärdom, åt hvilken redan Linné förlänade
uttryck, då han i sitt Systea naturae förde människan till 
samma däggdjursordning (primates, herrdjuren) som apan. 
Huru denna likhet skall tolkas, huru den uppkommit, är som 
sagdt det sprösmål, omkring hviket en otalig mängd 
undersökningar rört sig, hvilkas väsentligaste resultat vi 
här skola söka sammanfatta.

Till en början presentera vi vårt undersökningsföremål: aporna.

Kännetecknande för aporna såsom helhet betraktade är,
att deras organisation blifvit särskildt afpassad
för klättring och blifvit detta i en högre grad än
hos det stora flertalet andra klättrande däggdjur,
i det hand och fot öfvats att omfatta grenar. Medan
flertalet andra klättrare hålla sig fast genom att
slå klorna i trädet, är det hos aporna fingrarna och
tårna själfva som tryckas mot grenarna, i det tumme
och stortå skilja sig från de andra fingrarna och
tårna samt böjas mot dessa. Enär finger- och tåleder
sålunda hårdt pressas mot underlaget, blifva de i
högre eller lägre grad utbredda, och klorna ombildas
i sammanhang härmed mer eller mindre fullständigt till
naglar. På grund af sin större rörlighet äro lemmarna
mindre nära förbundna med bålen utan träda friare
fram ur bålens hud än hos flertalet andra däggdjur.

I öfrigt står de olika apornas utvecklingsgrad
på mycket olika nivå. Den lägsta platsen bland
alla intages af <i>halfaporna</i> (fig. 274), en grupp,
som företrädesvis blott genom den nyss antydda
differentieringen i lemmarnas byggnad visar sig
tillhöra samma djurstam som de egentliga aporna. 
Men äfven i denna punkt hafva halfaporna ej uppnått
en lika hög utbildningsgrad som dessa, enär ej
alla tår förvärfvat naglar, utan åtminstone <i>en</i> 
tå fortfarande är beväpnad med klo. Äfven i andra
afseenden stå de mycket lägre än de egentliga
aporna: stora hjärnan har stannat kvar på ett
ursprungligare utbildningsstadium (fig. 270),
ögonen äro ej i samma grad framåtriktade, ögon- 
och tinninghålorna äro ej skilda åt genom någon 
benvägg, ansiktets bildningar mera öfverensstämmande 
med andra däggdjurs, moderkakan är byggd som hos 
vissa lägre djur, ej som hos de egentliga aporna 
o. s. v. Nedåt i djurserien hafva halfaporna 
säkerligen sina närmaste släktingar bland vissa 
insektätande däggdjur. Medan i nutiden deras 
utbredning är ganska begränsad och artantalet 
jämförelsevis ringa, hafva de under långt 
förflutna jordperioder spelat en större roll. 
Man känner nämligen från äldre tertiäraflagringar 
både i Europa och Amerika rätt talrika lämningar af
halfapor, medan de flesta nu lefvande former funnit
en fristad på Madagaskar, som under tidigare delen
af tertiärperioden ännu stod i landförbindelse med
Afrikas fastland, men sannolikt skilts från detta,
innan högre apor hunnit uppkomma.

Skillnaden mellan halfapor och egentliga apor skulle
framträda ännu bjärtare, om ej några få utdöda
och lefvande former hade att uppvisa förmedlande
egenskaper. Sålunda öfverensstämmer det på de
ostindiska öarna ännu lefvande <i>spökdjuret</i>, Tarsius
(fig. 274 X), nied de egentliga aporna beträffande
fosterorganens, skallens m. m. byggnad, medan det
i andra delar af sin organisation mera närmar sig
halfaporna. Detta bör emellertid ej uppfattas sålunda,
som om Tarsius och dess utdöda släktingar skulle vara
öfvergångsformer från halfapor till egentliga apor
i den 
mening, att de härstammade från de förra och vore
stamfäder till de senare. De nyaste undersökningarna
synas fastmera gifva vid handen, att ur Tarsius'
utdöda, föga utformade släktingar utvecklats å ena
sidan nutidens halfapor, å andra de egentliga aporna,
medan spökdjuret själft är en något ombildad afkomling
af samma stamgrupp. Som de utdöda halfapornas
hittills kända lämningar äro ganska ofullständiga, kan
gifvetvis den här framställda uppfattningen ej göra
anspråk på att vara annat än en låt vara rätt rimlig
hypotes. Skelettdelar af apor, alldeles nyligen funna
i Sydamerikas tertiärlager, blifva kanske framdeles
ägnade att kasta ljus öfver denna fråga.

De egentliga aporna har man sedan gammalt uppdelat i
två stora grupper, hvilka, då de geografiskt varit och
äro fullständigt skilda från hvarandra, utvecklats
på skilda vägar. Man skiljer sålunda nya världens
apor, som bebo Central- och Sydamerika, från gamla
världens, hvilka äro utbredda öfver gamla världens
varmare delar.

<img>
Fig. 277. <i>Gibbon</i> (efter Brehm).
</img>

Ett par viktiga skiljemärken emellan dessa två grupper
hafva vi redan i det embryologiska kapitlet varit i
tillfälle att framhålla: medan hos nya världens apor i
allmänhet förekomma två moderkakor, och näsans 
skiljevägg hos dem ar bred, finnes hos gamla världens
blott <i>en</i> moderkaka och näsans skiljevägg är smal. 
Jag sade uttryckligen »i allmänhet», ty med
afseende på dessa liksom en del andra särmärken,
genom hvilka man velat afgränsa dem mot hvarandra,
finnas undantag. Förekomsten af ett större antal
kindtänder och frånvaron af en af ben bildad yttre
hörselgång äro egendomligheter, som karaktärisera
alla nya världens apor (fig. 275). I allmänhet kan
sägas, att dessa senare såsom helhet stannat på ett
lägre organisationsplan än gamla världens apor. Bland
de amerikanska aporna förekommer dessutom en grupp
(kloaporna) som saknar motsättlig tumme, således ej
har någon »hand», och hos hvilken fingrar och tår
med undantag af stortån äro liksom hos lägre djur
beväpnade med klor ej med naglar.

Genom rikare utbildning af vissa organsystem och
genom uppnående af betydligare kroppsstorlek har
den apgrupp, som tillhör gamla världen (fig. 276)
höjt sig öfver nya världens. De ledande motiven i de
båda ap-gruppernas organisation gentemot alla andra
däggdjur, halfaporna inbegripna, äro emellertid hos
båda så likartade, att deras gemensamma härkomst är
höjd öfver hvarje tvifvel, äfven om man hittills
ej funnit någon djurform, som förmår styrka sitt
stamfaderskap.

Bland det rätt stora antalet gamla världens apor
intressera oss gifvetvis närmast de <i>antropomorfa</i>
d. v. s. de <i>människolika</i> aporna. Fyra skilda former
af denna djurgrupp tillhöra nutiden: gibbonen,
orangutanen, 
gorillan och schimpansen. Våra bilder (fig. 278—283),
kopior af efter naturen tagna porträtt, gifva en god
föreställning om dessa djurs yttre.

<i>Gibbonen</i> (fig. 277), af hvilket släkte flera raser
eller arter lefva på den malajiska arkipelagens öar
och i angränsande länder, intar en något isolerad
ställning bland de människolika aporna och närmar
sig genom några egenskaper mera de lägre aporna än 
hvad som förhållandet är med de andra tre, hvarför 
han ock anses som representant för en egen grupp.

<img>
Fig. 278. <i>Orangutan</i>, gammal hanne (efter
Leutemann-Klaatsch).
</img>

Gibbonerna äro mycket mindre och smärtare än de öfriga 
samt utrustade med armar af en högst ovanlig längd:
fingrarna nå till marken, äfven när djuret står
fullkomligt upprätt. Också användas dessa armar på
ett säreget sätt. För att komma fram genom skogen
från träd till träd klättrar eller springer gibbonen
ej såsom andra apor, utan den hänger i armarna,
sätter kroppen i svängning, släpper därpå taget för
att genom luften fara hän till nästa gren, hvarpå
samma manöver upprepas — han utför alltså 

alldeles samma konststycke som en trapezakrobat. När
han däremot undantagsvis skall röra sig på marken
kan han, såsom vår bild fig. 277 visar, gå upprätt,
stödjande på hela fotsulan utan att använda armarna
som fortskaffningsredskap, såsom de öfriga aporna
vanligen göra. Berömda hafva hithörande apor,
som lefva i större eller mindre sällskap, blifvit
företrädesvis på grund af sin sonora röst: ljuden
kunna mycket väl återgifvas i noter. En gibbon
iakttogs börjamed grundtonen E och gick upp en
full oktav i halftoner, sjungande den kromatiska
tonskalan. Direkta iakttagelser på både vilda och i
fångenskap hållna djur bekräfta tillfullo det intryck,
man får af gibbonens människoliknande anletsdrag,
att han är af mildare och fredligare humör än sina
anförvanter. Han är växtätare men försmår ej heller
insekter, små fåglar, fågelägg och dyl. Frihetens
förlust öfverlefver han i allmänhet hvarken i
sitt hemland eller i Europas zoologiska trädgårdar
synnerligen länge.

<img>
Fig. 279. Denna bild liksom fig. 280 äro fotografier
af en <i>gorillahona</i>, som i sju år lefvat i Breslaus
zoologiska trädgård. Båda fotografierna äro benäget
meddelade af professor W. Kükenthal.
</img>

Den andra asiaten, <i>Orangutanen</i>, som bebor Borneo
och Sumatra, är liksom gibbonen ett träddjur,
som dock på grund af sitt från den senare mycket
afvikande rörelsesätt utvecklats i en helt annan
riktning. Kroppen är mycket större och klumpigare,
benen i förhållande till bålen kortare, medan
armarna vid upprätt kroppsställning räcka ned till
fotvristen. Det här återgifna porträttet (fig. 278)
af en gammal orang-hanne, hvilken lefvat i Leipzigs
zoologiska trädgård, visar, att han är föga skickad
till promenader på marken: han stöder sig ej på
hela fotsulan utan endast på dess ytterkant och
dessutom på knogarna. Äfven när han klättrar i träd,
använder han såväl fram- som baklemmar; hela hans satta
kroppshydda förbjuder honom att göra sådana luftsprång
som gibbonen. Den fullväxta hannen skiljer sig från
honan ej blott genom betydligare storlek — han uppnår
en längd af nära 1 1/2 meter — utan ock genom hufvudets
form, större hörntänder och oftast genom förekomsten
af egendomliga kindvalkar. Dylika olikheter
könen emellan förekomma ej hos gibbonerna. Ehuru
orangsläktet blott omfattar en art, hafva nyare
undersökningar ådagalagt, att denna art — liksom
människan — uppträder i flera, från hvarandra väl
skilda raser. I likhet med de två följande är han
vegetarian och förtär endast 

undantagsvis animaliska födoämnen. Han bygger — 
likaledes i öfverensstämmelse med sina nedannämnda 
släktingar — i träden ett konstlöst bo af grenar, 
i hvilket han öfvernattar. Hvar eller hvarannan 
natt bygges ett nytt sådant. I de zoologiska 
trädgårdarna är han ingen sällsynt men ej heller 
någon långlifvad gäst.

De två afrikanerna, gorillan och schimpansen,
skilja sig från gibbonen och orangutanen bland 
annat därigenom, att armarna äro kortare i 
förhållande till benen än hos de senare. I
sammanhang härmed står, att de, särskildt 
gorillan, äro mindre skarpt utpräglade träddjur 
än deras asiatiska släktingar. De stödja sig 
visserligen, när de gå på marken, liksom 
orangutanen på de främre lemmarna, hvaremot 
gorillan i olikhet med den sistnämnda trampar 
på hela fotsulan. 

<i>Gorillan</i> (fig. 279—281), den största af alla
nu lefvande apor, öfvergår i anseende till
axelbredd och bålens storlek vida människan,
och uppnår trots benens korthet en höjd af ända
till 2 meter. Skillnaden emellan könens fysionomi
framträder hos gorillan mycket starkt, medan hos
schimpansen denna skillnad knappast är mera markerad
än hos människan. Anmärkningsvärdt är ock, att
biridhuden mellan fingrar och tår är mycket lång,
något som vi enligt förut meddelade embryologiska
iakttagelser måste betrakta såsom ett kvarstående
på ett stadium, som människan tillryggalägger under
fosterlifvet. Olika lokalraser af gorillan bebo
skogsområden i vissa delar af Västafrika: Kamerun,
Gabon och Kongostaten österut till gränsområdet
af tyska Östafrika. Där lefver han i familjer, i
hvilka det finnes blott en enda vuxen gorillaman,
som för kommandot, en position som kan vinnas och
bibehållas endast efter mycket allvarliga strider
med rivaler. Gorillan är mera uteslutande vegetarian
än sina släktingar. Som nämndt rör han sig oftare på
marken än schimpansen, hvarvid han stödjer på hela
fotsulan; han kan gå utan användande af framlemmarna
med något större lätthet än den sistnämnda. Dessa
egenskaper stå i sammanhang med att hos gorillan
hälen är mera utvecklad och vådorna något starkare än
hos de andra människolika aporna. Någon fruktan för
ett möte med människan lär den fullväxta gorillan
ej ådagalägga, och utgör han helt säkert en mycket
allvarlig motståndare. Enligt iakttagelser på fångna
individer är han mera stridbar och mindre tillgänglig
för mänsklig kultivering än schimpansen.

Ej förr än 1847 blefvo zoologerna bekanta med
gorillan och i de zoologiska trädgårdarna är han
fortfarande en lika sällsynt som värderad gäst.

<img>
Fig. 280. Samma <i>gorilla</i> som å fig. 279.
</img>
<img>
Fig. 281. En af de största kända <i>gorilla hanar</i>;
a omedelbart efter dess död; b i uppstoppadt skick
(efter fotografier, som ställts till förfogande af 
Museum Umlauff i Hamburg).
</img>


År 1860 kom den första lefvande gorillan till
Europa och förevisades, misskänd som schimpans,
i ett engelskt menageri. Ett särskildt uppseende
väckte på sin tid (1876) en ung gorilla, som för
en summa af 20,000 riksmark såldes till akvariet i
Berlin, hvarest den lefde i öfver 16 månader. Äfven
det tiotal gorillor, som sedan sagda tid lefvat i
Europas zoologiska trädgårdar, voro ungar och afledo
efter högst ett år och några månader, sannolikt mindre
på grund af det otjänliga klimatets än på grund af
deras obändiga temperament, som tyckes ha svårt att
anpassa sig till lifvet i fångenskapen, eller ock af —
hemlängtan. Ett undantag bildar en kvinnlig gorilla,
som, omkring fyra år gammal, kom till zoologiska
trädgården i Breslau, där den lefvat i sju år och
således uppnått en ålder af omkring 11 år (fig. 279,
280). Denna, som vid omkring åtta års ålder ömsade en
del af sina tänder, hade i allmänhet ett flegmatiskt
lynne och förde en uteslutande vegetabilisk diet;
köttföda i hvarje form försmådde hon.

<i>Schimpansen</i> (fig. 282-283) är betydligt mindre än
gorillan — dock uppnår den manliga individen en höjd
af l,50 m. eller såsom det uppgifves t. o. m. 1,70
m.; armarna äro något kortare och öronen vanligen
större och mera utstående. Han är skickligare
klättrare än gorillan, något som redan en jämförande
granskning af bådas armar utvisar. Hos sådana
utmärkta klätterkonstnärer som orang och gibbon är
nämligen underarmen mycket längre än öfverarmen, hos
schimpansen äro de ungefär lika långa, hos gorillan,
hvilken i mindre grad än schimpansen är klättrare,
är öfverarmen något längre än underarmen och närmar
sig i detta afseende således människan, som uppgifvit
klättrandet som ordinarie ställflyttningsmetod
och hvars öfverarm i sammanhang härmed blifvit ännu
längre i förhållande till underarmen. Förnämligast
genom frånvaron af de höga benkammarna, som utmärka
den fullvuxna gorillahannens hufvudskål och hvilkas
tillkomstsätt vi framdeles skola studera, får
schimpansens hela 

<img>
Fig. 282. Ung <i>schimpans</i> (efter Klaatsch).
</img>
fysionomi en mildare, mera människoliknande prägel,
sådan denna tydligt framträder på den här afbildade
(fig. 283) kvinnliga representanten för sitt släkte,
hvilken under flera år lefde i Londons zoologiska
trädgård och genom sin intelligens och sitt hyggliga
uppförande tillvann sig stor popularitet i den
engelska hufvudstaden och världsrykte inom zoologien.

Ehuru schimpansen är väl känd sedan 1600-talet, och
ehuru otaliga unga djur förts lefvande till Europa,
där en liten schimpans hor till de stående om ock
kortvariga great attractions i hvarje zoologisk
trädgård — ensamt i London hafva under de sista
femtio åren lefvat omkring 50 schimpanser —, har
man i allmänhet ej lyckats hålla dem vid lif mycket
längre än ett halfår. Och dock har den på grund af
sitt fogligare lynne lättare för att ansluta sig
till människan och finna sig i hennes fordringar
än gorillan. Den här afbildade honan »Sally», den
mest berömda af hela sin släkt, lefde en längre tid
(åtta år) i fångenskap. Den framstående engelske
biologen Romanes lät genom hennes skötare anställa
en del experiment, som torde gifva vid handen, att
hon lärt sig att <i>räkna</i>, och detta oaktadt de yttre
förhållanden, under hvilka hennes uppfostran ägde rum,
måste betecknas som mindre gynnsamma. Till en början
lärdes hon att på skötarens begäran gifva honom ett,
två eller tre strån af den halm hon hade hos sig i
buren. Ingen bestämd ordning iakttogs; kom hon med
ett orätt antal halmstrån, blef hon tillbakavisad,
lämnade hon det rätta antalet, belönades hon med ett
stycke frukt. På detta sätt, säger Romanes, lärde
djuret icke blott att räkna till tre utan ock att
förbinda dessa tre siffror med deras namn. Önskade
man två eller tre halmstrån af apan, hade hon inlärts
att taga ett eller två strån i munnen tills hon samlat
ihop hela det begärda antalet. På detta sättet kunde
man vara säker på att hon verkligen räknade tills
hon kom till det önskade antalet och icke blott
tog några strån på måfå. Sedan hon således blifvit
fullkomligt säker i denna del af aritmetiken, gick
man upp till tio. Resultatet blef, att hon lärde sig
räkna fullt säkert till sex, ganska säkert till sju,
medan hon förblef osäker från åtta till tio. När man
bad henne om åtta, nio eller tio halmstrån, hämtade
hon än det rätta, än ett orätt antal men aldrig mindre
än sju eller flera än tio, så att hon tydligtvis
förstod, att det gällde ett antal större än sju,
fastän hon ej förmådde bilda sig en föreställning
om den exakta siffran. Vidare är det beaktansvärdt,
att när apan plockade upp halmstrån, såg hon ej på
sin skötare utan rakt på stråna, så att det ej kunde
vara något tvifvel om, att hon arbetade oberoende
af skötarens ansiktsuttryck, omedvetna gester eller
dylikt. Romanes anser sig ock äfven hafva bevis på,
att Sally hade en om ock inskränkt föreställning
om multiplikation. Vid sina försök att lära henne
färgernas namn tror sig Romanes ha funnit, att hon
var färgblind, en uppfattning, som bekräftats genom
iakttagelser på en annan schimpans.

Man urskiljer numera flera olika, stundom som
arter betecknade schimpansformer med växlande
färg å hår (svart eller grå) och ansikte (svart,
brunt, gulaktigt eller köttfärgadt); somliga
individer blifva under uppväxten mer eller mindre
skalliga. Schimpansens utbredningsområde sträcker sig
från västra Centralafrika österut till Tanganyika-
och Albert-Nyansa-sjöarna.

De lefva i mindre sällskap och enligt uppgift i
engifte. I motsats till gorillan förtär schimpansen
åtminstone i fångenskap förutom vegetabilisk äfven
animalisk föda.

Att en gång de människolika aporna haft en annan och
vidsträcktare utbredning än i våra dagar, bevisas af
fynd, gjorda i Europa och Indiens mellersta och yngre
tertiäraflagringar. Det mycket omtalade fyndet från
Java skola vi skärskåda i ett annat sammanhang.

Alla dessa människolika apor hafva en del viktiga
egenskaper gemensamma, genom hvilka de skilja
sig från alla öfriga apor. Af dessa egenskaper må
framhållas: högre utvecklad hjärna, förekomsten af
det maskformiga bihanget på blindtarmen, betydligare
storlek (gibbon är dock ej större än vissa lägre
apor) samt frånvaron af kindpåsar och yttre svans —
svans saknas dock äfven hos några andra apor. Äfven
om en eller annan af dessa karaktärer (saknaden af
yttre svans och af kindpåsar) kan uppträda hos de
lägre aporna, skiljes dock ifrågavarande apgrupp
genom ensemblen af dessa egenskaper från alla lägre
djur. Enär gibbonen i flera afseenden är mindre starkt
ombildad än de öfriga människolika aporna, står denna,
som redan påpekats, de lägre aporna närmare.

Men mina läsare förstå utan vidare, att dessa
karaktärer, som skilja de högsta aporna från de lägre,
tillika äro de, som förskaffat de förra sin titel
både på svenska och i den zoologiska terminologien:
de människolika, anthropomorpha, och sålunda äro de,
genom hvilka dessa varelser närma sig människan.

Genom att framhålla detta faktum förringas
naturligtvis ej betydelsen af de viktiga kroppsliga
egenskaper, hvilka skilja människan från äfven de
högsta bland aporna. Bland dessa må först påpekas
en egendomlig detalj. Ingen människolik apa, ja
ingen varelse mer än människan själf är försedd med
<i>läppar</i> i mänsklig mening -- de utgöra ett af de rätt få
människokroppen enbart tillkommande privilegierna. Med
läppar i denna mening förstå vi de bildningar,
som uppkommit därigenom, att munnens slemhinna
sträcker sig ett stycke ut på ansiktet. Läpparnas
tunna hud är röd, enär här till skillnad från den
gröfre hårbärande ansiktshuden blodfärgen skiner
igenom. Hos aporna räcker den håriga huden ända ned
till munranden, hvilken hos dem således ej begränsas
af röda läppar. Huru dessa förvärfvats hos människan,
veta vi ej. Då de som bekant spela en stor roll i
erotiskt afseende, skulle man kunna tänka sig dem

<img>
Fig. 283. <i>Schimpans</i>, hona (efter Keulemans).
</img>
uppkomma i sammanhang med de s. k. sekundära
könskaraktärerna — men detta är en lös och föga
tillfredsställande gissning.

Rörande den allmänna och lifsviktiga betydelsen af
andra egenskaper, som äro mer eller mindre specifika
för människan, råder ingen osäkerhet. Hjärnans och
hjärnskålens betydligare storlek i förhållande till
kroppen och till hufvudets ansiktsdel, de svagare
hörntänderna, ryggradens fullständiga tillpassning
till den upprätta kroppsställningen och därmed
sammanhängande förlust af stortåns motsättlighet,
benens större längd i förhållande till armarna samt
den ofullständiga hårbeklädnaden — dessa och andra
rent anatomiska egenskaper — de fysiologiska, däri
inbegripna de själsliga, kunna vi här lämna ur 
räkningen — äro äfven i den mest ensidiga anatoms 
och zoologs ögon fullt tillräckliga att tillförsäkra 
människan en plats som själfständig »familj» i det 
zoologiska systemet. Men med en sådan  inregistrering 
i ett gifvet system, med en sådan etikettering är 
naturligtvis ej mycket vunnet; den kan lika väl vara 
ett kryphål för oklarhet eller för rädslan att nämna 
en ömtålig sak vid dess rätta namn som ett uttryck 
för en verklig, fullt vetenskaplig uppfattning af det 
genealogiska sambandet mellan människan och de henne 
närstående lifsformerna. För att kunna tolka och 
uppskatta innebörden af och meningen med skillnaderna 
och likheterna mellan människan och de människolika 
aporna fordras, att vi söka göra oss reda för <i>orsaken</i> 
till dessa skiljaktigheter, för de ifrågavarande egenskapernas
tillkomstsätt och utveckling. Vår uppgift blir således 
att närmare undersöka de väsentligaste af de kroppsegenskaper, 
hvilka göra människan till människa, och jämföra dem med 
förhållandena hos aporna.

Då vår uppgift erhåller denna formulering, skulle vi
gifvetvis börja våra undersökningar med det organ,
i hvilket det specifikt mänskliga är att söka, med
hjärnan. Det särskilda intresse, som är förknippadt
med detta organ, har emellertid föranledt oss att
behandla detsamma i ett särskildt kapitel. Som
mina läsare erinra sig, kommo vi angående det
nu föreliggande problemet till det resultatet,
att människan beträffande hjärnans byggnad mera
öfverensstämmer med de människolika aporna än med
någon annan varelse.

Äfven <i>kraniets</i> uppkomst af ursprungligen skilda delar
ha vi redan skildrat i ett föregående kapitel. Vi ha
sett, huru dessa delar inom djurserien uppåt visa allt
intimare och fastare förbindelser, tills slutligen
hos däggdjuren ett fullkomligt enhetligt kranium
uppstått. Inom den högsta däggdjursgruppen, Primates,
utmärker sig kraniet för en rad märkliga egenheter.

<img>
Kranier fig. 284 af en <i>halfapa</i>, fig 285 af
<i>människa</i>, båda sedda framifrån.
</img>

Hos de lägsta Primates, halfaporna, företer det
liksom andra organsystem en nära öfverensstämmelse
med förhållandet hos lägre däggdjur, hvilken bland
annat framträder i hjärnskålens ringa utbildning
i förhållande till ansiktsdelen. Hos de öfriga
Primates visar sig hjärnskålens öfverlägsenhet öfver
ansiktsdelen därigenom, att den förra i växlande
utsträckning öfverlagrar den senare. Därmed
sammanhänger en annan viktig egenskap, absolut
egendomlig för aporna och människan: ögonhålorna
äro riktade framåt, ej såsom hos lägre däggdjur och
ännu hos en del halfapor åt sidorna, och hvardera
ögonhålan är genom en benvägg skild från den af
tuggmuskler upptagna tinninghålan, medan hos alla
andra däggdjur, halfaporna inbegripna, sagda hålor
ej äro skilda från hvarandra genom en dylik vägg
(fig. 284—285). Det är alldeles gifvet, att denna
för människan och aporna egendomliga anordning i alla
afseenden är mera fulländad än den hos halfapor och
lägre däggdjur förekommande. Ty medan hos de senare
ögat logeras i samma hålighet som tuggmuskulaturen,
har ögat hos de förra genom uppkomsten af den förut
omnämnda skiljeväggen fått sitt eget rum, där det är
fredadt för tuggmusklernas inverkan. Af synnerligen
stor betydelse för aporna och människan är dessutom
den omständigheten, att ögonhålorna och därmed
ögonen riktats framåt. Ty först härigenom blir det
perspektiviska seendet möjligt, medan hos alla djur,
där ögonen äro riktade åt sidorna, såsom förhållandet
är hos flertalet lägre, två af hvarandra oberoende
bilder å ögonens synhinna uppstå. Fråga vi åter efter
hvad som förorsakat denna uppenbara förbättring i
ögonapparaten, så torde vi ej misstaga oss, om vi
tillskrifva hjärnan förtjänsten däraf. Storhjärnan
har, som vi sett, hos Primates förstorats, hvarvid
dess tinningdel småningom vuxit ut utanför ögonhålans
bakersta parti, hvilket med nödvändighet måste ha
till följd, att hela ögat förändrar ställning, ej
mera vetter åt sidan utan tryckes framåt och inåt
mot näshålan.

Denna ögonens nya och förbättrade ställning hos aporna
och människan har dock kraft ett offer. Som ögonen
ej blott riktats framåt utan på samma gång närmare
hufvudets midtellinje, har med nödvändighet hela
näsan sammantryckts, så att detta organ småningom i
högst väsentlig grad minskats och i samma mån har dess
funktionella betydelse nedsatts. Genom storhjärnans
och ögonens högre utbildning har således hos människan
liksom hos aporna luktsinnet tillbakabildats — ett
sinne, hvilket hos flertalet lägre däggdjur, såsom
vi dagligen kunna iakttaga hos våra husdjur, spelar
en ledande roll. Att i själfva verket luktorganet
hos människan, jämfördt med flertalet däggdjur, är
rudimentärt och mycket lägre utbildadt än våra öfriga
sinnesorgan framgår redan af det faktum, att medan
på grundval af vårt hörsel- och synorgan de sköna
konsterna, musik och bildande konst, utvecklat sig,
vårt luktsinne ej utgör underlaget för någon konstart,
ty »parfymeriet» kan näppeligen göra anspråk på att
komma under denna rubrik.

Äfven i andra afseenden har hjärnans förstoring hos
Primates inverkat omgestaltande på kraniet. En blick
på förut meddelade bilder af människo- och djurkranier
upplyser oss om, huru vid hjärnskålens starkare
utvidgning hos människan den bakom nackhålet belägna
delen af nackbenet delvis ryckt ned på kraniets bas,
så att nackhålet vetter nedåt, medan hos  

flertalet däggdjur (fig. 108—110, sid. 91) ifrågavarande 
nackbensparti bildar hjärnskålens bakre vägg och nackhålet 
är riktadt bakåt. En förmedlande ställning dock med närmare
anslutning till människan intaga aporna (fig. 292—295). 

<img>
Fig. 286. Kranium av <i>gorillahanne</i>,
fig. 287 af <i>gorilla-barn</i>, fig 288 af 
fullväxt <i>människa</i>
</img>

Till de mest i ögonen fallande och därför oftast 
påpekade olikheterna mellan människan och de 
människolika aporna höra de, som gifva ansiktet 
des egendomliga och skiljaktiga karaktär. 
Närstående bilder fig. 286 och 288 visa den
väsentliga skillnad som finnes mellan en människas
och en gammal gorillahannes hufvudform. De öppna,
fritt liggande ögonhålorna och den vackert hvälfda,
rundade hjärnskålen, hvilken nästan fullständigt
öfverlagrar och liksom behärskar käkpartiet,
kontrasterar skarpt med förhållandena hos gorillan,
där hjärnskålen är belamrad med höga benkammar, 
en hjäss- och nackkam; väldiga ögonbrynsbågar 
öfverskugga ögonhålorna, hvarigenom äfven ögonen 
få ett annat, mera bestialiskt uttryck; kindbenet 
är gröfre och mera utstående och de starka käkarna 
skjuta i form af en nos långt framför hjärnskålen. 
Innan vi söka göra klart för oss orsaken till 
dessa olikheter kasta vi en blick på den tredje 
här afbildade skallen (fig. 287). Det är skallen 
af ett barn, men ej af ett människo- utan af ett 
gorillabarn. I de nyss framhållna delarna 
öfverensstämmer gorillabarnet bättre med människan 
än med sin egen fader. Hvarpå beror det då, att 
gorillan, som börjar så lefvande människolikt, 
slutligen erhåller en så föga tilltalande fysionomi? 
Svaret erhålles, om vi granska den gamla gorillans 
tänder. De hårdtuggade växtdelar, hvilka såsom 
väsentlig beståndsdel ingå i detta djurs diet, 
kräfva grofva kindtänder, medan de starka 
hörntänderna äro synnerligen värdefulla i de talrika
kalabaliker, gorillahannen har att utkämpa i främsta
rummet med rivaler om besittningen af en åtrådd hona;
Men starka och stora tänder kräfva och framkalla
för sitt hysande motsvarande starka och långa käkar,
medan den unga gorillan med sina färre och svagare
mjölktänder kan nöja sig med ett kortare och svagare,
således mera »människolikt» käkparti. För att de stora 
och tunga käkarna 

skola kunna röras med tillbörlig kraft, erfordras
starka muskler; men dessa starka muskler (tuggmuskler)
kräfva motsvarande stora vidfästningsytor:
hjärnskålens yta räcker ej längre till för detta
ändamål utan en af tuggmusklerna (tinningmuskeln)
framkallar den starka upphöjningen, vi benämnt
hjässkammen, medan nackkammen närmast tillkommit genom
inverkan af halsmuskler, som uppbära det med alla
dessa tunga redskap utstyrda hufvudet och hvilka
delvis fästa sig på denna nackkam. En annan stor
tuggmuskel har utvidgat och förstorat kindbenet. Som
alla dessa muskler hos människan, lika litet som hos
den späda gorillan med sina mycket svagare käkar uppnå 
och ej heller behöfva uppnå denna starka utbildningsgrad, 
hafva de ej heller framkallat de benutväxter, som utmärka 
den fullvuxna gorillahannen.

<img>
Fig. 289. <i>Ortognat kranium</i> af en kalmuck (efter Keane).
</img>

<img>
Fig. 290. <i>Prognat kranium</i> af en neger (efter Keane).
</img>

Vi ha således funnit, att alla nyss nämnda bildningar,
som känneteckna den gamla gorillahannen, betingas den
ena af den andra, stå sinsemellan i ett lätt påvisligt
orsakssammanhang. Och upphofvet till dem alla äro
de starka tänderna, och dessa åter äro skapelser af
två elementarmakter: hunger och kärlek; det är dem
som gorillan i främsta rummet har att tacka för sin
bestialiska fysionomi.

Hos människan däremot gör den högre utbildning,
hjärnan uppnått, uppkomsten af hela denna apparat
öfverflödig. Genom hjärnans verksamhet ha vi kommit
att förfoga öfver andra och vida effektivare medel
i striden med rivaler än stora »betar», liksom vi
ock förvärfvat förmågan att skaffa oss andra och mera
lätt tuggade födoämnen, hvilka ej kräfva kindtänder af
samma dimensioner som de människolika apornas. Härmed
har således orsaken till utbildandet af framstående
käkar, af stor tuggmuskulatur och af benkammar, som
skymma hjärnskålens dominerande rundning, fallit bort.

För öfrigt finnes det äfven hos människosläktets
nu lefvande representanter olikheter med afseende
på ansiktets utbildning eller närmare bestämdt:
olikheter beträffande den grad, i hvilken käkbenen
skjuta fram under hjärnskålen.

Sedan gammalt har man sökt bestämma denna grad
med tillhjälp af en på olika sätt konstruerad
ansiktsvinkel. Oftast torde man numera bestämma denna
vinkel genom en horisontal linje, gående genom öfre
kanten af yttre hörselgången och ögonhålans undre
rand, och en annan, som 

går i midtellinjen från näspannbenssömmen till den
fria kanten af öfverkäkens tandhålor. Är denna vinkel
mindre än 83°, kallas kraniet prognat (fig. 290),
är den mellan 83° och 90° ortognat (fig. 289), är
den mera än 90° hyperortognat. Det är naturligtvis
det utpräglade prognata kraniet med starkt förlängda
käkar som mest närmar sig den »nos», ansiktet bildar
hos djuren. Äfven hos dessa är prognatin mycket
växlande. Så står bland de människolika aporna
schimpansen med en ansiktsvinkel af 66°7' människan
närmast, medan motsvarande siffra hos gorillan är
58°5' och hos orangutanen blott 40°6'.

Ehuru i lindrigare grad prognata kranier kunna
påträffas inom alla människoraser, bör dock
ihågkommas, att de mest prognata människotyper 
äro de, som vi äfven i andra afseenden måste 
betrakta som de lägst stående, nämligen australier 
och negrer. Att bland en del naturfolk prognatin 
förlänar åt sina innehafvare en fysionomi, som rätt 
betydligt afviker från kulturfolkens, visar närstående 
porträtt (fig. 291). Gentemot dessa står den ortognata 
typen hos de högre folkslagen, hvilken typ kulminerar
i de idealiserade hufvuden, den grekiska antikens
konstnärer gåfvo sina gudar och heroer.

<img>
Fig. 291. Em man af negritotypen
från Java (efter Keane).
</img>

För öfrigt råder bland aporna med afseende på nyss
behandlade egenskaper rätt stora olikheter. Bland de
människolika äro t. ex. hos schimpansen (fig. 293)
äfvensom hos gorillans hona de af gorillahannen
under den individuella utvecklingens lopp förvärfvade
»djuriska» attributerna mycket svagare utpräglade. 
En del mindre apor (fig. 295) bevara den
rundade hjärnskålen och det svagare, föga framstående
käkpartiet under hela lifvet. Äfven med afseende på
nackbenets och nackhålets läge uppvisa några lägre
apor förhållanden, som nära öfverensstämma med dem hos
människan (fig. 295). En del andra egendomligheter
i människans kranium äfvensom förekomsten af hakan,
en för människan kännetecknande bildning, behandlas
lämpligast senare, då vi skola skärskåda de utdöda
människoformernas kroppsbyggnad.

Tändernas antal är detsamma hos människan och alla
gamla världens apor (32), nämligen 2 framtänder,
l hörntand, 2 s. k. oäkta och 3 äkta kindtänder i
hvarje käkhalfva. Äfven tändernas byggnad är till
sina allmänna grunddrag lika hos människan och de
högre aporna, ehuru i detalj många skiljaktigheter
förekomma, alldeles bortsedt ifrån deras mycket
starkare utbildning hos de senare. Sålunda fortfar
hörntanden hos det manliga orangutanen att växa ända
till 30- eller 40:de året och uppnår mycket ansenliga
dimensioner. Ehuru människans mycket svagare hörntand
ju i allmänhet ej såsom hos aporna användes som vapen,
så synes dock, såsom Darwin påvisat, ett omedvetet
minne om denna användning ej helt och hållet hafva
slocknat hos henne. Ehuru sålunda människan hvarken
har afsikten eller förmågan att vid biläggandet af
sina mellanhafvanden begagna sig af dessa tänder,
blottar hon ofta vid vredesutbrott eller hån 

genom omedveten sammandragning af vissa muskler
hörntänderna på samma sätt som ett till strid rustadt
rofdjur.

<img>
Fig. 292. Kranium af <i>människa</i> (europé).
</img>

Som redan nämndt äro kindtänderna betydligt gröfre hos
de människolika aporna än hos människan; det är dock
ej svårt att påvisa, att de äro byggda på motsvarande
sätt hos båda. Detsamma gäller om framtänderna,
hvilka äfven med afseende på storleksförhållandena
öfverensstämma hos människan och de människolika
aporna: i öfverkäken äro de inre, i underkäken (i
allmänhet) de yttre de största, medan hos de lägre
aporna andra proportioner äro förhärskande.

Att människans tänder, jämförda med förhållandet
hos aporna, spela en mera underordnad roll i
kampen för tillvaron, framgår, såsom vi i ett
föregående kapitel framhållit, redan därutaf, att
detta organsystem hos människan är underkastadt en
tillbakagående utveckling, i det somliga tänder äro
på väg att bli rudimentära. Ett alldeles motsatt
förhållande äger rum hos de människolika aporna:
vissa delar af tandsystemet äro här snarare stadda
i en framåtskridande utveckling, d. v. s. nya tänder
uppträda, utan att dessas uppkomst eller utbildning
försiggår på andra tänders bekostnad. Detta
slag af utveckling är ingalunda inskränkt till
antropomorferna. Hos flera däggdjur liksom hos
människan har påvisats, att — förutom anlagen till
de regelrätt förekommande tänderna — öfvertaliga
tandanlag ofta i stort antal kunna uppträda. I
öfvervägande antal fall gå dessa öfvertaliga tandanlag
under, de upplösas, innan de uppnå full mognad. Denna
företeelse kan uppfattas som uttrycket för en lag, som
kan formuleras på följande sätt: liksom hvarje djurart
frambringar ett vida större antal afkomlingar än som
kunna uppnå könsmogen ålder, så anlägges också under
<i>individens</i> utveckling ett större antal organanlag
(i detta fall tandanlag) än som kunna komma till
full utbildning.

<img>
Fig. 293. Kranium af <i>schimpans</i>.
</img>
Som nämnts, äro visserligen i regeln dessa öfvertaliga
tandanlag dömda till undergång. Men å andra sidan
säger det sig själft, att, i fall för öfrigt villkoren
för deras fortvaro äro förhanden, således ifall
en förökning i tändernas antal kan vara till gagn
för individen, i fall det finnes plats i käken och
näringsförhållandena äro gynnsamma, en eller flera
af dessa tandanlag kunna bli fullständigt utbildade,
genombryta tandköttet och tjänstgöra tillsammans
med de regelrätt förekommande tänderna. Dylika
s. k. öfvertaliga tänder ha påträffats hos olika
däggdjursarter, än såsom sällsynta undantagsfall
— så t. ex. hos människan —, än uppträdande
så pass ofta och i så normal gestalt, att man
är fullt berättigad att antaga, att här föreligger 
en nybildning, som genom arf småningom kan befästa sig hos
afkomlingarna.

<img>
Kranium af <i>gibbon</i> (294) och <i>ekorrapa</i> (295).
</img>

Detta senare synes vara förhållandet hos de
människolika aporna. Hela deras tandsystem är
synnerligen kraftigt, hos gorillan och orangutanen
kraftigare an hos andra apor. Sålunda är ock den 
3:dje äkta kindtanden, den s. k. visdomstanden ej, 
såsom ofta hos människan, tillbakabildad, utan 
tvärtom synnerligen starkt utvecklad. Dessutom 
uppträder hos sagda apor mycket ofta en mer eller 
mindre utbildad 4:de äkta kindtand, alltså en tand 
<i>bakom</i> visdomstanden. Enligt en uppgift af den tyske 
zoologen Selenka, som undersökt ett mycket stort 
material, skulle 20% hos orangutanen och 8% hos 
gorillan vara utrustade med en 4:de äkta kindtand; 
hos en orang fann han t. o. m. en 5:te äkta
kindtand! Den här afbildade individen af schimpansen
(fig. 296) har en väl utbildad 4:de äkta kindtand
å båda sidor i såväl i öfver- som underkäken samt
dessutom några ofullständigt utbildade extratänder —
således ett synnerligen rikt tandgarnityr.

Att det med afseende på denna 4:de äkta kindtand
hos de människolika aporna ej kan vara tal om ett
nyckfullt, i funktionellt afseende betydelselöst
uppträdande af ett nytt organ, utan att denna
nybildning fastmera utgör ett led i en process,
som går ut på en förstoring och förstärkning af
tuggapparaten, bevisas ock af den omständigheten,
att hos de individer, som äro utrustade med en
4:de kindtand, äfven den närmast föregående tanden
(visdomstanden) ofta utbildas utöfver det vanliga
måttet. Detta illustreras med all önskvärd tydlighet
af de här afbildade kindtandsraderna af tvenne
gorillor (fig. 297).

Att förhandenvaron af en 4:de äkta kindtand
hos aporna ej är någon slags atavism, framgår
däraf, att för sådana djur som aporna någon rimlig
förfader (»atavus»), som varit utrustad med fyra äkta
kindtänder, ej kan uppvisas. Ifrågavarande tand måste
således hos dessa apor uppfattas 

som ett nytt förvärf, hvarmed naturligtvis ej
förnekas, att uppträdandet af en »öfvertalig» tand
i andra fall kan tydas som atavism.

<img>
Fig. 296. <i>Schimpans</i>-hanne; a öfverkäkens, b underkäkens tänder. 
I—IV 1:sta—4:de äkta kindtanden. I öfverkäkens vänstra tandrad 
ha dessutom två mindre öfvertaliga tänder utbildats (efter ett
preparat i Stockholms Högskolas zootomiska institut).
</img>

Då utvecklingen af människans tandsystem rör sig i
en motsatt riktning, är det själfklart, att en 4:de
äkla kindtand måste höra till sällsyntheterna; oftast 
uppgifves den förekomma hos australier och melanesier. 
Uppträdandet af denna tand hos sagda folkslag står 
naturligtvis i intimaste samband med och möjliggöras 
af den omständigheten, att ju dessa naturfolk äro, 
såsom förut omtalats,utrustade med jämförelsevis 
starkt förlängda käkar. Att emellertid möjligheterna 
för denna tands uppträdande i normalt skick ej saknas 
hos européerna, bevisas af närstående bild (fig. 298).

<img>
Fig. 297. Hörn- och kindtänder i öfverkäken af två <i>gorillor</i>; 
a med tre (I—III), b med fyra (I—IV) äkta kindtänder 
(efter Selenka).
</img>

Af alla människans fysiska egenskaper är den upprätta
gången, som möjliggöres af arbetsfördelningen mellan
armar och ben, ej blott en af de mest specifikt
mänskliga, utan det är säkerligen ock den, som gaf den
första impulsen till människoblifvandet. Visserligen
har en arbetsfördelning mellan lemmarna ägt rum
äfven hos andra ryggradsdjur såsom t. ex. fåglar och
känguru, men både fram- och baklemmar äro fortfarande
verktyg för ställflyttningen om ock denna kan
verkställas på olika sätt af de båda extremitetparen.
Det är bland <i>alla</i> ryggradsdjur <i>endast</i> hos människan 
som den främre extremiteten helt och hållet befriats 
från bestyret med ställflyttningen och sålunda kunnat 
anpassa sig till en annan funktion, träda i en högre 
lifsyttrings tjänst. Endast hos människan har den 
kunnat utbilda sig till att vara uteslutande gripverktyp. 
Härmed var dess användning för högre funktioner förberedd:
den började »handhafva» föremål — ursprungligen väl i
närings-, försvars- och anfallssyften — och härifrån
och till att forma, att bearbeta dessa föremål finnas
alla öfvergångar. 

Människans hand blef småningom öfverlägsen andra
varelsers händer: tummen blef bättre utbildad, blef
liksom öfriga fingrar rörligare, hvarigenom handens
användning blef mångsidigare. Men de växlande
kombinationerna i muskelgruppernas verksamhet,
de nya och högre anspråk som ställdes på händerna,
sedan de upphört att vara ställ flyttningsorgan,
måste återverka på det centralorgan, som behärskar
och ordnar alla kroppens rörelser: på hjärnan;
de måste med nödvändighet framkalla en högre
utbildning af detta organ. Ty gif-vetvis förutsätter
mångfaldigt kombinerade muskelrörelser ett högre,
mera kompliceradt centralorgan än de mera enformiga
rörelserna vid ställflyttningen.

Men äfven en annan faktor, som verkat i samma
riktning, skapades af den upprätta gången. Samtidigt
med att den upprätta kroppsställningen utbildades,
erhöll också ögat ett allt vidsträcktare och mera
mångsidigt synfält och bidrog därigenom å sin sida
till hjärnans högre utbildning.

Alltså: arbetsfördelningen mellan fram- och baklemmar
med sina resultat, den upprätta kroppsställningen
och handens öfvertagande af värdefullare funktioner,
hafva gifvit impulsen till hjärnans högre utbildning.

I samma mån som hand och hjärna uppnådde en allt högre
utveckling, blefvo, som ofvan framhållits, för den
sålunda upprättstående människan de stora tänderna
och de starka, framstående käkarna, d. v. s. hela det
aplika käkpartiet, öfverflödiga och tillbakabildades
småningom. Ty det var ej längre tänderna, som användes
till födans gripande, till försvar eller angrepp
— händerna hade ersatt dem. Den genom tändernas
tillbakabildning framkallade omdaning af kraniet jämte
hjärnans högre organisation betinga den mänskliga
fysionomiens karaktäristiska egendomligheter.

<img>
Fig. 298. Öfverkäkständerna af en <i>människa</i> (tysk)
med fyra fullt utbildade äkta kindtänder i vänstra
tandraden.
</img>

För riktigheten af denna tankegång tala förutom fakta,
som i det följande komma att behandlas, redan den
omständigheten, att på grund af 

tyngdlagen utvecklingen af ett mänskligt kranium
hos ett fyrfotadjur är otänkbar. Vidare har
nyligen en skotsk anatom (Cunningham) framlagt det
anmärkningsvärda förhållandet, att det centrum i
människans hjärna, som reglerar armens rörelser,
utvecklas redan i sjätte fostermånaden, talcentrum
däremot mycket senare, först efter barnets
födelse. Med rätta anser Cunningham, att denna
omständighet kan anföras till förmån för den åsikten,
att den upprätta kroppshållningen har föregått
det artikulerade språkets uppkomst, hvilken senare
naturligtvis åter på det intimaste sammanhänger med
hjärnans exceptionella utbildning. Förvärfvandet
af den upprätta kroppsställningen och den stränga
arbetsfördelningen mellan extremitetparen måste
således vara de moment, hvilka utgöra den första och
förnämsta drifkraften till människoblifvandet.

Detta faktum, att aporna är den enda däggdjursgrupp,
inom hvilken gradvisa öfvergångar mellan fyr- och
tvåfotarörelsen uppträda, inom hvilken allvarliga,
om ock ej i allo lyckade försök göras att gifva åt
händerna högre funktioner — redan denna omständighet
talar starkt till förmån för antagandet af ett
genetiskt samband mellan människa och apor.

För mera än 20 år sedan fäste amerikanaren Charles
Morris uppmärksamheten på detta förhållande. Hos
flertalet andra däggdjur är bålens läge mer eller
mindre vågrät. Trädlif frambringar ej med nödvändighet
en afvikelse från denna kroppsställning, eftersom
den bibehålles af alla i träd lefvande däggdjur utom
af aporna. Hos dessa senare är handen utrustad med
en gripförmåga, som i samma utbildning ej finnes
hos andra träddjur, och som öppnar för dem nya
möjligheter för ställflyttningen. Genom att fatta
tag i högre belägna grenar med händerna, kunna de
antaga en mer eller mindre fullständigt upprätt
ställning. För att emellertid en upprätt ställning
skall komma till full utbildning, fordras att djuret
skall röra sig på marken. Synnerligen betydelsefullt
är i detta sammanhang, att ingen känd apa fullständigt
öfvergifvit trädlifvet. Redan förut har framhållits,
att bland de människolika aporna orangutanen och
schimpansen vanligen uppehålla sig i träden, medan
gorillan, för hvilkens betydligare kroppsvikt lifvet
som klättare förefaller föga ägnadt, mera regelbundet
vistas på marken. Men ingen af dessa apor går i
vanliga fall fullkomligt upprätt, utan röra de sig
i mer eller mindre framåtlutad ställning.

Då sålunda hos ingen apa armarnas emancipation
från att vara ställflyttningsredskap fullständigt
lyckats, ha dessa lemmar ej heller uppnått någon högre
färdighet i utöfvandet af någon annan funktion. Väl
använda aporna handen att gripa och att bemäktiga sig
hvarjehanda föremål, liksom den utgör ett viktigt
anfalls- och försvarsvapen. Många apor omtalas
bombardera sina fiender med grenar, frukter, stenar
m. m. och knacka hål på nötfrukter med tillhjälp
af stenar; deras konstfärdighets högsta produkter
i vildt tillstånd torde utgöras af de för resten
tämligen enkla bon, hvilka somliga hopsätta af grenar,
och i hvilka de tillbringa natten. De mycket spridda
gamla teckningar, hvilka visa oss en schimpans eller
orang, som promenerar med en tillyxad klubba i handen,
äro fullständiga fantasibilder (fig. 299).

<img>
Fig. 299. Framställning af en <i>schimpans</i> från midten
af 18:de århundradet. Efter »Histoire générale 
des voyages» (1748) (ur Klaatsch).
</img>

Som hos de lägre aporna skillnaden i längd mellan
fram- och baklemmar äro mycket mindre, blir bålens
hållning i ännu högre om ock i olika grad lutande.

Den nyss framställda uppfattningen har vunnit i
styrka och klarhet genom nyare, mera detaljerade
undersökningar. Af dessa framgår, att människan
visserligen äfven i anseende till sina lemmars hela
byggnad närmast och 

<img>
Skelett af <i>människa, gorilla, schimpans, orangutan</i>
och <i>gibbon</i>; samtliga fullväxta manliga individer
(fotografier efter preparat i Stockholms Högskolas 
zootomiska  institut).
</img>

mycket nära öfverensstämmer med aporna, men deras
proportioner äro andra. De olika längdförhållandena
mellan armar och ben hos människan och aporna framgår
klart af den mätningsmetod, Schwalbe användt. Antar
man benets (d. v. s. lår- och skenbenets) längd vara
= 100 och uttrycker i procent af detta tal armens
(d. v. s. öfverarm- och strålbenets) längd, så
erhålla vi en s. k. intermembralindex. Denna växlar
hos den vuxna människan af olika raser mellan 65 och
70. Den öfre extremitetens längd hos människan utgör
således ungefär två tredjedelar af den undre. Samtliga
apor hafva en större index än människan: schimpansen
103,5—110, gorillan 117, gibbonen 131 och orangutanen
140. Endast hos vissa apor (markattor, och babianer),
som hafva ett nästan fyrfota rörelsesätt, är index
90—95.

Denna olikhet mellan människan och de människolika
aporna i <i>fullväxt</i> tillstånd utjämnas i högst väsentlig
mån, om vi taga hänsyn till förhållandena hos
fostret. Den ifrågavarande index under fosterlifvets
olika skeden utgör nämligen 116-120 hos människan;
således är hos människo-fostret armen ej blott längre
än benet, utan den öfverträffar i detta afseende
förhållandet hos schimpansen och gorillan, där dessa
siffror äro 103,5—117. Och ännu hos det nyfödda barnet
är armen lika lång som benet. Den starka afvikelse
från andra primater, som den fullväxta människan
i detta afseende företer, torde således vara ett
jämförelsevis nytt förvärf.

I detta sammanhang må hänvisas till förut meddelade
bilder af gibbonen. Det fullväxta djuret (fig. 277)
imponerar ju alldeles särskildt genom längden af
sina armar jämförda med benen, medan hos fostret
(fig. 242, sid. 143) lemmarna äro ungefärligen lika
långa. Vi finna således, att de mycket differentierade
förhållandena: mycket långa armar hos gibbonen och
mycket långa ben hos människan — att dessa skillnader
äro utjämnade på tidigare stadier.

Ej blott extremiteternas längdförhållanden utan ock
deras byggnad har sedan gammalt varit uppmärksammad
såsom en af de viktigaste skillnaderna mellan
människan och aporna. Att hos aporna ej blott händerna
utan också fötterna äga gripförmåga gaf anledning
till att sammanföra aporna till en särskild ordning
de »fyrhändta» till skillnad från människorna,
de tvåhändta». Den uppfattning, som fick sitt
uttryck i denna indelning, är emellertid i hög grad
vilseledande.

Huru stor än med hänsyn till sin yttre form och till
sin funktion skillnaden mellan handen och foten hos
människan är, huru mycket ringare rörlighet de kortare
tårna förete i jämförelse med fingrarna, så visar
dock en undersökning af handens och fotens benstomme,
att denna hos båda består af hvarandra fullkomligt
motsvarande delar. Den mest betydande skillnad ligger
i byggnaden af handlofvens och vristens ben såväl
hvad anordning som storleksförhållanden beträffar
(fig. 300—303). I öfrigt råder öfverensstämmelse:
tummen och stortån, som motsvara hvarandra, har
hvardera två leder, de öfriga fingarna och tårna ha
tre. Mot hvarje finger och tå svarar ett mellanhands-
respektive mellanfotsben. Dock är hos människan tummen
mycket rörligare förbunden med handlofven än stortån
med vristen. 

Redan på grund af denna gemensamma grundplan för hand
och fot är det klart, att den senare genom en lindrig
modifikation af sin byggnad skulle kunna bli i stånd
att utöfva en liknande verksamhet som handen, att 
fungera som griporgan eller med andra ord blifva
en »gripfot». Detta är ju också förhållandet hos
aporna. Vid första påseendet är apfoten mycket
lik en »hand». Men i själfva verket sträcker sig,
såsom Huxley anmärker, öfverensstämmelsen ej längre
än till huden, ej djupare. Ty skelettet i apfoten
öfverensstämmer mycket nära med människans och
afviker i nästan samma punkter från handen som
människofoten; vristbenens antal, anordning och
delvis äfven form i apfoten äro såsom i människofoten
(fig. 301, 303). Däremot är stortån ej blott kortare
och tunnare utan ock förbunden med vristen genom
en mycket rörligare mellanhandsdel. Också är hela
fotsulan mera inåtvänd än hos människan; härigenom
underlättas klättrandet. I öfrigt — och detta är 
att lägga märke till — äger apfoten icke en enda 
muskel, som ej likaledes förekommer hos människofoten. 
I rent anatomiskt afseende d. v. s. med afseende på 
fotens byggnad, finnes således ej någon fundamental 
skillnad mellan människa och apa. Härmed förnekas 
naturligtvis icke den viktiga fysiologiska skillnaden
— således skillnaden med afseende på funktionen och
däraf härflytande konsekvenser. Vi ha ju i det 
föregående sökt visa, att människoblifvandet närmast 
är att härleda från eller rättare inledes med förvärfvandet 
af den upprätta gången och denna åter har som förutsättning 
en fotbyggnad, sådan den utmärker människan till skillnad 
från aporna. 

Men denna särställning med afseende på fotbyggnaden
intar människan egentligen endast i fullt utbildadt
tillstånd; på tidigare skeden af hennes existens är
skillnaden vida mindre utpräglad.

Hos människofostret och det späda barnet äro
nämligen fotsulorna starkt inåtvända, så att de äro
riktade nästan mot hvarandra. Detta betingas däraf,
att den öfre ytan af språngbenet (det ben, genom
hvilket vristen ledar mot underbenet) hos fostret
och barnet är riktad mera inåt än hos den vuxna
människan. Men, som redan nämndt, är just denna
fotställning kännetecknande för apan, hos hvilken
språngbenets öfre ledyta visar samma läge som hos
det nyfödda barnet. Härigenom

<img>
Fig. 300 hand, 301 fot af <i>människa</i>.

Fig. 302 hand, 303 fot af <i>gorilla</i>.
</img>
blir likheten mellan barnets och apans fotställning
ganska påfallande (fig. 304, 305).

Vidare intar under fosterlifvet människans stortå
gentemot de andra tårna en själfständigare ställning,
mera öfverensstämmande med tummens (fig. 306, 307)
och äger under lefnadens första dagar en mycket
större rörlighet än senare; den utför sannskyldiga
griprörelser. Ehuru denna förmåga ju i allmänhet går
förlorad hos den fullväxta, så finnas dock talrika,
fullt trovärdiga uppgifter om, huru en del folkslag
bibehålla denna stortåns större rörlighet under hela
lifvet. Sålunda kunna kinesiska roddare med stortåns
tillhjälp föra åran, bengaliska handtverkare väfva
med tårna o. s. v. I hög grad anmärkningsvärdt är det
bruk en del japaner göra af sin stortå, en användning 
som motsvarar tummens; de kunna röra densamma 
själfständigt och pressa den så hårdt mot andra tån, 
att de på detta sätt förmå fasthålla äfven mycket 
små föremål.

<img>
Fig. 304. Ett tio dagar gammalt <i>dibarn</i>, som
under två minuter förmådde hålla sig fast
vid en tunn gren. (Efter en ögonblicksfotografi
ur Roinanes).
</img>

Hos veddafolket på Ceylon är stortån likaledes
starkare skild från öfriga tår och mycket rörlig. 
Denna stortåns större rörlighet hos japaner och 
veddas beror på, att förbindelsen mellan vristen 
och stortåns mellanfotsben fullständigare bibehållit 
det för fostret utmärkande förhållandet. Äfven 
européer producera sig stundom såsom fotkonstnärer, 
hvilka med fötterna förmå utföra förrättningar, som 
eljest uteslutande tillkomma handen (fig. 308). 
Utan att på något sätt förringa betydelsen af 
olikheterna mellan människo- och apfoten — i 
funktionellt afseende förblir skillnaden mellan 
människo- och apfot alltid mycket stor —, äro 
dylika iakttagelser ägnade att ådagalägga, att 
det oöfverstigliga svalg, man tidigare trodde
sig kunna uppvisa mellan dessa två bildningar, ej
existerar. Allsidigare nyare forskningar ha fastmera
ledt till resultat, som man sammanfattat på följande
sätt. Fotens ställning, benens form, »ledgångarnas
mekanism och de enstaka fotbenens dimensioner äro hos
människofostret och delvis ännu hos det nyfödda barnet
mycket mera aplika än hos den fullväxta människan. Ju
yngre de utvecklingsskeden som vi studera äro, desto
obetydligare blifva skillnaderna, desto större likheterna 
mellan människan och de

<img>
Fig. 305. Ung <i>schimpans</i>. Bilden visar
benens ställning, när djuret håller 
sig hängande medelst armarna. 
</img>
människolika aporna. Under utvecklingens senare
förlopp utplånas småningom dessa likheter, ända
tills fotskelettet hos den fullväxta människan uppnår
sin högsta utbildning, hvilken är en produkt af den
upprätta gången. Foten hos människa och apa utgår
från samma grundform; att den senare ensamt blir 
stående på den gemensamma utgångspunkten, den förre 
öfvergifver densamma, är en nödvändig och omedelbar 
följd af de olika mekaniska betingelser, under hvilkas 
inflytelse den vidare utvecklingen försiggår; eller 
med andra ord en följd af att den hos människan enbart 
användes att uppbära hela kroppen i upprätt ställning, 
medan den hos apan förblir klätter- respektive griporgan.»

I närmaste samband med den för människan egendomliga
upprätta kroppsställningen står ock ett särmärke i 
hennes <i>ryggrad</i>. Medan hos flertalet
däggdjur ryggradens bröst- och ländparti bildar
en jämn båge med konkaviteten riktad åt buksidan,
är människans ryggrad såsom en omedelbar verkan
af den upprätta kroppsställningen S-formigt krökt
(fig. 309). 

<img>
Fig. 306. Fot af <i>människofoster</i> och 307 af <i>gorilla</i>
(delvis efter Lazarus).
</img>

<img>
Fig. 308. Fot af den utan armar födde <i>fotkonstnären Unthan</i> (efter Klaatsch).
</img>

Under det att korsbenets lägebestämmes af de bakre 
"lemmarna, som äro fästade på detsamma, är den ofvan 
detta belägna länddelen hvälfd framåt på grund af den 
på densamma hvilande belastningen. Bröstkotraden däremot 
är hvälfd åt motsatt håll: konvexiteten är riktad bakåt, 
medan halsdelen åter är krökt åt motsatt håll, motsvarande
belastningen genom hufvudet. Hos fostret och det
nyfödda barnet (fig. 310) närmar sig ryggraden i sin
form förhållandet hos 

lägre varelser; den bildar en jämn svag båge, den
starka, åt buksidan vända konvexiteten i länddelen
är endast antydd.

För den fråga, som för tillfället sysselsätter
oss, är det af synnerligen stor betydelse, att den
ifrågavarande ländkröken ensamt bland djuren 

<img>
Fig. 309-311. 309 Längdsnitt genom <i>ryggraden</i> af
fullväxt människa, 310 af människofoster och 311 af
schimpans (efter Cunningham).
</img>

återfinnes i olika utbildning, ehuru aldrig så stark
som hos den vuxna människan, hos de antropomorfa
aporna (fig. 311). Således alltid samma sak: den
fullväxta människan och den fullväxta apan äro olika;
i outbildadt skick är människans öfverensstämmelse
med aporna större.

I detta sammanhang må påpekas, att hos en del
naturfolk — särskildt omnämnas de lågt stående veddas
på Ceylon — ländkröken uppgifves vara mycket svagare
än hos européerna.

Äfven <i>bröstkorgens</i> form betingas i första rummet
likaledes af den upprätta kroppsställningen. Hos
flertalet däggdjur, hos hvilka kroppstyngden hvilar
på alla fyra extremiteterna, är bröstkorgen mer
eller mindre hoptryckt från sida till sida, så att
dess största genomskärning ligger i riktningen från
rygg- till buksida (fig. 312 A). Denna bröstkorgens
hoptryckta form betingas af bl. a. det tryck, som
skulderbladet utöfvar på densamma. Hos sådana däggdjur
däremot, hos hvilka armarna mindre stadigt hållas
tryckta mot kroppssidorna, erhåller bröstkorgen en
annan form; dess tvärgenomskärning tilltar i storlek,
den blir bredare, är tunn- eller korglik (fig. 312
B). Så är förhållandet hos människan och likaledes
hos antropomorferna, medan hos de lägre aporna 
bröstkorgen bibehållit den mer eller mindre hoptryckta 
formen.

<img>
Fig. 312. Tvärsnitt genom <i>bröstkorgen</i>, A af ett
däggdjur, B af människa (efter Wiedersheim).
</img>

En af de kroppsdelar, som först utbildats
inom däggdjurens klass, är <i>ytterörat</i>; hos
lägre ryggradsdjur finnas blott antydningar till
detsamma. Som ytterörat har till uppgift att uppfånga
ljudet, har det hos ett stort antal djur utvecklats
till ett mer eller mindre trattlikt, från hufvudet
utstående, rörligt organ (fig. 313). Hos andra, där
närvaron af ett ytteröra ej står i öfverensstämmelse
med lefnadssättet — således hos under jorden
eller i vatten lefvande däggdjur —, är detsamma
tillbakabildadt eller saknas.

Hos primaterna undergår organet en ombildning. Medan
detsamma hos flera halfapor ännu ansluter sig till
förhållandena hos öfriga däggdjur, har detsamma hos
de egentliga aporna och människan i så måtto undergått
en tillbakagående utveckling, som det genom veckningar
minskats till sin volym och tillika förlorat den stora
rörlighet, som utmärker lägre djurs ytteröra. Schwalbe
har särskildt framhållit följande grader i denna
reduktionsprocess. Hos makaken (fig. 314) är den bakre
och öfre öronranden ej inrullad; den är försedd med
ett fritt framstående utskott (S), motsvarande örats
spets hos lägre djur. Hos markattorna (fig. 315)
äro veckningarna mera utpräglade, och öronspetsen
har ryckt ned på bakre öronranden. 

<img><i>Ytterörat</i> fig. 313 af en vild hundart, 314 af makak,
315 af markatta, 316 af schimpans, 317 af människa
med konturerna af makakens och nötkreaturets
öron. S,S1. S2 öronspetsen, den anatomiskt
motsvarande punkten å alla de afbildade öronen
(fig. 313 efter Specht, 317 efter Wiedersheim. 314—316
originalteckningar).
</img>

Af betydelse äro dessa bildningar därför, att
människoörat företer motsvarande skeden under
fosterutvecklingen. Sålunda öfverensstämmer
detsamma under fjärde till sjätte fostermånaden med
makakens, medan det under åttonde månaden uppnår den
utvecklingsgrad, på hvilken markattans öra stannat.

I fullt utbildadt tillstånd afviker däremot
människans ytteröra från de öfriga lägre apornas
och öfverensstämmer blott med antropomorfernas
(fig. 316). Endast hos dessa och hos människan har
utbildats en örsnibb — en kroppsdel som ej har någon
annan påvislig användning än att under vår skoltid
erbjuda en angreppspunkt för det pedagogiska nitet.

Liksom hos människan är äfven hos antropomorferna
örats muskulatur helt eller delvis funktionslös. Detta
är så mycket mera anmärkningsvärdt, som den
ifrågavarande muskulaturen är ganska rikt utformad
och utgöres af muskler, som haft till uppgift att röra
dels ytterörat i dess helhet dels särskilda delar af
detsamma (fig. 318). För resten äga som bekant talrika
personer förmågan att röra öronen något litet i olika
riktningar; denna fullkomligt onyttiga färdighet kan
uppdrifvas genom öfning.

Hos människan har ytterörats form, storlek samt läge
i förhållande till hufvudet att bjuda på talrika
individuella olikheter. Med afseende på formen
påträffar man ej sällan öron, som i sin utbildning
mer eller mindre fullständigt stannat på makakskedet,
där således den del, som motsvarar det trattformiga
örats spets, är fullt tydlig (fig. 319). I den
bildande konsten framställas sedan länge satyrer
och Mefistofeles med öron af denna form fastän ännu
mera makak- eller djurlika. Allmännare är att den
ursprungliga spetsen bibehållits som en liten trubbig
upphöjning, hvilken skjuter ut från den inåtvikta 
brädden (fig. 317 S).

Vanligen ligger ju örat mer eller mindre platt tryckt
intill hufvudets sida. Men med hänsyn till bruket
lyckligare utrustade äro de af våra medmänniskor,
hvilkas öron stå vingformigt ut från hufvudet — ett
exempel på satsen alt det funktionellt dugligaste ej
alltid sammanfaller med 

det estetiskt mest tilltalande. Utan tvifvel
får denna sistnämnda öronställning anses som
den ursprungligaste. Schimpansens stora öron —
jämförelsevis större än hos de andra antropomorferna
och hos människan — ha sistnämnda ställning, medan 
gorilla och orang hvad storlek och ställning beträffar 
mera öfverensstämma med det hos människan vanliga 
förhållandet. Hvad som åstadkommit, att ytterörats 
brukbarhet så starkt förminskats hos människan och 
de människolika aporna, är fullkomligt okändt.

Såsom ett synnerligen betydelsefullt faktum erinra
vi om, att blindtarmens maskformiga bihang förutom
hos människan endast förekommer hos de människolika
aporna, medan <i>alla</i> lägre apor bortsedt från
sällsynta, rent individuella undantag fullständigt
sakna ifrågavarande bihang. Detta sakförhållande är
så mycket betydelsefullare som intet i primaternas
lefnadssätt omedelbart skulle kunna vara ägnadt att
framkalla denna bildning blott hos människan och de
högre, men ej hos de lägre aporna.

Af samma betydelse för bedömandet af föreliggande
spörsmål är förekomsten af en enkel moderkaka hos
människan och de högsta aporna, medan, såsom vi i ett
föregående kapitel sett, alla öfriga gamla världens
apor hafva dubbel moderkaka.

Af de egenskaper, som äro upplysande för bedömandet
af släktskapsförhållandena mellan människa och
människolika apor, ha vi här kunnat påpeka endast de
lättast åtkomliga. För att åtminstone ge mina läsare
en föreställning om, huru rikt det material af dylika
karaktärer är, som den jämförande anatomien bragt
i dagen, må nämnas, att enligt en engelsk anatoms
(Keith) undersökningar de människolika aporna
skilja sig genom 130 anatomiska egenskaper från de
lägre aporna och att af dessa 130 ej mindre än 110
återfinnas hos människan!

<img>
Fig. 318. <i>Örats muskler</i> hos människan (efter Heitzmann).
</img>

<img>
Fig. 319. <i>Öra</i>, hvars utveckling afstannat på makakskedet,
af fullväxt människa efter Wiedersheim).
</img>

Men ej blott anatomiska och embryologiska fakta äro 
ägnade att öfvertyga oss om människans
nära öfverensstämmelse med antropomorferna,
utan på sista tiden har man kunnat gå ett stort steg
längre: genom <i>experiment</i> har man påvisat, att mellan
de senare och oss existerar i ordets egentliga mening
en »blodfrändskap».

Det är ett sedan länge kändt faktum, att blodet af
en djurart, insprutadt i ett annat, <i>ej</i> besläktadt
djurs blodkärl, verkar i högre eller lägre grad som
ett gift, enär genom de röda blodkropparnas hastiga
förstöring 

allvarliga rubbningar uppstå. Sprutar man sålunda i en
kanin vissa mängder blod af en katt eller tvärtom,
dör det på detta sätt behandlade djuret. Med
detta sakförhållande som utgångspunkt har en tysk
forskare (Friedenthal) funnit, att i fall dessa
blodöfverföringsförsök företagas med nära besläktade
djur såsom häst och åsna, hund och varg, hare och
kanin ingen förstöring af blodkroppar, således ingen
förgiftning inträffar, och har det befunnits att
faran för en sådan varit så mycket mindre ju närmare
besläktade de två försökdjuren äro.

Under sådana förhållanden är det gifvetvis af
afgörande betydelse, att enligt sagda forskares
undersökningar ensamt bland alla Primates den
mänskliga blodvätskan ej inverkar skadligt på de
människolika aporna, hvilket däremot är förhållandet
med de öfriga aporna!

Dessa resultat hafva nyligen bekräftats och
vidgats genom användande af den s. k. Bordet'ska
fällningsreaktionen. På grund af den stora betydelse,
hela denna fråga har, lämnas här ett utdrag af
Metschnikoff's redogörelse för sagda försök.

Framställes serum ur kaninblod och sättes till
detta serum, som är en genomskinlig och färglös
vätska, några droppar blod från en annan gnagare,
t. ex. ett marsvin, så inträffar ingenting
märkvärdigt. Marsvinets blod bihåller sin vanliga
färg och de röda blodkropparna förbli helt och hållet
eller i det närmaste oförändrade. Om man i stället
för marsvinsblod till kaninens serum sätter några
droppar af marsvinets blodserum, så blanda sig dessa
båda genomskinliga vätskor med hvarandra, utan att
något särskildt inträffar.

Prepareras däremot serum med blod från en kanin,
på hvilken man dessförinnan insprutat blod af
marsvin, så erhåller detta serum nya och märkliga
egenskaper. Tillsättes till detta serum några droppar
marsvinsblod, så undergår den röda vätskan efter
någon tids förlopp en förändring. Från att vara
mörk blir den ljus. Denna förändring härrör däraf,
att marsvinets röda blodkroppar lösa sig i kaninens
preparerade blodserum.

Detta serum har förvärfvat ytterligare en
anmärkningsvärd egenskap. Om man till detsamma
tillsätter icke fullt rent blod, utan blott blodserum
af marsvinet, så uppstår nästan ögonblickligen en
grumling i blandningen, som åtföljes af uppkomsten
af en mer eller mindre riklig fällning. Det i
kaninen insprutade marsvinsblodet har sålunda
förändrat kaninens serum: det upplöser marsvinets
röda blodkroppar och åstadkommer en fällning med
blodserum af samma djur.

Ofta är blodserum af djur, i hvilka förut insprutats
blod af andra djurformer, strängt specifikt. I dessa
fall gifver serum fällning endast med serum af det
djurslag, som lämnat blod till insprutningarna,
och löser de röda blodkropparna endast hos denna art.

Man har kommit på den tanken att i rättsmedicinen
begagna sig af denna egenskap hos olika slags
serum för att upptäcka en blodfläcks ursprung,
särskildt huruvida den härstammar från människa
eller djur. I flera repriser insprutar man i ett djur
människoblod. Efter någon tid åderlåter man djuret
och framställer ett klart och genomskinligt serum,
som omsorgsfullt befriats från blodkroppar. Då man
till detta serum 
sätter en eller ett par droppar människoserum,
uppstår snart en fällning, som sjunker till kärlets
botten. Man löser då litet af den intorkade blodfläck,
hvars härkomst man vill uppdaga, i svag koksaltlösning
och häller det i ett profrör, som innehåller serum af
ett djur, i hvilket insprutats människoblod. Uppstår
kort därefter en fällning, så visar detta, att
den ifrågavarande fläcken verkligen härrör af
människoblod.

För vår undersökning är denna metod af intresse
därför, att den förmår uppenbara släktskapen mellan
olika djurformer. Serum af ett djur, som preparerats
med oxblod, gifver en ymnig fällning, då man
tillsätter litet blodserum af oxe, men denna fällning
uteblir med serum från en hel rad andra däggdjur,
äfven med serum af får, kronhjort eller dofhjort.

Dessa erfarenheter ha nyligen af två andra biologer
(Nuttall och Uhlenhuth) erfarit en lysande
tillämpning på det oss närmast intresserande
spörsmålet. Till serum af en med människoblod
preparerad kanin sattes 34 sorter människoblod,
hvarvid alltid en stark fällning uppkom. Till samma
serum sattes åtta blodsorter af människolika apor
(orangutan, schimpans, gorilla), och i alla åtta
fallen uppstod en lika stark fällning som vid tillsats
af människoblod. Svagare reagerade på samma serum
blodet af några lägre gamla världens apor (babianer,
markattor); af 36 olika blodsorter af dessa djur gåfvo
blott blott 4 en fullständig fällning, i 32 fall
uppträdde först efter längre tid en grumling. Ännu
svagare var reaktionen hos nya världens apor: hos 13
blodsorter uppträdde ingen fällning, blott en lätt
grumling efter längre tidsförlopp.

»Om vi måste betrakta det som ett vetenskapligt
bevisadt faktum, att blodsläktskapen mellan djuren i
den nyss skildrade reaktionen får ett direkt synligt
uttryck, så följer häraf utan vidare, att denna
allmängiltiga princip också gäller med afseende på
förhållandet mellan människo- och apsläktet.

Då det nu är bevisadt, att serum af en kanin,
i hvilken insprutats människoblod, framkallar en
fällning ej blott i människo- utan ock i apblod men
ej i någon som helst annan blodart, så är detta väl
för hvarje vetenskapligt skolad naturforskare ett
absolut tvingande bevis för blodfrändskapen mellan
människan och aporna.

Vidare äro vi på grund af de väsentliga olikheter i
reaktionsgraden, som de olika experimenten uppvisa,
berättigade till det påstående, att släktskapsgraden
mellan människan och de olika apformerna är olika,
samt att särskildt antropomorferna stå människan
närmast; och att gamla världens apor i allmänhet äro
mera besläktade med människan än nya världens.

Denna sats erhåller således genom den fysiologiska
forskningen en glänsande bekräftelse. Fysiologien
kan således numera demonstrera denna släktskap i ett
reagensglas!» (Uhlenhuth).

Summera vi de resultat, som våra undersökningar
rörande människans släktskapsförhållanden med
lägre varelser gifvit oss, så skulle dessa
kunna sammanfattas sålunda. Den anatomiska
och embryologiska undersökningen fastslår såsom
fullkomligt oemotsägligt, att människan till hela
sin organisation i embryonalt och fullbildadt skick
är ett däggdjur; att af alla 
däggdjur aporna likaledes i <i>alla</i> afseenden ända in i
kroppsbyggnadens och fosterlifvets mest egenartade
detaljer bäst öfverensstämma med människan, samt att
denna öfverensstämmelse är större med de högsta aporna
än med de lägre; att de förra, de antropomorfa aporna,
således stå människan närmare än alla andra djur, samt
att hon och de skilja sig genom gemensamma egenskaper
— äfven genom sådana som beröra deras konstitution
— från alla andra varelser.

Visserligen är den af Huxley framställda och af
senare författare ofta citerade satsen, att de
anatomiska olikheter, genom hvilka människan skiljer
sig från antropomorferna, icke äro så stora, som de,
hvilka skilja antropomorferna från alla lägre gamla
världens apor — denna sats är i denna omfattning
knappast hållbar, enär vissa af antropomorfernas
kroppsdelar, såsom hufvudskål och delvis lemmarna,
onekligen öfverensstämma bättre med flera af de
sistnämnda djurens än med människans.

Däremot fastslås genom de här meddelade fakta en sats
af största betydelse för bedömandet af förhållandet
mellan människan och antropomorferna: de skillnader i
en del lifsviktiga organisationsförhållanden, hvilka
människan och antropomorferna såsom fullväxta erbjuda,
äro på tidigare utvecklingsskeden i högre eller lägre
grad upphäfda eller utjämnade. Beträffande vissa delar
(benlängden, fot, ryggrad) är det människofostret,
som öfverensstämmer med den utväxta antropomorfen, i
andra (skallen) är det den outvecklade antropomorfen,
som närmar sig den fullväxta människan. Fasthålla
vi vid den uppfattningen, som har sitt stöd i
hela den modärna embryologien, att i individens
utveckling en del af släktets återspeglas, så
kan af här framlagda fakta ej dragas någon annan
slutsats än den, att människan med afseende på
vissa organisationsförhållanden, såsom framför allt
den upprätta kroppshållningen med dess konsekvenser
(handens och hjärnans högre utbildning) har gått långt
förbi antropomorfstadiet, hvaremot hon beträffande
andra kroppsdelar — såsom skallens ansiktsdel — 
är i viss mån mindre starkt utformad än antropomorferna.

Under alla förhållanden är, som sagdt,
öfverensstämmelsen mellan människan och
antropomorferna mycket större på de tidigare
utvecklingsskedena än hos de fullvuxna
individerna. Människan och de människolika
aporna förhålla sig i sin utvecklingsgång som två
divergerande linjer. De blifva allt mera och mera
olika, i samma mån de närmas slutprodukterna, de
fullväxta individerna. Man märker härvid nogsamt,
att människans och apans utvecklingsgång behärskas
af skilda makter: människan blir allt mänskligare,
apan allt mera djurisk.

Af denna företeelse liksom af den i så många
punkter ensidiga utformningen, som antropomorferna
uppvisa, kunna vi åter draga den slutsatsen,
alt de nu lefvande människolika aporna ej kunna
ligga i människans omedelbara ursprungslinje, att
således det påståendet, hvilket af okunnighet eller
illvilja ännu ofta utkolporteras såsom innehållande
den modärna utvecklingslärans kvintessens och som
skaffat darwinismen glåpordet apteorien, nämligen
påståendet att människans stamfader skulle vara någon
nu lefvande apa ej har något som helst vetenskapligt
stöd lika litet som det förfäktas af någon enda
naturvetenskapligt bildad forskare. 

Men ur de i detta och i de föregående kapitel
framställda undersökningarna framgår ock ett positivt
resultat af grundläggande betydelse. Vi sade nyss,
att människan och de antropomorfa aporna i sin
utvecklingsgång förhålla sig som två divergerande
linjer. Divergerande linjer åter måste ju råkas,
om de förlängas tillräckligt i den ena riktningen,
de måste hafva en gemensam utgångspunkt. Och alla
de resultat, vi vunnit af hela den föregående
undersökningen, tala samma oförtydbara språk:
<i>människan och de s. k. människolika aporna hafva ett
gemensamt ursprung</i>.

Ännu nyligen har af en anatom (Klaatsch) gjorts
ett försök att direkt härleda människan från lägre
däggdjur, att således neka hvarje förbindelse
med antropomorferna närstående förfäder. Denna
uppfattning stöder sig bland annat på det faktum,
att människokroppens organisation i flera afseenden
står på ett jämförelsevis ursprungligt, således
jämförelsevis lågt utbildningsskede. Men bortsedt
från, att vi med denna uppfattning gifva oss in på den
rena hypotesens område — på erfarenheten byggda vägar
leda ej dit —, torde denna åsikt redan af det skälet
ej kunna räkna på någon allmännare tillslutning,
som den ignorerar de i det föregående behandlade,
delvis rentaf intima öfverensstämmelserna beträffande
egenskaper, som <i>enbart</i> anträffas hos människan och
antropomorferna, och hvilka därför, utan antagandet,
att båda leda sitt ursprung från en närbelägen
gemensam utgångspunkt, blifva fullkomligt obegripliga,
ja, rena mirakler.

Det är tre af biologiens discipliner, jämförande
anatomi, embryologi och fysiologi, som fört oss
till ofvannämnda resultat. Men det ur en synpunkt
betydelsefullaste vittnet, paleontologien -- den
vetenskap, hvilken vi betecknat som den i strängaste
mening historiska grenen af biologien — bör ju i en
dylik fråga hafva utslagsrösten. Har paleontologien
verkligen kunnat bekräfta detta resultat, som af
mången skulle betecknas såsom i egentlig mening
»brutalt»?

De nästa kapitlen skola lämna svar på denna fråga.

IX.

<b>DE FÖRSTA MÄNNISKORNA.</b>

ALLA äro vi sedan våra barndomsdagar förtrogna
med den mosaiska skapelselegenden: »Och Herren Gud
planterade en lustgård uti Eden öster ut, och satte
där in människan, som han gjort hade. Och Herren Gud
lät uppväxa af jorden allehanda träd, lustiga till
att se, och goda till att äta».

En helt annan bild af den miljö, i hvilken människan
gjorde sin entré här på jorden, ha vi erhållit
af nutidens geologiska forskning: den är den raka
motsatsen till en paradisisk idyll. Men till gengäld
var denna miljö synnerligen ägnad att — utan ormens
mellankomst — lära henne känna och skilja på godt och
ondt, att väcka till lif utvecklingsmöjligheterna på
hennes specialgebit: på intelligensområdet. Det var
nöden, som blef uppfostraren till mänsklighet.

Den första frågan blir då: under hvilken af vår jords
tidsåldrar uppträdde människan?

Ännu i början af förra seklet betviflade man
förekomsten af människolämningar i jordlager, som
innesluta utdöda djurarter. Paleontologien skapare,
den redan förut omnämnde Georges Cuvier, ansåg sig
kunna proklamera: några fossila människor finnas ej.

Dock hade redan långt före Cuviers tid (år
1700) vid Cannstatt i Würtemberg uppgräfts
ett hjärnskålsfragment af människa tillsammans
med utdöda björn- och elefantarter. Dylika
oomtvistligt »fossila» människorester — således
lämningar af människor, som varit andra utdöda
varelsers samtida — upptäcktes sedermera undan för
undan på flera ställen i Europa. Cuviers påstående
visade sig således vara ohållbart. Alla dessa fynd
härstammade emellertid från kvartärformationen,
ty det år 1726 ur tertiärformationen beskrifna
människoskelettet gjorde ett glänsande fiasko. Sagda
år utgaf den schweiziska naturforskaren och läkaren
I. I. Scheuchzer en broschyr med titel »en människa,
vittne om syndafloden», i hvilken ett i tertiära
lager funnet, 1,2 meter långt skelett beskrifves och
af bildas med underskriften:

»Betrübtes Beingerüst von einem alten Sünder
Erweiche Herz und Sinn der neuen Bosheits Kinder».

Denna varning till den syndiga mänskligheten kvarstod
tills Cuvier påvisade, att den gamla syndaren i
själfva verket var skelettet af — en stor vattenödla,
mycket nära besläktad med den nu lefvande japanska
jättesalamandern (fig. 320).

Alldeles bortsedt från detta ha emellertid nyare
forskningar, såsom framgår af det följande, gifvit
goda grunder för antagandet, att mänskliga eller med
människan nära besläktade varelser existerat redan
under den yngre tertiärperioden, ehuru dessa ej
kunna hafva tillhört samma art som den nu lefvande
människan. Redan på den grund, att de flesta nu
lefvande däggdjurssläkten voro förhanden under sagda
period, har man förmenat, att äfven släktet människa
då skulle ha funnits till.

De bevis man sökt göra gällande för människans
tillvaro redan under tertiärtiden, äro af två
väsentligen olika slag, nämligen dels uppvisande
af spår af mänsklig verksamhet, dels fynd af mänskliga
skelettdelar.

Hvad till en början spåren af mänsklig verksamhet
i tertiärlagren beträffar, så hafva som sådana
uppfattats stenverktyg, inskärningar i djurben,
sönderslagna ben och träkolsbitar. Att dessa ting äro
funna i aflagringar tillhörande tertiärformationen,
kan ej bestridas; ej heller finnas skäl att antaga,
att de i alla här ifrågavarande fall skulle vara
blott tillfälliga, genom naturkrafter eller djur
framkallade bildningar. Men däremot torde man
svårligen med stöd enbart af dylika fynd kunna 
bevisa, att de verkligen härleda sig från en varelse
af släktet Homo. Ty åtminstone i fråga om de äldsta,
mest primitiva af dessa konstprodukter kan man ej
våga gå längre än att hänföra deras fabrikation till
en varelse, som var i besittning af en viss lägre
grad af intelligens.

Belgaren A. Rutot har lämnat de första värdefulla
bidragen till förståelsen af dessa tertiärens
industriprodukter. Dittills hade man börjat
den förhistoriska människans historia ej med det första 
utan med ett senare utbildningsstadium, nämligen
med den perioden, då kvartärmänniskan formade sina
verktyg genom att hugga och bryta dem ur stenen. Detta
är perioden för de s. k. pierres taillées.

<img>
Fig. 320. <i>Andrias Scheuchzeri</i>. 
Scheuchzer’s »människa, vittne om syndafloden»
efter Cuviers bearbetning (ur Zittel). 
</img>

Men med logisk nödvändighet följer, att denna period i
människans kulturutveckling måste hafva föregåtts af
en annan, då i stället för dessa bearbetade verktyg
användes sådana, som ej undergått någon bearbetning
af människohand, sådana som Rutot benämnt pierres
utilisées i motsats till pierres taillées.

Vi veta, att apor gripa kokosnötter, stenar, grenar
m. m. för att slunga mot sina förföljare och att de
krossa hårda fruktskal med tillhjälp af stenar. På
motsvarande sätt har ock den äldsta människoartade
varelsen för sina enkla lifsbehof användt stenar af
den art, som naturen själf har att bjuda på. Att gifva
åt dessa stenar en bestämd form tillhör ett högre
kulturskede och mera utbildade själsförmögenheter. På
de tidigast af människan använda stenarna ställdes
inga andra fordringar än att man bekvämt kunde

fatta dem i ena ändan och nyttja den andra som
tillhygge. Dylika stenar visa således blott å ena
ändan spår af slitning eller äro blott i ena ändan
afsplittrade. Naturligtvis kunna sådana stenar ej
alltid med säkerhet skiljas från dem, som fått sin
form enbart af naturkrafter. Men den omständigheten
att de ofta förekomma på ett och samma ställe, samt
att de äga ett naturligt handtag talar afgjordt för,
att de användts som verktyg. De flisor, som lossnat
från de större stenstyckena vid deras användning,
hafva ofta begagnats som skrapredskap.

Stenteknikens första utvecklingskede måste alltså,
såsom framhållits, det anses vara, då människan
öfverhufvud alls ej bearbetade materialet, utan
plockade upp stenbitar från marken, olika alltefter
det olika bruk för hvilket de voro afsedda. Redan
i ett dylikt urval ligger gifvetvis ett stort
intellektuellt framsteg.

Äfven om arkeologerna beträffande naturen af många af
dessa fynd långt ifrån äro eniga, så torde dock numera
ej kunna betviflas, att man i Frankrikes och Englands
måhända ock i Burmas (bortre Indien) tertiärlager
upptäckt stenbitar, som verkligen begagnats på ofvan
angifvet sätt. Fynden bli allt talrikare och allt
mera öfvertygande.

Sålunda har Klaatsch nyligen (1905) lämnat bidrag
till denna viktiga frågas lösning. Ur tertiära lager
vid Aurillac i Frankrike har sedan länge en mängd
flintstycken uppgräfts, hvilka af somliga undersökare
förklarats vara pierres utilisées, medan detta på det
bestämdaste förnekats af andra. Klaatsch betonar till
en början, att ifrågavarande flintstycken verkligen
äro samtida med de i samma lager funna utdöda tertiära
däggdjuren och ej, som man möjligen skulle kunna
misstänka, senare inbäddade i dessa lager. Han har
låtit en bepröfvad fornforskare undersöka de af honom
uppgräfda föremålen (fig. 321).

En närmare granskning af de af bildade flintstyckena
skulle föra oss för långt in på det speciellt
arkeologiska gebitet. Klaatsch anser, att alla
dessa flintstycken röja spår af användning eller
t. o. m. bearbetning samt söker ådagalägga, att
somliga af dessa stycken äro genom öfvergångar
förbundna med otvifvelaktiga redskap från en mycket
senare period.

Äfven fysiologen Verworn har alldeles nyligen
undersökt Aurillac-fynden och kommit till samma
slutsats som Klaatsch. Däremot anser den förre, att
de flintstycken, som uppgifvits funna i tertiärlager
vid Otta i Portugal, visserligen äro mänskliga
industriprodukter, men af kvartär ålder; de hafva
enligt Verworn först genom senare omkastningar blifvit
begrafda i tertiära aflagringar.

Är det således så godt som afgjordt, att tertiärlagren
innehålla tydliga spår af mänsklig verksamhet, så har
man däremot tills dato ej lyckats påvisa några spår af
dessa industriprodukters fabrikanter själfva. Detta
finner sin förklaring i den omständigheten, att de
sistnämndas rester äro mycket ömtåligare och således
ha ringare utsikt att bevaras i jordlagren än deras
fabrikat af sten.

Sålunda har den 1866 i Calaveras (Kalifornien)
funna människoskallen, som uppgafs vara uppgräfd ur
lager tillhörande tertiärformationen, enligt nyare
grundliga undersökningar visat sig vara af mycket
modärnare datum.
<img>
Fig. 321. <i>Flintredskap, funna i tertiärlager</i> vid Aurillac (efter Klaatsch).
</img>
Äfven de mänskliga skelettdelar, som beskrifvits såsom
funna i tertiärlager i La Plata, tyckas vara yngre,
sannolikt af kvartärt ursprung.

Å skilda orter har man ock funnit <i>fotspår,</i>
hvilka tillskrifvas utdöda människor delvis från
tertiärperioden. I Nordamerika, Australien och i
tyska Sydvästafrika har man trott sig kunna påvisa
fossila mänskliga fotspår tillsammans med sådana af
djur. Rörande några af dessa spår såsom de, hvilka
redan 1805 upptäcktes vid stranden af Buchtarma i
Sibirien och väckte ett visst uppseende, äfvensom
rörande de i Sydvästafrika upptäckta, är det numera
ådagalagdt, att de äro konstprodukter. Huruvida
detsamma gäller om ett par fotaftryck ur
kalkstensbrotten vid St. Louis (Norra Amerika),
hvilka t. o. m. åtnjutit tillbedjan såsom spår af
Jesu fötter, är svårare att afgöra. I alla fall äro
tårna misstänkt onaturliga, föga öfverensstämmande
med nu lefvande människors (fig. 322). De talrika
i stenbrotten vid Carson Nevada (Norra Amerika)
anträffade fotspåren hafva vid en närmare, af Marsh
företagen granskning visat sig vara spår ej af
människo- utan af djurfötter. Återstår ett stort
antal fotspår af människor och djur, som uppdagats
på sandsten vid Warnambool i Australien. Helt säkert
föreligga här ej några konstprodukter utan verkliga
naturaftryck. Huruvida de däremot härstamma från
människor eller från andra varelser, och huruvida de
äro tertiära eller af senare ålder, är ännu ej
afgjordt.

<img>
Fig. 322. Fossila fotspår af »människa» ur
kalkstensbrotten ved St. Louis (efter Branco).
</img>

Först i lager tillhörande den geologiska period,
man benämnt kvartärperioden — således den period,
som omedelbart föregår vår tid —, hafva de första
säkra skelettlämningarna af representanter för
människosläktet upptäckts.

Bildar således människans uppträdande denna periods
stora händelse på det paleontologiska området, så
kännetecknas densamma geologiskt å en stor del af
jordklotet genom en märklig klimatförändring. Under
början af tertiärperioden (eocentiden) var Europas
medeltemperatur mer än 10° grader varmare än
nu. I mellersta Europa växte då skogar af palmer,
bananer, lagerträd, akacier, magnolior, fikonträd
m. m. Småningom skedde en afkylning, så att under
den s. k. miocentiden Europa hade ett subtropiskt
klimat, och trädgränsen då ännu sträckte sig öfver
10° nordligare än nu; sålunda finnas på Grönland i
lager från denna tid lämningar af ek, bok, kastanjer,
valnöt m. m. Emellertid fortfor afkylningen, så att
vid tertiärtidens slut klimatet var ungefär detsamma
som under nutiden.

Denna afkylning nådde sin höjdpunkt under
kvartärperioden, då med <i>istiden</i> ett arktiskt klimat
blef rådande. Stora landsträckor betäcktes af
landis: sammanhängande snö- och ismassor, alldeles
som förhållandet är med Grönland i våra dagar. Den
nordeuropeiska landisen hade sitt centrum på den
skandinaviska halfön, hvarifrån den utbredde sig åt
alla håll,

så att den vid tiden för sin största utsträckning
betäckte Danmark, Holland, det nordtyska
låglandet, största delen af Storbritanien och
mer än två tredjedelar af Ryssland. En annan,
mindre landismassa sträckte sig från Alperna öfver
Schweiz' högslätter och södra Bayern; andra utgingo
från Riesengebirge, Vogeserna, Pyreneerna m. m. En
ännu större utsträckning hade samtidigt landisen
i Nordamerika. Också talrika andra delar af jorden
äfven i ekvatorns närhet uppvisa påtagliga märken
efter istiden.

<img>
Fig. 323. Gräfningar efter skelettdelar af utdöda däggdjur i en <i>grotta</i> i Syd-England 
(efter Buckland-Klaatsch).
</img>

Glaciärerna, såsom denna landis benämnes, förhålla
sig som en plastisk massa, stadd i ständig, långsam
rörelse, och medföra därvid stenar, grus och sand,
som vittrat, lossnat och fallit ned på isen från de
angränsande, för frost utsatta bergväggarna. Detta
material samlas till anhopningar, som kallas
moräner. Framför sig sammanskjuter glaciären ofta
partier af de jordlager, den möter på sin väg och som
införlifvas med ismassan. Att den dessutom förstör
och grusar alla bräckligare bildningar, öfver hvilka
den framgår, är gifvet. Detta betonas här särskildt
därför, att den omständigheten, att man ingenstädes i
de trakter, som varit betäckta af gläciärer, funnit
spår af människans tidigare närvaro, ingalunda får
uppfattas som ett bevis för, att människan ej kunnat
lefva därstädes före istiden.

<img>
Fig. 324. <i>Mammut,</i> rekonstruerad efter de senaste fynden (efter Pfizenmayer).
</img>
De geologiska aflagringarna från istiden bestå dels
av de ofvan omtalade moränena, hvilka äro utmärkta
därigenom, att alla beståndsdelarna från de minsta
sandkornen till de största blocken utan någon som
helst ordning förekomma om hvarandra, dels af skiktade
lager af sand, grus eller lera, som bildats af isens
smältvatten. Dessutom har man på talrika ställen inom
aflagringarna från istiden funnit i vatten afsätta
lager, som innesluta rester af växter och djur, hvilka
lefvat i ett blidare klimat än det arktiska. Häraf
har man ansett sig kunna sluta, att temperaturen har
varit underkastad stora växlingar och att ismassorna
genom afsmältning periodvis väsentligen minskats,
så att växter och djur, som hörde hemma i mildare
luftstreck, kunde taga de från isen befriade nejderna
i besittning för att åter därifrån fördrifvas, då
ismassorna ånyo ryckte fram. Man har sålunda talat
om flera istider med mellanliggande isfria perioder
(interglacial-tider), under hvilka de klimatiska
förhållandena närmast liknade nutidens. Beträffande
frågan, huru många dylika istider funnits, äro
meningarna bland geologerna delade; somliga antaga
blott två, andra flera ända till sex.

Rörande orsaken till istidens uppkomst, har man
hittills fått nöja sig med gissningar. Då, såsom
förut framhållits, glaciärer uppträdt ej blott i
vår jords nordliga regioner utan samtidigt ock i
tropikerna, torde man hafva skäl att söka orsakerna
till detta fenomen ej i förändringar, som vår jord
själf undergått, utan i företeelser af allmänt
kosmisk art. Sålunda har man tagit sin tillflykt
till antagandet af förändringar af jordbanan och af
jordens ställning till densamma, af en förändring af
solvärmens intensitet m. m. utan att hittills någon
enighet i denna fråga vunnits.

I de grus- och sandlager, som floderna i den isfria
delen af landet af-satte, i torfmossar, i aflagringar
från interglacialtiderna äfvensom i kalkgrottor
(fig. 323) har man funnit rikliga lämningar af de
djur, som voro de första människornas samtida i
kvartärtidens Europa.

Liksom kvartärtidens klimat var olikt våra dagars,
hade ock den djurvärld, som lefde tillsammans med
människan under kvartärperioden, ett helt annat kynne
än den fauna, som är kännetecknande för nutiden. Då
lefde hon samtidigt med och nödgades stundom kämpa mot
sådana resår som mammuten, ullhåriga noshörningen,
grottbjörnen, grottlejonet med flera numera utdöda
däggdjur, som i storlek och styrka mer eller mindre
öfverträffade sina nutida släktingar. En del af
dessa kvartärperiodens däggdjur lefde kvar från
tertiärtiden, andra hafva under istiden invandrat
till Europa. Flera af dessa urvärldens jättar blefvo
de första offren på den mänskliga kulturens altare.

Till de sannolikt från Nordasien invandrade hör
den mest celebra bland kvartärmänniskans samtida:
<i>mammuten</i> (fig. 324, 325). Från den indiska elefanten,
hans närmaste släkting, skiljer han sig bl. a. genom
betydligare storlek (han var omkring 1 meter högre än
denna), genom större, ända till 4 meter långa betar,
genom en tät, lång hårbeklädnad m. m. Redan den
sistnämnda egenskapen ger tillkänna, att mammuten,
i olikhet med sina nu lefvande fränder, bebott kalla
regioner. Hans utbredningsområde var synnerligen
vidsträckt: i Europa från Danmark, Ryssland,
Storbritanien söderut till Rom och Norra Spanien,
i Norra Asien samt Nord- och


<img>
Fig. 325. Jakt på <i>mammut</i> under forntiden  i Ryssland. Efter en

tavla af U. M. Vasnetzoff i ryska historiska museet i Moskva (Klaatsch).
</img>

<img>Fig. 326. <i>Elephas meridionalis,</i> en elefantart från tertiärtidens sista skede. 
Efter originalet i Musée du Jardin des plantes i Paris (Klaatsch).
</img>

central-Amerika. Öfverallt har mammuten varit talrik,
allmännast väl i Sibirien, där dess betar utgöra
en viktig handelsartikel, enär en betydande
del — det uppgifves en tredjedel — af allt i
handel förekommande elfenben härstammar från
den sibiriska mammuten. I Sibiriens frusna mark
har man ock upprepade gånger funnit fullständiga
kadaver med hud, hår och muskler bibehållna. Äfven
på den skandinaviska halfön äro mammutfynd gjorda,
hvilka dock ej äro bevisande för att denna elefant
verkligen lefvat där. Att mammuten varit samtida med
människan kan numera ej betviflas. Man har ej blott
funnit detta djurs ben i samma lager som hvarjehanda
redskap utan ock afbildningar af detsamma på elfenben
och klippväggar. Mammutens skelettrester voro kända
redan under medeltiden; dess betar tillskrefvos då
sagornas enhörning.

Äfven det största af alla hittills kända landdäggdjur,
<i>urelefanten</i> (Elephas antiquus) har dödt ut först
efter människans uppträdande i Europa. Denna elefant
uppnådde en höjd af omkring 5 meter, var en meter
högre än mammuten; äfven betarna voro större,
ända till 5 meter långa. Dessa väldiga betar äro
orsaken till den starka utbildning, som djurets
hela framkropp uppnått: skallen med sina kolossala
nackledknappar, halskotorna och frambenen utmärka
sig genom en oerhörd styrka för att kunna uppbära
betarnas ofantliga tyngd. Till skillnad från mammuten
är urelefanten, som är besläktad med den nu lefvande
afrikanska elefanten, kännetecknande för de förut
omnämnda blidare interglacialperioderna i Europa och
förekom under den första af dessa perioder norrut
ända till England. Af den framryckande isen drefs han
jämte andra ömtåliga samtida djurformer, såsom den då
likaledes i Europa inhemska flodhästen, söderut till
Afrika och Asien för att under ett följande varmare
skede för andra gången i sällskap med flodhästen och
människan framtränga till mellersta Europa.

Förutom dessa lefde ytterligare två andra elefantarter
samtidigt med människan i Europa. Den europeiska
människan har således under sin första tid skådat
ej mindre än fyra olika arter af dessa jättedjur —
i våra dagar uteslutande tillhörande tropikernas
värld. Dock är att märka, att de olika arterna lefvat
under skilda perioder af kvartärtiden, så att ej alla
fyra samtidigt uppträdt i samma trakt.

En mammutens följeslagare var den sibiriska
eller <i>ullhåriga noshörningen</i>, liksom den förre
och afvikande från nutidens noshörningar utrustad
med en tät hårbeklädnad. Det främsta af nosens två
horn uppnådde en betydlig längd (1 1/3 meter) och
förorsakade, att den annars broskiga delen af näsans
skiljevägg för att kunna uppbära detsamma förbenats
— en egenskap, som gifvit arten dess latinska namn
Rhinoceros trichorhinus. Kroppsstorleken öfversteg
ej den nu lefvande indiska artens. Äfven af denna
har man i Sibirien funnit hela kadaver infrusna i
isen. Dess utbredningsområde var ehuru något mindre
vidsträckt ungefärligen detsamma som mammutens. Redan
före istidens slut var han utdöd.

Den förres närmaste släkting är en noshörning
(Rhinoceros Merckii), som i storlek betydligt
öfverträffade honom. Liksom den sibiriska noshörningen
var mammutens följeslagare, så hafva nyssnämnda
noshörning och urelefanten följts åt; båda äro
kännetecknande för tidigare och

varmare skeden af kvartärperioden
(interglacialperioderna) och trängde aldrig så långt
norrut som mammut och ullhårig noshörning. Man har
direkta bevis för att människan jagat äfven detta
högdjur.

För den som mäter naturens alstringsförmåga efter
nutidens produkter skall en djurform som <i>jättehjorten</i>
förefalla såsom en lyxföreteelse, hvilkens horn
vida öfverskridit det nyttigas eller nödvändigas
gränser: dessa voro ända till 3 meters bredd, medan
kroppen ej synnerligen öfversteg en hästs storlek
(fig. 327). Lämningar af denna hjort äro allmänna på
flera ställen i mellersta Europa; den nordligaste
fyndorten är Danmark, den sydligaste norra Italien.
Bäst känd har jättehjorten blifvit genom de talrika
fullständiga skelett, som gräfts upp ur Irlands
torfmossor. Han öfverlefde istiden.

<img>
Fig. 327. Kvartärtidens <i>jättehjort</i> med konturerna
af djurets yttre form (efter Zittel).
</img>

Bland andra urtidsmänniskans följeslagare utmärker
sig <i>bisonoxen</i> (fig. 328) därigenom, att han förstått
anpassa sig till alla klimat och zoner, han är en
globtrotter i ännu högre grad än mammuten. Hela Europa
— äfven Sverige — Nordsibirien äfvensom Nordamerika
befolkade han under istiden och ännu senare i stora
mängder. Hans afkomlingar kvarlefva i ringa antal i
Norra Amerika, på Kaukasus och i Lithauen.

Ömtåligare än denne var <i>uroxen</i>, den andre af
forntidens jätteoxar och en af stamfäderna för
vår tamboskap. Han uppträdde under istiden blott i
Sydeuropa, och först efter istidens slut utredde
den sig i stora skaror öfver nordligare trakter,
då den äfven nådde den skandinaviska halfön. Ännu
på 1600-talet lefde enstaka individer kvar i
Polen. Lifrustkammaren i Nordiska museum äger
tvenne horn af uroxen som leda sitt ursprung från
Polen; det ena har användts som kruthorn, det
andra som jägarhorn, Detta senare, som tillhört den
svensk-polske konungen Sigismund, bär en inskrift,
enligt hvilken det skall härstamma från den sista
uroxen i Masowien (1620).

Af <i>hästen</i> ha under kvartärtiden flera former uppträdt
delvis i ett mycket stort antal. Ett bland de
märkligaste fyndställena är Solutré vid Lyon, hvarest
funnits ett lager af hästben (»magma de cheval»),
som uppgifves hafva varit 100 meter långt och 3 meter
tjockt. Man beräknar att här varit anhopade minst
20,000 hästkadaver. Hjärnskålen å dessa är vanligen

uppbruten, hvilket tyder på, att människan fällt
djuret för att njuta af sin älsklingsspis, den varma
hjärnan. Som vid Solutré ett högt berg stupar ned i
ett bråddjup, har man antagit, att människan jagat
hästarna utför denna brant för att döda dem. Ännu
i historisk tid hafva vildhästar funnits i Europa,
i Preussen enligt en uppgift ännu i början på 16:de
århundradet.

<img>
Fig. 328. <i>Bisonoxar</i> i Berlins zoologiska trädgård (efter Heck).
</img>

Äfven af istidens rofdjur uppnådde flera betydligare
dimensioner än deras nu lefvande släktingar. Detta
gäller i första rummet grottbjörnen, grotthyänan
och grottlejonet. Att döma af de oerhörda benmassor,
som de två förstnämnda kvarlämnat i en del grottor,
måste man antaga, att de innehaft sagda boningar under
många generationer. I en engelsk grotta uppgräfdes
på ett litet område kvarlefvor af 200—300 hyänor af
alla åldrar jämte sönderbrutna och afgnagda ben af
deras rof, företrädesvis bison och häst. <i>Grotthyänan</i>
skiljer sig förutom genom sin mycket betydligare
storlek ej väsentligt från fläckiga hyänan, hvilken
nu lefver i södra och östra Afrika. Den var under
kvartärtiden spridd öfver mellersta och södra Europa,
särskildt allmän i England.

Till de mest kännetecknande djuren från
kvartärperioden hör <i>grottbjörnen,</i> mycket större
än vår nu lefvande nalle och närmast besläktad med
den i Nord-Amerika ännu lefvande grisslybjörnen
(fig. 329). Dess benrester äro spridda öfver hela
Europa och norra Afrika — till Sverige nådde han dock
ej — och visa ofta otvetydiga märken efter bearbetning
af människohand. 
Lämningar af <i>grottlejonet,</i> som närmast öfverensstämmer
med våra dagars lejon men är större än detta,
äro funna på spridda ställen i mellersta Europas
grottor. Visserligen kan det verka öfverraskande att
träffa på lejon midt i Europa. Vi böra emellertid
erinra oss, att lejonet, som nu är inskränkt till en
del af Afrika och sydvästra Asien, ännu i historisk
tid förekom i sydöstra Europa; då Xerxes' armé tågade
genom Macedonien, öfverfölls den af lejon.

<img>
            329 a              329 b

Kranier (fig. 329 a) af <i>grottbjörn,</i> (fig. 329 b) af <i>svensk björn.</i> Fotograferade i 
samma skala efter exemplar i Stockholms Högskolas zootomiska institut.

Förutom dessa och några andra djurformer, hvilka till
större delen ej kunde rädda sig in i nutiden utan dogo
ut, oförmögna att anpassa sig till nya förhållanden,
lefde under denna tidsperiod en annan grupp af
djur, hvilken i våra dagar dragit sig tillbaka till
högnordiska eller arktiska länder. Sålunda voro lemlar,
fjällräfven, järfven, renen och myskoxen utbredda
öfver en stor del af Europa. Renen, hvilkens lämningar
anträffats söderut ända till Pyrenéerna och Alperna,
var ett af istidsmänniskans allmännaste villebråd,
såsom massvisa anhopningar af dess ben vid den äldre
stenålderns boplatser och i de af denna periods
människor bebodda grottorna bevisa. Myskoxen,
som numera uteslutande tillhör den arktiska delen
af Nordamerika, gästade då Europa ända ned till
Österrike och Pyrenéerna. Återigen andra såsom gemsen
och stenbocken, hvilka bebodde låglandet, hafva vid
isens tillbakagång dragit sig upp i bergstrakterna.

Som redan antydt, uppträdde dock alla dessa djur
ingalunda samtidigt. Man har dels med tillhjälp
af dessa fossil dels efter industriprodukternas
olika beskaffenhet indelat den period, hvilken af
fornforskarna benämnes den <i>paleolitiska</i> och hvilken
(helt eller delvis) sammanfaller med geologernas
kvartar- eller diluvialtid, i ett antal epoker, hvilka
af Wiener-arkeologen Hoernes nyligen betecknats som
Chelléo-Moustérien, Solutréen och Magdalénien.

Enskildheter i denna först af franska forskare och
för franska lokaler uppställda indelning ha af senare
undersökare med rätta angripits. Somliga fyndorter
kunna ej eller endast med våld pressas in i detta
skema; industriprodukternas större eller mindre
utformning kan vara beroende af det

material, människorna på stället haft att tillgå;
klimatets beskaffenhet var samtidigt på olika
breddgrader olika, beroende af ortens läge i
förhållande till landisen, en omständighet som i någon
mån återverkade äfven på faunans sammansättning. Under
sådana förhållanden blir det naturligtvis svårt att
enas om en generell indelning.

Utan att här diskutera denna fråga, kan det fastslås,
att sådana djurformer som flodhästen, urelefanten,
Rhinoceros Merckii, grottbjörnen o. a. lefde under den
äldsta paleolitiska perioden: Chelléo-Moustérien. För
denna periods industriprodukter äro de stora grofva
stenverktygen kännetecknande. Vid köldens inträde under
Solutréen-perioden försvann en del af dessa djur, och
djurgestalter med mera nordisk prägel uppträdde: mammut
och ullhårig noshörning, hvilka redan visat sig under
föregående epok, dessutom vildhäst, bison, grottlejon,
grotthyäna o. a. Mot epokens slut blir mammuten
sällsyntare och grottbjörnen dör ut, renen uppträder
under denna periods senare del. Stenverktygen äro af
finare, delvis mycket prydligt slag. Men dessutom hafva
vi från denna period rester af en flitig konstutöfning
i behåll. Sniderier, framställande både djur- och
människofigurer, ha sålunda förnämligast i Frankrike
och Schweiz påträffats i rätt stort antal, äfvensom
teckningar af samtida djurarter på elfenben, ben,
renhorn och sten. Märkligast kanske äro de teckningar
och målningar, med hvilka de gamla invånarna prydt
sina grottors tak och väggar. Väggteckningarna i
dessa grottor, belägna i Frankrike och Spanien,
äro ofta verkliga fresker, hvilkas färger, svart
och röd ockra, stundom ännu finnas i grottornas
närhet. De framställda djuren äro bl. a. bison,
ren (fig. 330), mammut, vildhäst; i en grotta vid
Combarelles (Dordogne) har man funnit ej mindre än 40
figurer af häst och bland dessa kunna framställningar
af två raser eller arter urskiljas.

<img>
Fig. 330. <i>Betande renar.</i> En af den paleolitiska människan förfärdigad målning i en grotta i
Vézére-dalen (efter Capitaii-Klaatsch).
</img>

Säkerligen höra en del af dessa målningar till
en senare period, till Magdalénien. Under detta
skede var klimatet kallare, hvilket framgår af

renens talrika uppträdande. Äfven vildhäst och bison
äro allmänna, kronhjort däremot sällsynt, och mammuten
håller på att flytta, hvarför den anträffas sparsamt
i västra Europa, men talrikare i östra; noshörning
och grottbjörn äro utdöda. Förutom genom små, oftast
fina stenredskap representeras industrien af talrika
och olikartade verktyg af ben och horn.

Vi ha sålunda funnit, att såväl den oorganiska naturen
(fördelning emellan land och vatten, temperatur
m. m.) under kvartärtiden som ock den djurvärld,
som var den första människans samtida, hade ett
väsentligen annat skaplynne än i nutiden. Redan
denna omständighet gör det, som förut antydt, i och
för sig i hög grad sannolikt, att ej heller
kvartärtidens människor skulle vara identiska med
oss, skulle vara alldeles samma varelser som vi.
Också hafva två franska forskare, Quatrefages och
Hamy, redan för länge sedan (1882), ansett sig hafva
anledning att särskilja de äldsta kända människorna
från alla nu lefvande och att sammanföra de förra
till en och samma ras, Cannstatt-rasen, så benämnd
efter fyndorten af en mycket omtalad hufvudskål.
Namnet på denna ras förändrades på grund af nyare
fynd och undersökningar 1887 af de belgiska
forskarna Fraipont och Lohest till Neanderthalrasen
efter fyndorten af ett annat människoskelett från
kvartärtiden.

De fynd, på hvilka Neanderthalrasen grundats, äro
gjorda i kvartärlagren å skilda ställen i Europa.

<img>
Fig. 331. <i>Gustav Schwalbe,</i> f. 1844; professor i anatomi 
i Strassburg.
</img>

Man har fäst sig vid det egendomliga förhållandet, att
medan de samtida djurens skelett blifvit anträffade
i stor rikedom, resterna af kvartärtidens människor
äro jämförelsevis sällsynta. Som man ej får antaga,
att människan på den tiden allmänt brände eller
förstörde liken af sina döda, kan detta knappast bero
på något annat än att människosläktet då ännu var
mycket fåtaligt representeradt. Denna uppfattning har
man sökt stödja med följande argument. Människornas
nuvarande antal på hela jorden beräknas till omkring
1,500 millioner. Förblifver tillväxtsiffran densamma
som den nu är, skulle antalet människor efter knappt
200 år uppgå till 6,000 millioner. Räkna vi med samma
tillväxtsiffra tillbaka i tiden, skulle vi vid en
tidpunkt, som ligger några tusen år tillbaka i tiden,
redan komma till noll eller den första människan —
gifvetvis ett rent orimligt resultat,


ty alldeles säkert ligger kvartärtiden, då ju
människosläktet redan fanns till, mycket längre
tillbaka än några tusen år.

Människosläktet måste således i forna tider förökat
sig i mycket långsammare tempo än i våra dagar, ty
eljest skulle människoantalet redan för längesedan
gått upp till de omtalade 6,000 millionerna. Orsaken
till detta förhållande är dunkel. Måhända har
siffran hållits nere genom dödlighet bland barnen,
genom hunger, farsoter och fejder. Huru härmed än
må förhålla sig, torde man ha skäl att antaga, att
Europas befolkning under kvartärperiodens äldre skede
var ganska fåtalig: små grupper som nomadiserade och
jagade, utrustade med tarfliga redskap och vapen.

Fynden af fossila människor ha under de senaste
åren varit föremål för en kritisk sofring genom
nya och mera fulländade undersökningsmetoder. För
de uppslag, som härigenom vunnits, har man i första
rummet att tacka en af samtidens främsta anatomer,
Gustav Schwalbe i Strassburg. Han har nämligen kunnat
fastslå ett för förståendet af människoblifvandet
grundläggande faktum, som i korthet kan formuleras
på följande sätt. Människosläktet är ej enhetligt,
det finnes två arter af släktet homo: en lägre
som han kallar <i>urmänniskan</i> (homo primigenius), som
lefde under kvartärtiden och numera är utdöd, samt en
högre, hvilken ensamt förtjänar den gamla linnéanska
benämningen homo sapiens; endast den senare öfverlefde
kvartärtiden och är nutidens människoart.

Såsom en illustration af de vägar, på hvilka
vetenskapen trefvar sig fram, må nämnas, att
långt före Schwalbe två andra forskare, King
och Cope, uttalat, att neanderthalaren till
arten var skild från nutidens människa. Men de
förmådde ej göra denna sanning gällande; detta
var Schwalbe förbehållet. I förminskad skala ha
vi beträffande denna fråga i Schwalbe och hans
föregångare en parallellföreteelse till Darwin och de
fördarwinistiska descendensteoretikerna. Parallellen
beror på motsvarande orsaker: de senare vunno lika
litet som Schwalbes föregångare gehör, enär det
erfarenhetsmaterial, öfver hvilket de förfogade, eller
den metod de använde, ej verkade tillfredsställande
och tillräckligt öfvertygande.

Genom sina undersökningar har Schwalbe kunnat påvisa,
att endast en del af de mänskliga skelettrester, som
tidigare beskrifvits såsom tillhörande Cannstatt-
eller Neanderthalrasen, äro verkliga urmänniskor,
medan flertalet ej eller ej väsentligt afviker från
nutidens människor. De orter, där hittills fynd
af verkliga urmänniskor gjorts, äro Neanderthal
i Rhenprovinsen, Spy och la Naulette i Belgien,
Malarnaud, Arcy sur Cure, Vézère-dalen och Corrèze
i Frankrike, Schipka och Ochos i Mähren, Krapina i
Kroatien samt Gibraltar.

Af denna öfversikt framgår således, att urmänniskan
åtminstone under den äldre paleolitiska perioden
bebodde större delen af mellersta och södra
Europa. Några rester af henne utanför vår världsdels
gränser äro ännu ej kända.

På vetenskapens nuvarande ståndpunkt är det ogörligt
att besvara frågan, huru lång tid, uttryckt i
århundraden eller årtusenden, förflutit sedan
urmänniskan lefvat. Rörande ett af dessa fynd har
från sakkunnigt håll meddelats, att dess ålder snarare
öfver- än understiger 20,000 år.

År 1856 påträffade några arbetare vid Neanderthal i närheten 
af Düsseldorf i en grotta, fylld med sand och lera, några
skelettdelar. De togos för djurben och skulle sannolikt 
förkommit, om ej händelsevis en läkare Fuhlrott uppmärksammat 
och räddat detta fynd. Detsamma, som består af ett hjärnskålstak 
samt större eller mindre delar af båda öfverarms-, armbågs- och 
lårbenen, af ett strålben, ett höftben, skulderblad, nyckelben
förutom några refbensfragment, beskrefs först af Fuhlrott och
Schaaffhausen. Den senare kom till det resultat, att dessa lämningar
tillhört en representant för en utdöd människoras, hvilken med 
afseende på sin kroppsbyggnad stått långt under de nu lefvande 
råaste folkslagen och tillika var den äldsta kända människan i 
Europa. Trots alla angrepp har Schaaffhausen fasthållit vid denna 
uppfattning, som onekligen måste ha verkat rätt kättersk, då man 
erinrar sig att den uttalades flera år före darwinismens födelse.

Snart uppstod beträffande detta fynd en hel litteratur, som vittnar 
om den betydelse man tillskref detsamma — den nya descendensteorien 
hade gjort denna fråga brännande — och de mest skilda meningar 
uttalades. Medan några, såsom Huxley och samtidens främsta geolog 
Lyell, mer eller mindre fullständigt slöto sig till Schaaffhausens 
mening, förklarade andra bäraren af Neanderthalkraniet för en idiot, 
andra för en gammal kelt, åter andra för en gammal holländare. Ja, 
en författare ansåg Neanderthalmänniskan för en mongolisk kosack, 
som under Napoleonkrigen råkat in i grottan och aflidit därstädes. 
De mest uppmärksammade inläggen gjordes emellertid af den nyligen 
aflidne bekante patologen och antropologen Rudolf Virchow, som vid 
upprepade tillfällen yttrade sig i Neanderthalfrågan. Genom sin 1872 
offentliggjorda undersökning hade Virchow hos fack- och lekmän 
framkallat den uppfattningen, att Neanderthallämningarna ej finge 
tillerkännas någon betydelse i frågan om människans härledning,
enär benen genom sjukliga förändringar förlorat sin typiska
form. Senare har Virchow visserligen ej oväsentligt modifierat 
föregående yttranden och medgifvit, att hjärnskålens form ej blifvit 
af sjukdom till den grad förändrad, att man ej skulle kunna bestämma, 
till hvilken kranietyp densamma hörde. I själfva verket hade den 
Virchow'ska uppfattningen, som till ej oväsentlig del dikterades af 
hans afvoghet mot darwinismen, blifvit ohållbar i samma ögonblick, 
som äfven i andra trakter af Europa människor af Neanderthaltypen 
upptäcktes. Ty att antaga, att en gång samtliga Europas invånare 
varit vanställda och angripna af alla de af Virchow uppgifna
åkommorna, är naturligtvis en fullkomligt orimlig uppfattning. När 
därför 1885 de märkliga skeletten vid Spy, om hvilka senare skall 
talas, upptäcktes, hade Virchow ej annat att göra än att — ignorera 
dem. Och när den i så många andra afseenden högt förtjänte forskaren 
året före sin död (1901) i ett föredrag vid det tyska antropologiska 
sällskapets möte i Metz på grund af de under tiden framkomna viktiga 
arbetena i denna fråga nödgades att jämväl yttra sig om sistnämnda 
fynd, så ådagalade han, att liksom en del andra stormän han i denna 
fråga »ingenting lärt och ingenting glömt», att han fortfarande var 
snärjd af förutfattade meningar. Han fick därför ock vid detta
tillfälle höra, att han stod ensam om sin åsikt. Rätt länge hade 
emellertid flertalet af  
Virchows landsmän i denna fråga okritiskt följt hans
auktoritet — ja, det har funnits tyska anatomer, som
länge ej ens tagit kännedom om det viktiga Spy-fyndet,
och detta trots den ofvan anförda omständigheten,
att detta fynd gaf anledning till uppställandet af
Neanderthalrasen.

Ett nytt skede i studiet af de äldsta människorna
begynte först, då Schwalbe i tvenne arbeten (1899 och
1901) införde nya arbetsmetoder och nya synpunkter
vid deras studium.

<img>
Fig. 332. Ingång till en <i>mänsklig boning</i> i närheten af
Liége (Belgien) under <i>mammutperioden</i> (efter Fraipont-Klaatsch).
</img>

Schwalbe har utöfvat en synnerligen ingående kritik på
de sjukdomsmärken, med hvilka Neanderthalaren enligt
Virchow skulle varit behäftad. Schwalbe har visat, att
ej en enda af de af den senare omnämnda skadorna kan,
huru högt man än vill uppskatta deras betydelse, ha
haft något som helst inflytande på de för hjärnskålen
karaktäristiska formförhållandena. Äfven de sjukliga
förändringar, som verkligen finnas å sagda hjärnskål,
äro i allmänhet ingalunda af så svår beskaffenhet,
som Virchow velat göra sannolikt; ja några af de
egenskaper, som den senare förklarat vara
sjukliga, äro enligt Schwalbe sådana, som återfinnas
å fullt normala kranier. Virchow hade likaledes velat
bevisa, att den ifrågavarande af sjukdomar så hårdt
angripna individen ingalunda kunnat blifva så gammal
som enligt hans uppfattning kraniets beskaffenhet
ger vid handen, ifall han tillhört ett vildt nomad-
eller jägarfolk, och menar därför, att fyndet tillhör
ett mycket senare, högre stående kulturskede. Genom
noggranna jämförelser har Schwalbe ådagalagt, att den
ifrågavarande hjärnskålens beskaffenhet ingalunda
nödvändiggör det antagandet, att dess innehafvare
uppnått 
en särskildt hög ålder, hvarigenom Virchows på
denna omständighet hvilande slutsatser förlora sin
betydelse. De egenskaper hos kraniet, på grund af
hvilka dess innehafvare anses såsom representant för
en egen människoart, skola vi granska i det följande.

Kunna nu ock genom Schwalbes undersökningar
Neanderthalfyndets anatomiska särmärken anses vara
definitivt fastställda, förringas dess värde i någon
mån däraf, att en fullkomligt säker kännedom om
dess ålder ej längre torde stå att vinna. Man har
nämligen tillsammans med de mänskliga resterna ej
funnit några sådana af djur eller några redskap, som
kunnat lämna fullt pålitliga stöd för den geologiska
tidsbestämningen. Mycket <i>sannolikt</i> är det dock, att
Neanderthalmänniskan varit jämnåldrig med de kvartära
djur (ullhårig noshörning, grottbjörn, grotthyäna),
som senare (1865) upptäcktes i dess närmaste närhet
och under samma geologiska förhållanden.

I förbigående må nämnas, att för några år sedan
på ett ställe, ungefär 250 meter aflägset från
Neanderthalmänniskans fyndställe, anträffats några
mänskliga skelettdelar (ej någon kraniedel), som
enligt en preliminär undersökning snarare skulle
öfverensstämma med den nutida människans benbyggnad
än med den 1856 funna Neanderthalaren. Dock uppgifvas
äfven dessa lämningar vara funna i kvartära lager.

Kan det sålunda råda någon osäkerhet
angående den noggrannare åldersbestämningen af
Neanderthalmänniskan, så tillfredsställer till gengäld
de följande fynden i alla afseenden — betraktade
både såsom geologiska och anatomiska dokument —
alla rimliga fordringar.

1887 beskrefvo de belgiska naturforskarna Fraipont
och Lohest delar af två skelett, som blifvit funna i
en grotta vid Spy (provinsen Namur); båda, särskildt
kraniet af det ena skelettet, äro jämförelsevis
väl bibehållna. Hvad till en början åldern af
dessa Spymänniskor beträffar, så framgår af de
i samma grotta funna djurlämningar, att de varit
samtida med djurarter, hvilka äro kännetecknande
för en viss period af kvartärtiden, såsom mammuten,
ullhåriga noshörningen, grottbjörnen, grotthyänan,
grottlejonet, vildhästen och uroxen. Att några af
dessa tjänat de ifrågavarande människorna till föda,
bevisas däraf att flera djurben äro uppbrutna på ett
mycket likformigt sätt, tydligen i akt och mening
att komma åt benmärgen. Som man påträffat brända
träkol i samma jordlager som människoskeletten,
kan man antaga, att Spy-människorna känt bruket
af eld. I öfrigt stod deras industri mycket
lågt. De ägde blott groft tillhuggna flint- och
benredskap af enklaste slag. Genom omsorgsfull
undersökning hafva Lohest och Fraipont kunnat
påvisa, att människoskeletten ej blifvit senare
nedlagda eller begrafda i de ifrågavarande lagren,
hvarigenom de skulle kunnat vara af yngre datum,
utan tala fyndomständigheterna alldeles afgjordt för,
att dessa människor äro af samma ålder som den för
oss nutidsmänniskor så fullkomligt främmande ofvan
angifna djurvärld. Som de lager, i hvilka dessa
lämningar anträffats, ligger omedelbart utanför en
grotta, är det mer än sannolikt, att dessa människor
bebott just denna grotta. De flintredskap, med hvilka
Spy-människorna varit utrustade, tillhöra den förut
omtalade Moustérien-eller Chelléo-Moustérientypen,
som den senare blifvit benämnd.

I nyaste tid har vårt material för kännedomen om de
äldsta människorna riktats med ett synnerligt viktigt
fynd. Gorjanovic-Kramberger, professor i geologi vid
universitetet i Agram, anträffade nämligen 1899 i en
grotta vid byn Krapina i nordliga Kroatien (fig. 333)
ett stort antal mänskliga skelettrester, tillhörande
urmänniskan. Vid Krapina har bäcken Krapinica i forna
dagar gräft ut en grotta och på dess botten aflagrat
stenar, grof sand m. m.

<img>
Fig. 333. Fyndort för skelettlämnnigar af <i>urmänniskan</i> vid Krapina i Kroatien (efter Klaatsch).
</img>

Senare, då denna bäck ej längre nådde upp till
sagda grotta, öfverlagrades de i vatten bildade
skikten af förvittringsprodukter, hvilka härstamma
från de öfverhängande sandstenslagren. Men mellan
dessa lager af förvittrad sandsten finnas kulturlager
d. v. s. lager, i hvilka påträffas rester af mänsklig
verksamhet: träkol, aska, skarpkantade stenbitar,
brända och vidbrända ben m. m.

Den djurvärld, hvilkens lämningar äro funna i grottans
olika lager, har en från den nu lefvande faunan
synnerligen afvikande fysionomi. Utan jämförelse
talrikast är grottbjörnen; vidare anträffas den
noshörningsart (Rhinoceros Merckii), vi förut
betecknat såsom tillhörande en äldre och varmare
period af istiden än den var, under hvilken den
ullhåriga noshörningen och dennes följeslagare
mammuten lefde; dessutom vildsvin, bäfver och
murmeldjur; det bör erinras om att äfven de två
sistnämnda ej längre lefva i Kroatien. I kulturlagren
finnas brända ben af grottbjörn, noshörning och uroxe;
dessa hafva således ingått i de dåtida kroatiernas
diet. Denna fauna torde ge vid handen, att den och
de samtida  
människorna voro något äldre än Spy-människorna, att de
lefvat under en blidare interglacialtid, medan de
sistnämnda, såsom framgår af deras sällskap (mammut
och ullhårig noshörning), sannolikt fått uthärda ett
kallare klimat. Dock hänföras de förras industrialster
såsom knifvar och skräpredskap af flinta, jaspis,
opal och kalcedon till samma typ (moustérien) som
Spy-människornas. Liksom de senare var således också
Krapina-människan jägare, och liksom dessa kände hon
till bruket af eld.

De af Kramberger uppgräfda mänskliga skelettlämningarna 
hafva tillhört ett stort antal individer. Dock ha ej några 
hela skelett utan blott fragment af sådana anträffats. 
Snart sagdt alla lefnadsåldrar äro företrädda; utom barn 
mellan 6 och 13 år finnas personer, som vid sin död voro 20—30
år gamla eller ännu äldre. Att alla tillhöra samma
människoform som Neanderthalarne och Spy-människan
är fastställdt.

En svår misstanke hvilar enligt Kramberger på dessa
människor: de voro sannolikt kannibaler. Ett af
kulturlagren utgöres nämligen af en enda stor eldstad,
i hvilken anträffats nästan uteslutande människoben,
sönderslagna, brända eller vidbrända. Dock må i detta
sammanhang erinras därom, att kannibalismen florerat
flerestädes i Europa under mycket senare tider. Man
har nämligen förutom på många ställen i Frankrike,
Italien, Tyskland och Danmark äfven i Sverige på
Stora Karlsön funnit människoben från stenåldern
under omständigheter, som göra ett dylikt antagande
mycket sannolikt.

Ett vid Gibraltar funnet kraniefragment af ej närmare
bestämbar kvartär ålder hänföres numera likaledes
till samma människoart som de förut nämnda.

Alldeles nyligen (september 1908) har Klaatsch
offentliggjort ett förelöpande meddelande rörande ett
märkligt urmänniskofynd. Denna senaste upptäckt är ej
såsom nästan alla de föregående ett slumpens verk,
utan tvärtom frukten af systematiska utgräfningar,
som sedan flera år tillbaka pågått under ledning
af den schweiziska arkeologen O. Hauser i den
för sin rikedom på paleolitiska kulturlämningar
berömda Vézère-dalen i Dordogne (Frankrike). Det
var i en grotta, hittills oåtkomlig genom därstädes
uppförda modärna byggnader, i hvilken Hauser sedan
september 1907 anträffat massor af flintverktyg, som
arbetarna den 7 mars i fjol aftäckte några benbitar,
hvilka han igenkände som tillhörande mänskliga
extremiteter. Vid en senare, i närvaro af några
franska ämbetsmän och läkare företagen utgräfning
hade bland annat kraniet kommit i dagen. Inför
denna frestande anblick visade sig Hauser äga den
beundransvärda själfbehärskningen att uppskjuta den
fullständiga utgräfningen i fyra månader eller till
dess en kommitté af nio vetenskapsmän, bland dem
Klaatsch, hunnit infinna sig. Vid det nu började
försöket att genom utmejsling lossa skelettresterna
ur jordlagren befunnos de vara så sköra, att de
förvandlades till stoft. Klaatsch, som på Hausers
anmodan åtagit sig räddningen af fyndet, lossade nu
stycke efter stycke af skelettdelarna, samtidigt med
att deras plats i förhållande till hvarandra fixerades
medelst fotografiska bilder; sedermera hopfogades
bitarna med tillhjälp af plasticin. Klaatsch kunde
fastställa, att detta skelett tillhör en ung individ
af urmänniskan. Den har lefvat under 

den period, hvilken ofvan betecknatss om
Chelléo-Moustérien, således under den äldre
paleolitiska tiden. Däremot torde man ej förrän
närmare meddelanden föreligga kunna afgöra, huruvida
Klaatsch har rätt i sitt påstående, att ifrågavarande
individ blitvit regelrätt begrafd, något som han
sluter af skelettets ställning och af några hos
detsamma funna föremål. En dylik begrafning skulle
onekligen förutsätta en högre kulturnivå, än hvad man
hittills velat tillerkänna denna tidsålders människor.

De på öfriga ställen gjorda och i det föregående
uppräknade fynden bestå uteslutande af underkäkar
eller delar af sådana.

För resten böra vi ingalunda uppgifva hoppet att en
gång få göra bekantskap med något mera af urmänniskan
än blott ben och tänder. Vi ha nämligen rättighet
att vänta, att Sibiriens frusna mark, som under
många tusentals år bevarat åt oss kadaver med hull
och hår af urmänniskans samtida mammuten och den
ullhåriga noshörningen, en dag också kan skänka oss
ett fullständigt lik af urmänniskan själf — helt
visst ett af de dyrbaraste undersökningsföremål,
som skulle kunna falla i en natursforskares händer!

Vi ha nu att granska de anatomiska egenskaper, genom
hvilka urmänniskan (homo primigenius) skiljer sig
från alla andra såväl lefvande som utdöda människor
och söka tolka betydelsen af dessa skillnader.

För att med siffror kunna återge de ifrågavarande
skillnaderna har Schwalbe bestämt en del punkter på 
kraniet, som äro upptagna på de här meddelade bilderna 
(fig. 337), föreställande profilkurvor genom olika skallar. 
Förenar man den mest framspringande punkten öfver 
näsroten (g) genom en linje med den yttre nackknölen (i), 
så erhåller man en i kraniets midtelplan belägen grundlinje 
(g i), från hvilken man kan utgå vid jämförelsen af de
olika skallarna.

1) Redan af en ytlig jämförelse af Neanderthalskallen
med nutidsmänniskans framgår, att hjärnskålstaket
(»kalotten») hos den förre är betydligt lägre än hos
den senare. Ett exakt mått för denna höjd erhåller
man, om man nedfäller en lodrät linje (c h) från
den högsta punkten af kranietshvälfningen till
grundlinjen (g i). Uttryckes då denna s. k. kalotthöjd

<img>
<i>Kranier</i> sedda i profil, fig. 334 af en <i>modärn 
europé</i>, 335  af den ena <i>människan</i> från <i>Spy</i> (efter Fraipont),
336 af en <i>schimpans-hona</i>.
</img>
<img>
Schimpans
Pithecanthropus
Neanderthalaren
Elsassarc 
Fig. 337. Profilkurvor af olika kranier
(efter Schwalbe).
</img>

(c h)i procent af grundlinjen (g i), så får man en
»kalotthöjdindex». Denna uppvisar följande värden:

Schimpanskraniet ....... 37,7
Neanderthalkraniet ..... 40,4
Spykraniet    I .....    40,9
Spykraniet   II .....    44,3 
<i>Lägsta</i> kalotthöjden 
hos modärn människa      52,o

Dessa siffror tala ju ett oförtydbart språk!

2)  Pannan hos urmänniskan skiljer sig märkbart
från den modärna människans därigenom, att den
är lägre, mindre hvälfd, mycket bakåtlutande eller
såsom termen lyder: flyende. Schwalbe har funnit ett
uttryck för denna skillnad i den vinkel, som bildas
af grundlinjen med en linje, som går från den punkt
å kraniets öfre kontur, där pann- och hjässben
mötas, till punkten g. Denna vinkel (b g i fig. 337)
är hos: 

Schimpansen ............ 39,5° 
Neanderthalaren          44°
Spymänniskan I           46°
      »     II           47°
Modärn människa .... 53°—64°.

3) Till urmänniskans mest utmärkande
egendomligheter hör ögonhålornas

tak. De öfverskuggas af en tjock, framskjutande
benvalk, som sammanhängande sträcker sig från pannans
ena sida till den andra och utgör hufvudparten af
ögonhålornas tak. Å barnskallarna från Krapina är lika
litet som hos den unge antropomorfen någon dylik valk
öfver ögonen utbildad.

<img>
Fig. 338—341. Fragment af pannben af <i>fossila människor</i>, funna vid <i>Krapina</i> 
(efter Kramberger och Klaatsch).
</img>

Denna benvalk hade säkerligen betydelse som
en ögats skyddsapparat. Det som hos flertalet
nutida människor återstår af denna bildning är
våra ögonbrynsbågar, hvilka, på ett undantag när
(se nedan), ej sträcka sig till ögonhålornas sidodel
och ej uppnå samma dimensioner som hos urmänniskan,
äfven om de hos t. ex. papuas på Nya Guinea blifva
betydligt starkare än hos oss; ja, äfven hos
civiliserade folkslag kunna anträffas personer med
mycket framstående ögonbrynsbågar, något som enligt
en uppgift särskildt ofta skall vara förhållandet hos
förbrytare. Men hvad som skiljer de flesta modärna
människors ögonbrynsbågar från dem hos urmänniskan är,
att de hos den senare genom en djup insänkning äro
skilda från den delen af pannbenet, som öfverlagrar
stora hjärnans panndel; de ligga alltså <i>framför</i> den
egentliga hjärnskålen, medan hos den nutida människan
hjärna och hjärnskål till följd af storhjärnans
mäktiga utbildning skjutits framåt öfver ögonhålorna,
så att hjärnsubstans finnes öfver dessas tak. Endast
hos några af Australiens urinvånare skola enligt nya

undersökningar af Klaatsch ögonbrynsbågar, fullt
öfverenstämmande med urmänniskans, förekomma.

4) Pannbenet är mycket längre än hjässbenet. 
Detsamma är alltid förhållandet hos de
människolika aporna, medan hos den modärna 
människan i nära 50 % motsatsen äger rum och
proportionerna aldrig gestalta sig på samma 
sätt som hos urmänniskan.

<img>
Fig. 342 a. <i>Hjärnskålen</i> (sedd i profil) <i>från
Neanderthal</i> (efter Schwalbe).
</img>

5) Kraniets nackparti är karaktäriscradt genom en
starkt framskjutande, tvärgående benlist, framkallad 
af förhandenvaron af starkare nackmuskler och 
starkare nackband än som förekomma hos nutida 
människoraser (fig. 335, 342 c).

<img>
Fig. 342 b. Nackpartiet af <i>hjärnskålen från
Neanderthal</i> (efter Schwalbe).
</img>

Medan hos de senare den mest framskjutande delen 
å nacken är belägen ofvanom nackknölen är hos
urmänniskan den senare det mest bakåt utskjutande
parti af kraniet. Härmed sammanhänger, att den öfre
delen af nackbenet (fjälldelen) erhåller en olika
riktning: hos urmänniskan är denna del böjd betydligt
mera framåt. För att precisera denna olikhet har
Schwalbe dragit en linje från nackbenets främre
och öfre punkt (l) till den yttre nackknölen (i)
och funnit, att den vinkel (l i g), som sagda linje
(l i) bildar med grundlinjen gi (fig. 337), är: 

hos aporna .................................. 43—68°
 »    neanderthalaren  ..................  66,5°
 »    nulefvande människor ........... 78—85°

<img>
Fig. 342 c. Nackpartiet af <i>hjärnskålen från
Neanderthal</i> (efter Schwalbe).
</img>

6) Kännetecknande för hjässbenen hos urmänniskan 
är, att dess intill tinningbenet stötande rand 
är längre än den å hjässan belägna; hos nutidens 
människor är förhållandet motsatt, medan aporna 
äfven i detta afseende öfverensstämma med 
urmänniskan. Naturligtvis sammanhänger sagda 
egenskap med kraniets ringare hvälfning hos den 
senare, hvilket åter beror på hjärnans ringare 
storlek.

7) Hjärnskålens rymdinnehåll hos urmänniskan är
nämligen relativt mindre än hos nu lefvande 
människor. Genom noggranna undersökningar har 
Schwalbe kunnat fastställa, att sagda mått hos 
neanderthalaren ej öfverstiger 1,230 cm., medan 
det hos sju kranier af ungefär samma bredd och 
längd, tillhörande modärna lägre folkslag,var 
1,565—1,775 cm. Men som hos människan liksom
hos alla däggdjur hjärnskålens rymdinnehåll är 
ett ganska troget uttryck för hjärnans storlek, 
kunna vi således med bestämdhet påstå, att 
urmänniskan i en sådan kardinalpunkt som hjärnans 
storlek var underlägsen nutidsmänniskan.

<img>
Fig. 343. Fragment af <i>Krapina-människans tinningben</i>
med det förtjockade trumbenet och det lilla
vårtformiga utskottet (efter Kramberger-Klaatsch).
</img>

Med afseende på bedömandet af urmänniskans
själsförmögenheter har man ansett sig kunna gå
ännu ett steg längre. Nackbenet är relativt starkt
utbildadt i den delen där storhjärnans nackparti är
beläget, medan, som vi sett, platsen för hjärnans
panndel är mindre än hos den modärna människan. Som
vi nu i ett föregående kapitel lärt känna, att
hos nutidens människor hjärnans panndel är centrum
för högre intellektuella förmögenheter (särskildt
talförmågan) samt att hjärnans nackparti är centrum
för synförnimmelsen, så torde det antagandet kunna
vara berättigadt, att detta kvartärtidens jägarefolk
hade en väl utbildad syn- eller iakttagelseförmåga, 

medan det däremot var oss underlägset i högre
intellektuell begåfning och i talförmåga.

8) Det vårtformiga utskottet å tinningbenet är
svagt, påminnande om förhållandet hos aporna,
hvaremot trumbenet — det ben, som bildar en del af
yttre hörselgångens begränsning och bär trumhinnan —
är mycket större än hos nu lefvande européer; hos en
del naturfolk har dock ett liknande starkt utbildadt
trumben iakttagits (fig. 343).

9) Hela käkpartiet skjuter ut starkare framför
hjärndelen än hvad förhållandet är hos nutida
européer. Enligt Klaatsch' nyaste undersökningar 
äro hos den äldsta människoarten hela käkpartiet 
och tänderna så enormt utbildade, att man skulle 
vara berättigad att tala om en »nos» (»Menschenschnauze»),
enär näsan setat på ett framskjutande munparti. Detta
resultat har bekräftats genom en upptäckt, som
gjorts alldeles nyligen och rörande hvilken,
när dessa sidor gå i press (december 1908), blott
föreligga några korta tidningsmeddelanden af en
fransk paleontolog. Vid Corrèze i Frankrike har man
nämligen funnit skelettet af en urmänniska, som
uppgifves vara bättre bibehållet än tidigare fynd;
bland annat har man kunnat  konstatera,  att kraniets 
ansiktsdel verkligen varit utdragen till en slags nos 
(»une sorte de museau»).

<img>
Fig. 344-346. <i>Underkäkar</i> 344 af <i>schimpans</i>, 345 af
<i>urmänniskan</i> från <i>La Naulette</i>, 346 af <i>modärn europé</i>.
Den punkterade linjen har hos alla samma läge i 
förhållande till den mellersta framtanden (efterTopinard).  
</img>

Särskildt anmärkningsvärd är underkäken. Denna
erbjuder nämligen hos nutidsmänniskan en egenskap,
hvilken (fig. 345, 346, 353, 355) skiljer henne från
alla andra varelser, och det är hakan. Hos urmänniskan
afviker underkäken, af hvilken skelettdel man äger
det rikaste undersökningsmaterial, från förhållandet
hos modärna människor och närmar sig öfriga varelser
därigenom, att den saknar hakutskottet. I stället
för att underkäkens främre nedre del skjuter fram som
hos oss, faller den hos urmänniskan rakt nedåt eller
i vissa fall bakåt som hos aporna. Då de muskler,
genom hvilka tungans rörelser utföras, ligga mellan
underkäkens båda grenar och fästa sig just på hakans
insida, har man trott sig kunna antaga, att hakan
och språket, båda utmärkande för människan gentemot
andra varelser, stå till hvarandra i ett visst
orsaksförhållande, och att således saknaden af haka
hos urmänniskan (fig. 348—355) skulle antyda, att hon
varit mindre talför än hennes efterkommande. Äfven om
denna uppfattning står i fullkomlig öfverensstämmelse
med de slutsatser, till hvilka hjärnskålens byggnad
(jämför ofvan) fört oss, så har med afseende på hakans
frånvaro ännu ej några fullgiltiga bevis för sagda
åsikt kunnat framdragas, lika litet som någon 


annan tillfredsställande förklaringsgrund för hakans
uppkomst hittills kunnat lämnas. Att betrakta dess
uppkomst såsom ett nödvändigt resultat af tändernas
och det tandbärande käkpartiets förminskning, såsom
några anatomer göra, är redan af det skälet föga
tilltalande, att hos andra varelser med ännu mera 
tillbakabildadt tandsystem ej någon haka uppstått. 
Tills vidare nöja vi oss med att konstatera denna 
faktiska skillnad och tillägga, att äfven hos några 
af nutidens naturfolk (australier) hakan är ytterst 
svagt utvecklad.

<img>
Fig. 347-304. Fragment af <i>öfver</i>- och <i>underkäkar</i>
samt <i>tänder</i>, tillhörande de <i>fossila människorna</i> från
Krapina (347—351), Spy (353) och Schipka-hålan i Mähren (352, 354). 
Efter Klaatsch.
</img>

Urmänniskans käkar utmärkte sig dessutom för betydligt
större höjd och klumpighet, hvilket åter sammanhänger
med tändernas betydligare storlek. Kindtänderna äro
försedda med talrikare emaljveck än som förekomma hos
flertalet nu lefvande människor (fig. 348). I ännu
högre grad utbildade återfinnas dessa emaljveck hos
orangutan och schimpans. 

10) I sammanhang med käkarnas och tändernas starka
utbildning står ock kindbenets betydligare storlek
och utskjutande läge, något som likaledes påminner
om förhållandet hos de människolika aporna.

Rörande de öfriga skelettdelarna, som blifvit
omsorgsfullt bearbetade af den tyske anatomen
Klaatsch, måste vi inskränka oss till några få
antydanden, enär ett närmare ingående på dessa 
delar skulle bli onjutbart för den icke anatomiskt 
skolade läsaren.

Medan öfverarmsbenet till sina dimensioner
fullkomligt öfverensstämmer med nutidsmänniskans,
erinrar det genom beskaffenheten af vissa
muskelfästen och af dess öfre ända om förhållandet
hos de människolika aporpa. Strålbenet skiljer sig
från nutidsmänniskornas genom sin starka krökning, 
så att ett betydligt mellanrum uppstår mellan detta
och armbågsbenet, hvarigenom underarmens utseende
lika mycket skiljer sig från nu lefvande människors
som det öfverensstämmer med apornas.

<img>
Fig. 355. Kranium af <i>urmänniskan</i> från Spy (efter
Fraipont-Klaatsch).
</img>

Lårbenet (fig. 356, 369) är ovanligt tjockt och
starkt framåtböjdt, dess nedre ända är bredare än
hos nu lefvande människor.

Det likaledes mycket tjocka men korta skenbenet
(fig. 358—360) utmärker sig därigenom, att dess
öfversta del är böjd bakåt, så att benet, när dess
öfre yta ställes i ett vågrätt plan, är starkt
riktadt bakåt, medan hos nu lefvande européer denna
lutning är mycket ringa. Anmärkningsvärdt är, att
denna egendomlighet i skenbenets byggnad återfinnes
hos människofostret för att hos européerna försvinna
under utvecklingens lopp.

De här skildrade egenskaperna äro utmärkande för
alla de fossila rester, som ofvan hänförts till
arten urmänniska (homo primigenius). Att äfven
hos denna »art» liksom hos alla arter, zoologien
uppställt, anträffas individuella olikheter, är
själf klart. Sålunda är det ena Spy-kraniet som i
litteraturen går under beteckningen n:o 2, något
starkare hvälfdt än n:o 1 från samma lokal. Hos
Krapinafolket är benlisten öfver ögonhålorna starkare
utbildad än hos Spy- och Neanderthal-kranierna,
hvaremot pannan tyckes ha varit i ringare grad
»flyende» än hos de senare; likaledes visa
underkäkarna sinsemellan skillnader, utan att de
dock öfverensstämma 

med förhållandena hos nutidsmänniskorna. I
alla händelser är enligt Schwalbe ej någon af de
variationer, som påvisats hos urmänniskans hittills
kända representanter, af den beskaffenheten, att
artskillnaden mellan ur- och nutidsmänniska därigenom
upphäfves. Till verkliga öfvergångsformer mellan de
båda människoarterna återkomma vi i det följande.

Berättigandet att på ofvan uppräknade karaktärer
uppställa en från den modärna människan skild art
har Schwalbe ytterligare styrkt därigenom, att
han fastställt inom hvilka gränser den sistnämndas
skelettbyggnad varierar. Han har nämligen funnit, att
flera af de karaktärer, urmänniskans kraniebyggnad
uppvisar, fallet utanför variationsbredden hos de
nuvarande människorna, både kultur- och naturfolk.

Tack vare de jämförelsevis fullständiga skelettrester,
som särskildt Spyfyndet erbjuder, kunna vi göra
oss en ganska exakt föreställning om urmänniskornas
utseende. De voro ungefärligen af nutida européers
medellängd eller mindre; Spymänniskans n:o 2 längd
har beräknats till 148—153 cm., Neanderthalarens
till 155—156 cm. Benbyggnadens betydliga groflek
ger vid handen, att de varit utrustade med en delvis
stark muskulatur, att de ägt betydande kroppskrafter,
äfven om vissa muskelgrupper torde ha varit svagare
utvecklade än hos den modärna människan. Händer och
fötter voro relativt stora. Det stora långdragna
hufvudet med låg, bakåtsluttande panna med de
stora ögonen skuggade af väldiga ögonbrynsbågar var
förvisso ej fagert eller tilltalande enligt nutidens
smakriktning, utan skulle för denna snarare te sig
som frånstötande, »djuriskt».

<img>
<i>Lårbenet</i> fig. 356 af den ena <i>Spy-människan</i>, 
357 af <i>modärn belgare</i>; omkring 1/4 naturlig storlek 
(efter Fraipont).
</img>

Som redan förut påpekats, var hos urmänniskorna
hjärnskålens rymdinnehåll (alltså ock hjärnan) 
mindre i förhållande till den öfriga kroppen än 
hos den nutida mänskligheten. Då nu det som är 
i behåll af dessa urmänniskor, d. v. s. delar 
af skelettet, i flera afseenden så starkt afviker 
från nutidsmänniskan, kunna vi utan tvekan antaga, 
att äfven några af de oss obekanta mjuka delarna 
(inälfvor, muskler, sinnesorgan m. m.) ej voro 
fullt öfverensstämmande med de modärna människornas.

Af det föregående framgår också på det klaraste, att i
flertalet af de karaktärer, genom hvilka urmänniskan
skiljer sig från andra nu lefvande och utdöda
människor, närmar den sig eller rentaf öfverensstämmer
den med de <i>människolika</i>, de <i>antropomorfa aporna</i>. Detta
är det resultat, till hvilket alla hittills bekanta
fakta fört oss.

Hålla vi oss till en början tills kraniet så kunna
vi med afseende på de i det föregående behandlade
punkterna fastslå: 

1) att urmänniskans kranium utmärker sig genom ett
antal karaktärer, hvilka endast återfinnas hos de
antropomorfa aporna; detta gäller de under rubrikerna
3 (benvalken öfver ögonhålorna) och 4 ofvan anförda
egenskaperna;

2) att i flertalet af uppräknade karaktärer
urmänniskans kranium intar en <i>förmedlande ställning</i>
mellan de antropomorfa aporna och de modärna
människorna, dock så, att skallen i några af dessa
karaktärer står de förra betydligt närmare än de senare.
Det sistnämnda gäller de under rubrikerna l (kalotthöjden) 
2 (den flyende pannan) och 5 (nackbenet) anförda egenskaperna.

Särskildt att märka är, att, tack vare i första rummet
Schwalbes planmässiga undersökningar, vi ej kommit
till detta resultat genom en ungefärlig taxering af
likheter och olikheter utan genom en exakt, på siffror
stödd bestämning af undersökningsföremålens formvärde;
allt lättsinnigt på känn är bannlyst. Vidare stöder
sig detta resultat numera ej på lämningarna af en
enstaka, utan af en hel rad sinsemellan väsentligen
öfverensstämmande individer.

<img>
Fig. 358. <i>Skenben</i> af <i>gorilla</i>, 359 af 
<i>Spy-människan</i>, 360 af <i>modärn europé</i>; 
de tre skenbenen äro ställda på samma sätt         
i förhållande till linjen A—B (efter Fraipont).
</img>

Allt detta gäller emellertid i främsta rummet endast
kraniet. Med afseende på det öfriga skelettet, har man
visserligen, kunnat påvisa, att enstaka afvikelser 
å underarm, underben och lårben hos urmänniskan 
påminna om egenskaper hos de människolika aporna. 
I lemmarnas proportioner däremot ansluter sig 
urmänniskan intimt till nutidsmänniskan. Med hänsyn till 
undersökningar, med hvilka vi i ett följande kapitel 
skola sysselsätta oss, förtjänar det förhållande 
särskildt betonas, att, medan urmänniskans kranium 
delvis står på den antropomorfa apans utvecklingsskede, 
är lemmarnas byggnad i allt väsentligt redan fullt 
mänskligt. Och för att förekomma hvarje missuppfattning 
vill jag uttryckligen betona, att flertalet skelettdelar 
af urmänniskan, hvilka man har i behåll och som här ej
blifvit omnämnda, väsentligen öfverensstämma med den
modärna människans, så att det rörande den <i>mänskliga</i>
naturen af urfolket, som lefvat under den äldsta
kvartärtiden i Europa, ej kan råda det ringaste
tvifvelsmål eller med andra ord: att äfven den
s. k. urmänniskan hör till släktet homo.

Förutom de här skärskådade människorna, hvilka alla
tillhöra den fullständigt utdöda människoarten homo
primigenius, lefde under den 

paleolitiska kulturperioden äfven människor
tillhörande vår egen art, homo sapiens.

Bland dessa intressera oss i första rummet några
fossila kranier, hvilka enligt nyare undersökningar
af Schwalbe i viss mån intaga en förmedlande
ställning mellan de två människoarterna. Sålunda
påträffades 1871 vid Brüx i Böhmen ett mänskligt
hjärnskålsfragment (fig. 361) jämte åtskilliga till
detsamma hörande ben. Åldern af detta fynd är osäkert;
medan det af somliga betraktas som härstammande från
den yngre paleolitiska perioden, hänföres det af andra
till ett senare tidsskede. Schwalbe, som nyligen
(1906) offentliggjort en noggrann undersökning af
ifrågavarande hjärnskål, har påvisat, att, medan 
densamma genom flera karaktärer bland dem genom 
en så viktig som ögonbrynsbågarnas beskaffenhet 
faller inom nu lefvande människors variationsbredd, 
den i en del andra punkter intar en förmedlande 
ställning mellan den modärna människan och urmänniskan.

<img>
Fig. 361. Kraniefragment af <i>fossil människa från
Brüx</i> (efter Schwalbe).
</img>

Sålunda är kalotthöjden (rörande detta och andra mått 
se ofvan) mycket låg: Brüx-kraniet omkring 47,5°, 
urmänniskan 40,4—44,3, nutidsmänniskan 52—68. Pannan är 
något mera flyende än hos den senare: Brüx omkring 48,5°,
urmänniskan 44—47°, nutidsmänniskan 53—64°. Med ett
ord: Brüxkraniet är mindre högt än alla modärna
människors kranium och närmar sig i detta afseende
urmänniskans.

Liknande den förra men ännu närmare den modärna
människans hjärnskålsform står ett kranium, funnet
vid Brünn (Mähren) och helt säkert af ung-kvartärt
ursprung.

Mycket nära dessa kranier står slutligen ett annat vid
Galley Hill i Kent (England) funnet kranium; genom sin
låga hjärnskål företer äfven detta öfverensstämmelse
med urmänniskan, ehuru det såsom närstående bild
(fig. 362) visar, alldeles afgjordt hör till arten
homo sapiens. Ifrån geologisk synpunkt är detta
engelska kranium egendomligt. Medan nämligen de här
som urmänniskor sammanfattade individerna hittills
ansetts för de äldsta människorna, uppgifves Galley
Hill-skallen vara af ännu högre ålder (samtidig
med urelefanten). Under förutsättning, att denna 

åldersbestämning är riktig, skulle således Europa redan 
under den äldre kvartärperioden befolkats af <i>två</i> människoarter,
af hvilka den ena i en något högre utbildad form eller »varietet» 
ännu kvarlefver, medan den andra dog ut under sagda period.

Men utom nyss nämnda kranier har man i lager,
som helt säkert tillhöra det senare skedet af
kvartärperioden, funnit en del skelettrester af
människor, som ej afvika från nutidens. Först genom de
af Schwalbe införda exaktare undersökningsmetoderna
har man lärt sig skilja dem från kvartärtidens
urmänniskor. Särskildt ha de vid Egisheim och
Cannstatt (Tyskland) för länge sedan anträffade
kranierna uppmärksammats och ofta omnämnts äfven 
i populära framställningar. Af dessa fossilfynd 
är ett, som nyligen gjordes i »Grotte des
enfants» vid Mentone och som utgöres af två skelett,
af särskildt intresse. Det har nämligen visat sig,
att dessa skelett tillhört människor, hvilka,
på samma gång de ej tillhöra urmänniskoarten,
genom "stärkt framskjutande käkar (prognati),
den svaga hakan och den elliptiska hufvudformen
afvika från både nu lefvande och fossila européer
och öfverensstämma med negerartade (negroida)
stammar. Denna omständighet har satts i sammanhang
med förekomsten af några elfenbensfigurer från
samma tidsskede (solutréen-tiden), som framställa
kvinnokroppar af en typ, hvilken hänvisar till Afrika
som sin hemort. Att döma af dessa fynd skulle
under sagda period en negerartad folkstam bott i
Sydvästeuropa.

<img>
Fig. 362. <i>Fossilt människokranium</i> från Galley Hill
(efter E. T. Newton).
</img>

Hittills är det, som ofvan nämndt, endast i Europa,
som man påträffat rester af urmänniskan. De talrika
nordamerikanska äfvensom de sparsammare sydamerikanska
fynden af fossila människor visa den närmaste
öfverensstämmelse med dessa trakters naturfolk,
<i>ej</i> med urmänniskorna.

Hvilka slutsatser rörande människans härledning
kunna vi draga ur de här meddelade fynden af fossila
människor?

Enär både homo primigenius och homo sapiens lefvat
under kvartärtiden, och som vi ännu ej veta, huru
tertiärtidens människor varit beskaffade, kunna de
geologiska tidsbestämningarna ej gifva oss någon
säker ledning vid besvarandet af denna fråga. Vi
äro tillsvidare i första rummet hänvisade till de
anatomiska karaktärerna, som utmärka de fossila
människorna. Dessa karaktärer torde lämna rum för
följande alternativa 

tydningar. Antingen äro de båda människoarterna, af
hvilka blott den ena kvarlefver, afkomlingar af en
äldre gemensam, mera odifferentierad urform. Eller
ock: nutidsmänniskan (homo sapiens) har vid eller
måhända före kvartärtidens begynnelse utvecklats
ur urmänniskan (homo primigenius) eller ur en
denna närstående form; stamformen lefde sedan
samtidigt med afkomlingarna under den äldre delen af
kvartärperioden, men såsom varande underlägsen 
i kampen för tillvaron dukade den förra under 
före denna periods utgång.

<img>
Fig. 363. <i>Dolikocefalt</i> kranium af Loango-neger;
364 <i>brakycefalt</i> kranium af finne (efter Klaatsch).
</img>

Hvilket af dessa alternativ som innebär sanningen 
förmå vi för närvarande ej afgöra; från <i>anatomisk</i> 
ståndpunkt äro båda möjliga. Till förmån för det 
senare alternativet tala emellertid ej blott 
förekomsten af de fossila mellanformer, hvilka vi 
ofvan omnämnt, utan ock flera drag i några 
nutidsmänniskors byggnad, hvilka utan att vi antaga
denna tolkning äro svårbegripliga; till dessa drag
återkomma vi i det följande.

Ehuru bäst harmonierande med de fakta, som i denna
stund stå till vårt förfogande, kan detta försök
till frågans lösning lika litet som något annat, som
framställts i den nästan oöfverskådliga litteraturen
rörande människans närmaste härledning, göra anspråk
på att äga någon annan än <i>hypotesens</i> valör.

Ej hypotetiskt utan på vetenskapens nuvarande
ståndpunkt oemotsägligt samt af mycket större
principiell räckvidd än nyss behandlade fråga är
däremot, att urmänniskan rent anatomiskt sedd är
en mellanform mellan nutidsmänniskan och den lägre
yarelse, hvilkens bekantskap vi skola göra i nästa
kapitel, samt att denna urmänniska — antingen den
nutida mänskligheten i henne har att vörda sin
närmaste stamfader eller ej — är ett 

historiskt vittne, som till en historisk sanning
upphöjer anatomiens och embryologiens resultat,
att människan i sin nuvarande form är produkten af
en utvecklingsprocess.

Med afseende på de <i>nu</i> lefvande människorna vilja vi
här blott i korthet beröra den mycket ventilerade
frågan, hvilket eller hvilka folkslag stå lägst eller
med andra ord stå urmänniskan närmast.

Som förut anförts, var det blott den ena af de två
människoarterna, nämligen homo sapiens, som blef
nutidens människa. Är detta riktigt — och alla 
hittills kända fakta ställa det utom allt
tvifvel —, då möter från geologiskt håll intet hinder
för antagandet, att de nu lefvande människorna, huru
olika de än kunna vara hvarandra, äro afkomlingar af
en och samma stam. Och vi kunna tillägga: äfven ur
rent biologisk synpunkt synas alla nutidsmänniskor
tillhöra samma art. Ett starkt argument för enheten
af det nu lefvande människosläktet är onekligen,
att den motsatta åsiktens förfäktare aldrig ens
tillnärmelsevis kunnat enas om det <i>antal</i> urstammar,
från hvilka nutidens människor skulle härstamma, ty
nästan hvarje antal mellan 2 och 63 har haft eller har
sina anhängare. Men äfven flera mera objektiva moment
tala för artenheten af de nu lefvande folkslagen. Af
dessa framhålla vi två: 1) huru i ögonen fallande
olikheter två människoraser än må förete, så äro
de dock alltid förbundna genom mellanformer; 2)
alla människoraser äro, såvidt man vet, fullkomligt
fruktsamma sinsemellan, hvilket på det biologiska
området anses som ett viktigt om ock ingalunda
osvikligt kriterium på artsammanhörighet. Den vanliga
benämningen raser för de olika människoslagen skulle
således från naturvetenskaplig synpunkt vara fullt
korrekt. Däremot är spörsmålet, huru många raser,
d. v. s. i huru många grenar arten homo sapiens under
inflytande af kampen för 

<img>
Fig. 365. En <i>ur-australier</i> (efter en fotografi ur Klaatsch).
</img>
tillvaron har klufvit sig, synnerligen kompliceradt. Lokal
isolering af en ursprungligen likformig folkstam eller
dess motsats: en blandning af ursprungligen skilda
folkslag; uppkomst och utbrytning af nya element
ur en gammal stam och undergång eller utrotande af
andra äro några af de faktorer, som till ytterlighet
försvåra att vinna en inblick i människorasernas
verkliga släktskapsförhållanden.

<img>
Fig. 366—367. En af de sista, numera fullständigt utrotade <i>urinvånarna af Tasmanien</i> 
(efter Gervais-Klaatsch).
</img>

För att vinna en fix punkt i det kaos, som de nu
lefvande människoraserna förete, vände man sig redan
tidigt till undersökningen af kraniet och vi kunna 
utan öfverdrift påstå, att under en lång period var 
antropologien i hufvudsak ej något annat än kraniologi, 
d. v. s. ett studium af kraniets olika former.

Stora samlingar af olika folkslags kranier ha blifvit
hopbragta för att kunna bedöma omfånget och betydelsen
af skiljaktigheterna i kranieformen. För att erhålla
en klassifikation af dessa tog man sin tillflykt
till olika slags mätningar. Det tidigast använda
kraniemåttet är den redan förut af oss omtalade
ansiktsvinkeln, hvilken den holländske anatomen
Camper (1722 —1789) införde i vetenskapen. En
annan mätningsmetod, som blifvit af stor betydelse
inom antropologien har till upphofsman vår berömde
landsman Anders Retzius (1796—1860). Han ansåg, att
alla människoraser kunna ordnas i två hufvudgrupper,
den ena utmärkt genom mera långsträckt och smal
hjärnskål, hvilken han kallade dolikocefal (fig. 363,
långskalle), den andra med kortare och bredare
hjärnskål, som benämndes brakycefal (fig. 364,
kortskalle). Skillnaden mellan dessa fixerades
genom »kraniets längdbredd-index», hvarmed menas
förhållandet mellan den största bredden och största
längden efter formeln: bredd x 100/längd 

Medan index hos brakycefalerna går upp till 80
eller därutöfver, når den hos dolikocefalerna
ej öfver 75. Såsom mesocefaler har man betecknat
mellanformerna med en index af 75—80. Genom att
kombinera hjärnskålens form med pro- och ortogratin
kunde Retzius uppställa 4 folkgrupper nämligen
dolikocefala orto- och prognater samt brakycefala
sådana.

Med rätta hafva dock nyare författare bland andra
Klaatsch varnat för att tillmäta de olikheter som
få sitt uttryck i braky- och dolikocefalin alltför
stor betydelse vid bedömandet af människornas
släktskapsförhållanden.

<img>
Fig. 368 a. Skalle af <i>ur-australier</i> med neanderthaloida märken (efter Klaatsch).
</img>

Sålunda ligga största längden och bredden
ingalunda alltid på motsvarande ställen å
olika kranier. Dessutom kunna ur kranier med
betydande längddiameter (sålunda ur dolikocefaler)
s. k. brakycefaler uppstå på olika sätt, nämligen
antingen därigenom att tvärdiametern tilltar, eller
därigenom att längddiametern aftar. Vi böra slutligen
ihågkomma, att samma hjärnvolym kan rymmas likaväl
i en längre och smalare som i en kortare men bredare
hjärnskål.

De indelningsförsök, som gjorts af senare författare,
hvilka tagit hänsyn till ett flertal karaktärer
äfvensom till geografiska förhållanden, ha åter
närmat sig den kända grupperingen i de 4 raser
(européer, asiater, amerikanare, afrikanare), som
Linné uppställt. Under något olika benämningar antaga
således nyare antropologer i allmänhet ej mera än 3
eller 4 hufvudraser.

För den oss föreliggande uppgiften ha vi ej anledning
att närmare inlåta oss på <i>denna</i> fråga. Vi ha, som
sagdt, endast att göra oss reda för, 

huruvida någon eller några nu lefvande folkstammar
visa en större öfverensstämmelse med urmänniskan
än andra.

Enligt en ganska allmänt omfattad mening är
australnegern särskildt hvad kranieformen beträffar
den lägsta bland alla nutida människor. Betydelsen
af detta faktum tolkas olika. Medan Schwalbe
nyligen medelst noggranna kraniemätningar sökt
visa, att australnegern, ehuru han står mycket
lågt på mänsklighetens skala, dock tilhör samma
art som vi själfva, har Klaatsch med mycken styrka
betonat, att australnegern är en människotyp som
i ålderdomliga kännetecken skulle kunna täfla med
själfva urmänniskan.

Ehuru den ensemble af egendomligheter, som utmärka
lårben och skenben hos urmänniskan, i samma utbildning
ej återfinnes hos någon nu lefvande människoras,
anträffas dock enstaka af dessa om urmänniskan
påminnande märken hos en och annan af nutidens
naturfolk. Med afseende på lårbenet framgår detta af
de här meddelade bilderna (fig. 369). Ledytans form
hos urmänniskans skulderblad öfverensstämmer med
australierns ej med européens. Öfverarmbenet hos
urmänniskan visar likaledes större likhet med detta
ben hos australier och negrer än med européernas.

Mest i ögonen fallande är likheten mellan kraniet hos
australier och urmänniskan. Det förra uppvisar dock
rätt stor individuell variation. Sålunda påträffas
vid sidan om hjärnskålar, som äga en hvälfning och
ögonbrynsbågar, som erinra om européernas, andra
med låg hjärnskål och ögonbrynsbågar, som likna
urmänniskans (fig. 368). Sådana kranier ha betecknats
som »neanderthaloida», hvarvid dock bör ihågkommas,
att de enligt Schwalbe i själfva verket höra till
vår art, till homo sapiens, ej till homo primigenius.

<img>
Fig. 368 b. Samma skalle som fig. 368 a.
</img>

Vidare erinra vi därom, att om ock Australiens och
Tasmaniens urinvånare erbjuda exempel på den största
grad af »neanderthaloid» koncentration, man så godt
som inom alla nu lefvande människoraser, äfven hos
dem, hvilka betecknas som civiliserade, kan påträffa
individer, som visa en eller annan likhet med den
utdöda äldsta människoarten. 

I denna företeelse har man ansett sig hafva ett 
stöd för den redan förut framställda slutsatsen, 
att de ofvannämnda nu lefvande hufvudraserna 
framgått ur en gemensam stamform: urmänniskan. 
I olika grad ha de specifika arfvedelarna från 
denna öfvergått till de olika folkslagen. 
Trognast och mest odeladt har, som redan anmärkts, 
detta arf bevarats hos australierna, hvilkas 
kranieform enligt Schwalbe t. o. m. kan anses
förmedla öfvergången mellan öfriga nutidsmänniskors 
och sådana kranier som den fossila urmänniskan från 
Brüx. Inom andra folkstammar verka
de »neanderthaloida» märkenas förekomst snarare 
som atavismer, hvarmed ju menas ett återuppträdande 
af karaktärer, som tillhört en äldre ras. Det är
samma art af företeelser, som vi så ofta äro i 
tillfälle att iakttaga inom många familjer, där 
barnet ej liknar sina föräldrar utan sina mor- eller
farföräldrar eller ännu tidigare förfäder.

<img>
Fig. 369. <i>Lårben</i>, sedda från yttre sidan, af europé, australier,
neanderthalare, australier, afrikansk neger och dvärgneger
från Filippinerna (efter Klaatsch).
</img>

I ett föredrag som publicerats under tryckningen af
föreliggande bok (september 1908) har Klaatsch, 
stödd på undersökningen af mera än 200 kranier af 
australier, kommit till resultat, som delvis afvika
från de af Schwalbe här framställda åsikterna. Enligt 
den förstnämnda bör förhandenvaron af gemensamma 
drag i australierns och urmänniskans skalle tolkas
såsom arf från en gemensam grundform, ur hvilken 
framgått oberoende af hvarandra urmänniska och 
australneger. I vissa punkter skall urmänniskan 
vara lägre organiserad än australiern, i andra åter
skulle den 

senare förete egenskaper, som föråda ett
direkt ursprung från en varelse, som står 
<i>under</i> urmänniskan. Som Klaatsch hos vissa 
skallar af australier anser sig kunna 
påvisa öfverensstämmelse i några af de egenskaper, 
hvilka enligt Schwalbe höra till urmänniskans 
särtecken — t. ex. ögonbrynsbågarnas
beskaffenhet —, skulle urmänniskan såsom 
särskild art bli ohållbar; han talar därför 
ock blott om Neanderthalrasen, ej om urmänniskan 
(homo primigenius). Det synes emellertid 
tvifvelaktigt, huruvida de hittills af Klaatsch 
framlagda fakta berättiga till en sådan slutsats; 
måhända innebära de ingenting annat än att 
gränserna mellan de två människoarterna äro mindre 
skarpa än de af Schwalbe antagits vara, samt att 
mellanformer ännu i våra dagar kvarlefva. Och 
äfven om konsekvensen häraf skulle bli, att de 
af Schwalbe såsom två »arter» uppställda 
människoformerna degraderades till två »varieteter», 
så rubbas genom en dylik etikettförändring gifvetvis 
ej hufvudresultatet af den Schwalbe'ska uppfattningen. 
I alla händelser böra nya undersökningar, helst sådana 
som taga hänsyn äfven till andra skelettdelar än blott 
till skallen, afvaktas, innan vi kunna erhålla en klar 
föreställning om australiernas förhållande till urmänniskan.

<img>
Fig. 370. Skelett af <i>jätte</i> och <i>dvärg,</i> båda från Tyskland
(efter Klaatsch).
</img>

På senare tider har med mycket eftertryck en hypotes
förfäktats, att ej urmänniskan utan dvärgmänniskor,
pygméer, hvilkas sista 

rester de ännu i dag lefvande dvärgraserna
(akkas, andamaner, veddas m. fl.) äro, skulle vara
hela mänsklighetens närmaste förfäder. Mot denna
uppfattning talar ej blott den omständigheten, att
pygméer uppträda först under en senare tid, medan
de båda af Schwalbe uppställda människoarterna
lefde redan under den paleolitiska perioden,
utan en undersökning af ifrågavarande dvärgrasers
kroppsbyggnad, särskildt deras skalle, har ock
gifvit vid handen, att de fullständigt falla inom
nutidsmänniskans variationsområde. Dessa mänskliga
dvärgraser äro säkert lika litet några ursprungliga
former som talrika dvärgraser bland däggdjuren, som
uppkommit ur större former på grund af ogynnsamma
yttre förhållanden (knapp näringstillgång, inafvel och
dyl.). Att för öfrigt inom alla folkstammar uppträda
dvärgar, som i allmänhet endast genom ringare storlek
skilja sig från sina större landsmän, är allmänt kändt
(fig. 370).

Naturligtvis kunna nya fynd — och sådana ha ju just
under de sista åren varit särskildt ymniga - gifva
tolkningar och uppslag rörande människosläktets
äldsta historia, som i flera punkter kunna afvika
från de här framställda. Men äfven om enskildheterna
i denna urhistoria ej ännu kunna anses erbjuda full
säkerhet, så ger oss dock det material af säkert
konstaterade fakta, öfver hvilket vi redan nu förfoga,
full rättighet till det påståendet, att geologien
aflägger ett med biologiens andra grenar, anatomi
och embryologi, som vi förut rådfrågat, <i>fullkomligt
samstämmande</i> vittnesmål: människosläktet har ingalunda
under alla tider varit detsamma, det har utvecklats
ur lägre former, som uppvisade flera drag gemensamma
med de högsta djuren, de människolika aporna.

Men de olika fossila former, vi i detta kapitel
omtalat, tillhöra dock alla släktet människa. Har
då geologien mäktat lämna svar också på den frågan,
hvem människosläktets stamfader är? I nästa och sista
kapitel skola vi granska, hvad sagda forskningsgren
i detta afseende har att förmäla.

*
<b>X.
APMÄNNISKAN FRÅN JAVA. — FRAMTIDENS MÄNSKLIGHET.</b>

År 1894 utgaf en ung holländare, Eugen Dubois, då militärläkare,
numera professor i geologi vid universitetet i Amsterdam, en
redogörelse för några på Java funna lämningar af en varelse, som han
kallade <i>Pithecanthropus erectus</i>, det är: den <i>upprättgående apmänniskan</i> — ett fynd 
med ett namn, som gifvetvis var ägnadt att 
väcka oerhörd sensation. Hittills hade en apmänniska, »den förlorade 
länken», figurerat blott som en hypotetisk varelse i den zoologiska 
spekulationens stamträd; nu träder densamma plötsligen ur fantasiens 
värld in i den för nykter granskning tillgängliga verkligheten! Och 
det ej minst anmärkningsvärda är, att detta fynd ej som så många andra 
är en slumpens lek, utan belöningen för ett fullt målmedvetet 
forskningsarbete. Dubois hade företagit sina undersökningar på Java 
under den förutsättningen, att bland de utdöda däggdjuren därstädes 
borde kunna finnas äfven människosläktets stamfader — en idé, som 
ingifvits honom af Virchow, som en gång yttrat att, om någonstädes, 
borde på någon af den malajiska arkipelagens öar den eftersökta
mellanlänken anträffas. Onekligen en ödets ironi, att samma Virchow, 
hvilken, såsom vi förut sett, alltid förhållit sig afvisande gentemot
hithörande frågor, skulle framkalla, åtminstone indirekt, denna för 
sina egna åsikter så komprometterande upptäckt!

Det ifrågavarande fyndet, omkring hvilket redan en vidlyftig
litteratur hunnit växa upp, gjordes i Bengawanflodens strandvall nära
landtgården Trinil och består af ett hjärnskålstak, ett lårben, ett 
stycke af underkäken och tre kindtänder. Tillsammans med dessa rester 
påträffades ett mycket stort antal däggdjursarter såsom elefanter, 
noshörningar, flodhästar, hyänor m. m., samt och synnerligen tillhörande 
arter, som numera äro utdöda. Det ifrågavarande hjärnskålstaket och 
lårbenet äro fullständigt förstenade; sålunda väger det sistnämnda 1 kg., 
alltså mera än dubbelt så mycket som ett icke fossilt mänskligt lårben.

Dubois anser, att, då de ifrågavarande skelettdelarna anträffats
i samma skikt, måste de vara af samma ålder. Som de ej blifvit funna
omedelbart bredvid hvarandra, ha tvifvel yttrats om, huruvida alla 
tillhört samma individ. Som emellertid skelettdelarnas anatomiska 
beskaffenhet ej talar emot utan fastmera för en samhörighet; som 
genom de under fem år fortsatta gräfningarna väl upptäckts en mängd 
rester af talrika andra djur, 

men ej något som kunde tillhöra en närbesläktad form, således
någon annan primat; och som slutligen geologien lär, att
skelettdelar tillhörande samma individ ofta anträffats på mycket 
större afstånd från hvarandra än de här ifrågavarande, anser sig 
Dubois kunna fasthålla vid, att de härstamma från samma individ.

På grund af de i samma lager anträffade öfriga däggdjursarterna
ansåg Dubois, att Pithecanthropus lefvat under  tertiärtidens 
yngsta skede.

På denna punkt stod frågan tills för kort tid sedan, då man på 
grund af nya undersökningar af fyndstället sökt ådagalägga, att 
det lager, hvilket inneslöt Pithecanthropus-resterna, ej tillhör 
tertiär- utan kvartärformationens äldre skede eller möjligen 
ligger på gränsen mellan dessa båda. Den af Dubois och andra 
gjorda åldersbestämningen skulle bero därpå, att de tagit hänsyn äfven 
till sådana djurfossil, som blifvit uppgräfda ur lager, hvilka
voro äldre än skiktet med Pithecanthropus. Dessutom upptäcktes i 
samma lager, i hvilka Pithecanthropus funnits, två tänder, af 
hvilka den ena uppgifves tillhöra en ny antropomorf-art, den
andra en människa. Till dessa uppgifter, hvilka delvis föreligga 
ännu blott som förelöpande meddelanden, återkomma vi i det följande.



<img l>
Fig. 371, 372. <i>Pithecanthropus-skallen</i> sedd från
sidan och uppifrån; omkring 1/3 nat. storl. (efter
fotografier).
</img>



Öfvergå vi nu till en granskning af det som är utmärkande för
den viktigaste bland de funna skelettdelarna, hjärnskålstaket,
och äfven här följa Schwalbes grundläggande undersökningar, så visar 
det sig snart, att i dettas <i>form</i> apkaraktärerna äro de förhärskande (fig. 371—373).

Med tillhjälp af de förut meddelande bilderna (fig. 337
sid. 336), som åskådligt återgifva kraniehvalfvets utbildning från 
lägre apor upp till människan, kunna vi öfvertyga oss om, att ingen 
människoart har en så låg skalle som Java-varelsen. Medan nämligen 
enligt den i föregående kapitel (sid. 235) meddelade beräkningsmetoden 
hjärnskålens höjd (kalotthöjdindex) hos den modärna människan ej sjunker 
under 52 och hos urmänniskan är 40—44, är motsvarande värde hos 
Pithecanthropus 34,2 alltså ungefär detsamma som hos schimpansen; alla 
andra apor äfven orangutan och gorilla stå däremot lägre.

Äfven med afseende på pannans beskaffenhet (»flyende panna»)
står Java-varelsen mycket lägre än urmänniskan; ögonbrynsbågarna 
liksom en del andra kraniekaraktärer närma sig äfvenledes mera 
de människolika aporna än den senare. Utan att till alla delar 
öfverensstämma med någon nu lefvande apa, visar den enligt 
Schwalbes undersökningar större likhet med 




schimpansen än med gibbonen, hvilken tidigare antagits mest
närma sig Pithecanthropus.



<img>
Fig. 373. Profilkonturer af kranier af a <i>papua</i> —.—. —. —;
b <i>Spymänniskan</i>. N:o 2 — — — —; c <i>apmänniskan</i> ----------;
d <i>gibbon</i> — .. — .. — .. — .. —; e <i>schimpans</i> ... (efter Dubois).
</img>



Men genom en annan betydelsefull egenskap höjer sig denna
hjärnskål öfver alla hittills kända apors, på samma gång 
den närmar sig förhållandet hos människan, nämligen genom 
sitt mycket större <i>rymdinnehåll</i>. Detta uppgår nämligen 
hos Java-skallen enligt Dubois' beräkning till 850—900 
kubikcentimeter, medan detta mått hos den största af alla apor, 
gorillan, aldrig öfverstiger 600. Visserligen utgör hjärnskålens
rymdinnehåll hos européerna 1480—1550 kcm. och hos urmänniskan 
omkring 1230; dock har hos de lägsta, mindre människoraserna 
anträffats hjärnskålar, hvilkas rymdinnehåll ej öfverstiger 930 kcm. 
Som nu hjärnskålens rymdinnehåll är ett uttryck för hjärnans 
storlek, kunna vi säga, att Java-varelsen i en sådan kardinalpunkt 
som hjärnans storlek närmar sig människan mera än någon apa. 
Visserligen har man beräknat kroppslängden af Pithecanthropus till 
160—170 centimeter; den skulle alltså uppnå åtminstone den storlek, 
som uppgifvits för urmänniskan (155—160 cm.). Utan att således
hafva höjt sig till det människan ensamt utmärkande förhållandet
mellan kroppsvolym och hjärna står dock Java-varelsen i denna punkt
öfver alla andra däggdjur (jämför kapitlet om hjärnan sid. 175—177). 
Än mera! Dubois lyckades å afgjutningar af kalottens insida visa, 
att den hos människan så högt utbildade undre pannvindeln, hvilken, 
som vi förut sett, är centrum



<img r>
Fig. 374. Högra öfre <i>visdomstanden</i> hos
<i>Pithecanthropus</i>; a utifrån, b uppifrån
(efter Dubois).
</img>


för talförmågan, hos Pithecanthropus är bättre utvecklad än
hos någon af de människolika aporna, men sämre än hos människan.

De hittills anträffade tänderna (fig. 374), två öfre äkta
kindtänder och en undre oäkta kindtand, äro ej särdeles användbara 
vittnen beträffande innehafvarens rangställning, om människa eller 
apa. Men som det tyckes, uppvisa äfven de förmedlande egenskaper.

Lårbenet (fig. 375, 376), hvilket har samma längd som hos en
medelstor europé, visar så stora öfverensstämmelser med människans, 
att det af många förklarats vara af mänskligt ursprung. Först en mycket
detaljerad granskning har förmått framdraga några smärre olikheter, 
hufvudsakligen i benets undre del, hvarigenom det skiljer sig från
den hos människan vanliga formen. I sin öfre ända bär detta lårben 
starka utväxter, hvilka äro af sjuklig natur. Virchow har uttalat den
uppfattningen, att läkningen af en så svår åkomma, som dessa bildningar 
vittna om, skulle förutsätta ett mänskligt kulturtillstånd, eller med
andra ord att en individ, som angripits af en dylik åkomma, aldrig 
skulle kunnat botas, om han ej själf varit människa och vårdats af människor. 
Lårbenet har därför, så menar Virchow, tillhört en människa, medan 
hjärnskålen varit en apas! Hela hans argumentation har emellertid 
till fullo vederlagts af paleontologer och zoologer, som påvisat fullt 
motsvarande sjukliga bildningar hos flera vilda djur (äfven kräldjur)
och under tidsåldrar (juraperioden), då ingen »sjukvård» var att påräkna. 
Det öfvervägande antalet forskare, som undersökt detta lårben,
äro ense om, att dess ägare alldeles som människan haft en
upprätt gång — något som redan hjärnskålens beskaffenhet gör troligt.

<img l>
375<tab><tab><tab>376
<i>Lårbenet af Pithecanthropus.</i> 375 yttre,
376 främre sidan; omkring 1/5 nat.	
storl. (efter Dubois).
</img>

I all den olikhet, som råder beträffande de olika författarnas
tolkning af föreliggande fynd, finnes det dock <i>en</i> punkt, om 
hvilken alla tyckas vilja ena sig: Pithecanthropus är en af de 
allra viktigaste upptäckter, som någonsin blifvit gjorda i och för 
lösandet af problemet rörande människosläktets härledning. För 
resten hafva vid försöken att värdesätta Pithecanthropus-fyndet 
nästan alla möjliga jämte en hel del omöjliga meningar
förfäktats. Tre hufvudsynpunkter ha gjort sig gällande. Medan den 
ena gruppen forskare förklarar Pithecanthropus för en människa —
visserligen en mycket aplik sådan, kan den andra i densamma ej se 
något annat än en apa — visserligen den mest människolika af alla 
hittills kända apor. Representanterna för den tredje gruppen åter 
sluta sig mer eller mindre oförbehållsamt till Dubois' uppfattning, 
att här föreligger en verklig mellanform mellan människa och apa, 
således hvarken en människa eller en apa i vanlig mening. De två 
första grupperna utgöras företrädesvis af 
	

zoologer och antropologer, medan de paleontologer, som yttrat
sig i frågan, förutom flera ansedda zoologer och anatomer hylla 
Dubois' uppfattning. Denna paleontologernas anslutning beror 
måhända därpå, att de äro mera förtrogna med begreppet »öfvergångsform», 
än många zoologer och antropologer, enär öfvergångsformer i stort 
antal ju uppenbara sig för dem, då de följa en djurgrupps öden under 
olika geologiska tidsperioder. Redan tidigare har jag gifvit uttryck 
för den misstanken, att antalet anhängare af den Dubois´ska åskådningen 
skulle varit betydligt talrikare, ifall frågan gällt de »oskäliga kreaturen» 
någonstädes längre ned på organismernas skala i stället för det delikata 
och brännbara ämnet: människa eller apa.

Söka vi på frågans nuvarande ståndpunkt sammanfatta de vunna
resultaten, så synes mig följande vara oomtvistligt: Pithecanthropus 
är en varelse, hos hvilken hufvudskålens <i>form</i> mest öfverensstämmmer
med somliga hos de högsta apornas, medan dess <i>rymdinnehåll</i> eller
m. a. o. <i>hjärnans storlek</i> mera närmar sig människans; lårbenet 
öfverensstämmer dels med människans dels med en antropomorf apas. Men 
är denna uppfattning, riktig, så vill detta väl ej säga något annat, 
än att Pithecanthropus i allt, hvad man hittills har sig bekant om honom, 
intar en mellanställning mellan människa och apa.

Denna uppfattning, som jag framställt redan i ett tidigare
arbete, har äfven af de senast gjorda ofvan omnämnda undersökningarna 
ej kunnat rubbas. Af dessa skulle framgå, att Pithecanthropus ej vore
äldre än urmänniskan utan samtidig med denna. Detta skulle bevisas 
därigenom, att fyndstället tillhörde kvartärformationen; att i samma
aflagringar påträffats en människotand, samt af den omständigheten, att 
man på Java äfvensom på Sumatra och Celebes funnit verktyg tillhörande 
den paleolitiska perioden. På grund häraf har man trott sig böra förkasta 
den af Dubois och andra förfäktade åsikten, att människosläktet verkligen
framgått ur Pithecanthropus. I stället för att i Java-varelsen se den så
länge sökta »förlorade länken», har man förklarat densamma för en 
parallellform till människan eller »för ett misslyckadt försök till 
människoblifvande» (Volz). Men alldeles bortsedt ifrån, att det kan 
vara förenadt med vissa svårigheter att bestämma den relativa åldern af de 
kvartära lagren i Europa och å Java; bortsedt äfven därifrån, att uppgiften 
rörande den funna människotanden ännu blott tyckes stödja sig på en 
förelöpande undersökning, kan mot den kritik, hvilken med stöd af dessa 
fakta utöfvats mot den Dubois´ska uppfattningen, anmärkas, att 
Pithecanthropus trots samtidigheten mycket väl kunde vara urmänniskans 
stamfader, enär det finnes flera exempel på, att stamformer längre eller 
kortare tid lefvat samtidigt med de nya arter, som ur dem framgått.

Att afgöra frågan, huruvida Pithecanthropus direkt ingår i
människans stamled eller ej, därtill räcka således de fakta ej till,
som i närvarande ögonblick stå oss till buds. Om en sak däremot torde 
alla redan nu kunna ena sig, och den är, såsom förut framhållits, att 
Pithecanthropus bland alla fynd belysande människans urhistoria är det 
märkligaste som hittills gjorts, därför att han ur <i>anatomisk</i> 
synpunkt — vi bortse här alldeles från 

den geologiska åldern — realiserar just en sådan mellanform
mellan människa och apa, som man på jämförande anatomisk, således på den
teoretiska spekulationens väg redan för länge sedan konstruerat:
Pithecanthropus har af biologien förutsagts, långt innan den upptäcktes. Våra
undersökningar i föregående kapitel ha ju ledt till det resultat, att med
afseende på kraniets byggnad urmänniskan intar en mellanställning mellan
den moderna människan och den människolika apan. Vidare ha bevis
lämnats för, att Pithecanthropus intar en förmedlande ställning mellan
människa och människolik apa och således fyller den lucka mellan det
högsta djuret och människan, som trots fyndet af urmänniskan ännu
var öppen! Huruvida vi sedan vilja beteckna honom som den »mest
människolika apa» eller som den »mest aplika människa» är 
en konvenanssak, fullkomligt likgiltig ur vetenskaplig synpunkt.

I ett föregående kapitel hafva vi betonat betydelsen af, att
<i>alla</i> nu lefvande apor skilja sig från människan bland annat
därigenom, att hos dem ej någon sträng arbetsfördelning emellan 
de främre och bakre extremiteterna inträdt, utan alla fyra lemmarna 
tjänstgöra som ställflyttningsorgan om ock ej i samma grad hos alla. 
Vi sågo, huru alla föreliggande anatomiska fakta tvinga till en 
tankeföljd, som kan summeras sålunda: arbetsfördelningen mellan fram- 
och baklemmar framkallar den upprätta gången, handens öfvertagande 
af högre funktioner och ögats vidsträcktare synfält. De två sistnämnda 
faktorerna åter gifva den första impulsen till en högre utbildning af 
det centralorgan, som behärskar och ordnar rörelser och förnimmelser, 
af hjärnan. Eller med andra ord: vid människoblifvandet måste med 
nödvändighet den upprätta kroppsställningen hafva föregått
hjärnans fullkomning.

Det är ur denna synpunkt Dubois' upptäckt får sin kardinala
betydelse för vår forskning om människans uppkomst. Den realiserar,
som nämndt, detta af den jämförande anatomien förutsatta mellan- eller
öfvergångsstadium: Pithecanthropus har erhållit människans upprätta 
kroppsställning utan att ännu hafva förvärfvat hennes hjärnbildning, 
hennes intelligens. Måhända kan man af fortsatta gräfningar å fyndstället 
för denna varelse hoppas, att nya upptäckter — framför allt af fot och 
framlemmar — skola gifva något fastare konturer åt apmänniskans bild.

Vår uppgift att på basis af disponibla naturvetenskapliga
fakta vinna en uppfattning om människans uppkomst och utveckling skulle
härmed vara afslutad.

Alla positiva fakta ur biologiens alla grenar: anatomi, embryologi, 
fysiologi och paleontologi hafva beträffande människoproblemet gifvit 
oss ett generalresultat, som kan formuleras sålunda: <i>människan är 
en länk i en ingenstädes afbruten utvecklingskedja; hon har framgått ur en
lägre, en djurisk lifsform</i>. Betydelsen och innebörden af detta faktum
ligga i öppen dag; det talar ett språk, som ej utan särskild kraftansträngning
kan missförstås.

Detta med afseende på den stora principfrågan i människosläktets
härkomst och utveckling. Stadierna i denna utvecklingsgång äro till
sina 
<i>grunddrag</i> numera likaledes kända. Rörande en del enskildheter,
framför allt rörande släktskapsgraderna, råder däremot ännu osäkerhet,
och ännu måste mången lucka fyllas, innan människoförfädernas stamträd
verkligen kan uppnå den fylliga och fulländade växt, i hvilken den redan
nu prunkar i många populära skildringar. Men äfven i sistnämnda afseende
ha vi grundad anledning att särskildt af den paleontologiska
forskningen under närmaste framtid vänta fullständigare och bestämdare
upplysningar. Arbetet på detta område har nämligen under de sista åren
blifvit allt mera planmässigt och målmedvetet samt uppdagelserna, väl just 
därför, också betydligt ymnigare än förut. Och som nu alla dessa nya
upptäckter äro fullkomligt entydiga, som de alla peka åt samma håll, så 
kunna vi vara öfvertygade om en sak: <i>att vår forskning är på rätt väg till
sanningen</i>. Detta har ock på ett glänsande sätt bestyrkts af det sakförhållande, 
att jämförande anatomi och embryologi i flera fall förmått förutsäga existensen 
af varelser, som paleontologernas upptäckter först långt senare visat vara en 
verklighet. Härigenom höjer sig sålunda vår moderna biologi till rangen af en 
exakt vetenskap. 

Är det sålunda konstateradt, att människosläktet genomgått en lång rad 
af förändringar, innan det uppnått sin nuvarande utvecklingsgrad, måste 
vi ock med nödvändighet antaga, att det äfven allt framgent 
är underkastadt utvecklingens lagar. Ett försök att bilda sig någon
föreställning om människans framtida utvecklingsgång och om de omdaningar,
hennes organisation till kropp och själ kommer att undergå, kan
gifvetvis endast ske med ledning af den kännedom vi äga rörande de öden 
denna organisation hittills genomgått. 

Vid ett sådant försök böra vi emellertid  hålla följande omständigheter i minnet. 
Då som vi sett vår kännedom om denna utvecklingshistoria i flera punkter är 
känbart bristfällig, måste naturligtvis  dessa brister också förorsaka svårigheter 
och osäkerhet vid framtidsbildens utformande. Bortsedt ifrån att oförutsebara 
rubbningar i människans nuvarande miljö kunna framkalla oförutsebara 
utvecklingsriktningar härflyter en annan källa till osäkerhet på detta område 
därur, att faktorer, som under förflutna tidsåldrar spelat den förhärskande rollen, 
för framtiden kunna bli mera underordnade. Jag syftar närmast på, att, såsom i 
det följande ytterligare skall utföras, det naturliga urvalet i lägre grad än under 
förflutna tidsåldrar kommer att ha inflytande på mänsklighetens utveckling. 
Uttrycket »förflutna tidsåldrar» användes här naturligtvis i geologisk, ej i vanlig »historisk»
mening. Slutligen vill jag påpeka, att de ifrågakommande omdaningarna
framdeles liksom hittills i allmänhet komma att försiggå i »geologiskt» tempo,
d. v. s. att de ej bli synnerligen genomgripande på några tusentals år. Att vi
dock kunna vänta oss förändringar, som ha ett hastigare förlopp,
ådagalägges bl. a. af till Amerika öfverflyttade européer, hvilkas
afkomlingar, som bekant, efter jämförelsevis få generationer kunna erhålla en ny, 
rätt egenartad prägel.

Ett moment i människans framtida ombildningar har redan blifvit
behandladt i kapitlet om de <i>rudimentära organen</i>, af hvilka människan 


liksom hvarje annan högre varelse hyser ett ståtligt antal. Liksom
vi sett, att hästsläklet under årtusendenas lopp befriats på svaga rester
när från de förkrympta tår, som fungerat hos dess stamfäder, kunna vi ock
vara förvissadeom, att äfven människosläktet en gång åtminstone
delvis skall blifva kvitt denna barlast af odugliga kroppsdelar, hvilka den 
<i>nu</i> äger. Sålunda kunna vi med en till visshet gränsande sannolikhet 
antaga, att människan en gång kommer att mista den yttre öfre framtanden samt
visdomstanden, för hvilka tänders tillbakagång hos de civiliserade nationerna
vi i det föregående utförligt redogjort. Är det sålunda ytterst
sannolikt, att dessa nationer i framtiden komma att skilja sig från naturfolken
— i fall i en så aflägsen framtid »naturfolk» ännu existera! — genom
saknaden af de ofvannämnda tänderna — ja, då har ju i själfva verket
mellan dessa båda människogrupper uppkommit en olikhet, lika betydande som
mellan många djurformer, hvilka af zoologerna anses vara skilda arter,
eller med andra ord: människosläktet skulle genom denna process ha klyft
sig i två »arter».

En mera märkbar och fysiologiskt betydelsefullare förändring
än den, som frambringas genom förlusten af sagda tänder, förestår
sannolikt människan genom bröstkorgens förkortning. Det
tillbakabildade tillstånd som någon gång utmärker vårt första refbenpar och alltid 
de två understa (11:te och 12:te) paren, jämfördt med den omständigheten, att 
människan, såsom undersökningen af fosterskelettet ådagalägger, en gång varit 
utrustad med flera refben, d. v. s. ägt en längre bröstkorg än nu, häntyder på, att 
denna förkortning i framtiden kommer att fortsättas genom förlusten af de två 
nämnda falska refbensparen. Orsaken till denna småningom försiggående 
förkortning af bröstkorgen torde åtminstone delvis kunna sökas i den af 
männniskan förvärfvade upprätta kroppsställningen.

Huruvida vi ha anledning att hängifva oss den förhoppningen,
att våra efterkommande en gång skola blifva befriade från blindtarmens
maskformiga bihang, vore tvifvelaktigt, för den händelse nämligen framtida
undersökningar skulle bekräfta den af en dansk läkare i dagarna (1908)
uttalade förmodan, att detta bihang ej saknar betydelse i normalt skick
utan funktionerar såsom ett »lymfatiskt organ»; af hvad slag denna
funktion är, har dock lämnats osagdt. Visar sig däremot den allmännare,
af ett flertal observationer stödda uppfattningen vara den rätta, att sagda
bihang såsom saknande normal funktion är stadd i tillbakagående utveckling,
så skulle kommande släkten vara befriade från en fara, som hotar nutidens
mänsklighet.

Att människosläktet någonsin skulle blifva fritt från <i>allt</i>
hvad rudimentära organ heter, är emellertid redan af det skälet oantagligt,
att dessa disharmonier äro utvecklingsprocessens oundvikliga följeslagare.

En tysk biolog (Ammon) har vid en antropologisk undersökning
af befolkningen i Baden kommit till några anmärkningsvärda resultat, som
beröra vår fråga. Som nämndt, brukar man skilja på dolikocefala
(långskalliga) och brachycefala (kortskalliga) individer. Nu har Ammon
påvisat, att stadsbefolkningen innefattar ett mycket större antal
dolikocefaler än landtbefolkningen. Men äfven stadsbefolkningen är med
afseende på 

hufvudskålsformen långt ifrån likformig, utan man kan skilja
på olika grupper: 1) de som inflyttat från landet till staden 
äro mera långskalliga än landtbefolkningen; 2) de hvilkas fäder 
inflyttat från landsbygden äro mera långskalliga än den förra 
gruppen, och slutligen 3) de hvilkas fäder eller förfäder redan 
voro stadsbor äro mera långskalliga än grupp 2. Denna företeelse 
kan enligt Ammon endast förklaras genom antagandet att stadslifvet 
åstadkommer ett fortgående urval af den långskalliga och ett 
undertryckande af den mera kortskalliga typen. Som de mera 
långskalliga bland landtbefolkningen visa en bestämd tendens att 
bosätta sig i staden, måste gifvetvis landtbefolkningen med tiden 
blifva allt mera kortskallig. Ammon söker dessutom visa, att de bland 
stadsinvånarna, hvilka ägna sig åt intellektuellt arbete i allmänhet, 
äro de mest långskalliga. Denna likaväl som några andra kroppsegenskaper, 
hvilka uppträda förenade med dolikocefalien, äro naturligtvis som sådana 
utan betydelse i den sociala kampen för tillvaron; hvad som här gifver 
utslaget äro vissa psykiska och moraliska egenskaper, hvilka bättre än 
andra motsvara de högre sociala fordringarna. Dessa själsegenskaper äro 
lika mycket som vissa rent kroppsliga karaktärer rasegendomligheter. 
Emedan nu sagda själsegenskaper stå i växelvärkan med kroppsliga 
egenskaper (såsom dolikocefali etc.), blifva således också dessa senare 
indirekt underkastade det sociala urvalet. Under förutsättning att dessa 
Ammons iakttagelser äro exakta och att de kunna förallmänligas, skulle 
således under inflytande af våra sociala förhållanden bland annat 
hufvudskålens form under tidernas lopp undergå en förändring.

Men af ofantligt mycket större betydelse för mänsklighetens
gång mot höjderna blir frågan, huruvida vi ha anledning antaga, att
människans mest speciella specialitet: hjärnan (och därmed hjärnskålen) 
kommer att ytterligare utbildas hos mänskligheten. De redan gjorda 
framstegen äro synnerligen lofvande. I ett föregående kapitel hafva vi 
sett, att däggdjurens hjärna och speciellt deras stora hjärna under 
tertiärtidens lopp undergått en högst väsentlig utdaning och förstoring. 
Detsamma gäller, som förut anförts, människans utdöda anförvanter: 
hos Pithecanthropus utgör hjärnskålens rymdinnehåll ej fullt 900, hos 
urmänniskan omkring 1230 och nutidens européer 1480—1550 kubikcentimeter. 
Och denna utvecklingsriktning fullföljes alljämt hos de senare. Hos dem har 
nämligen påvisats en förstoring af hjärnskålen äfven under den »historiska» 
tiden. Redan Broca hade funnit, att hjärnskålen hos staden Paris' invånare 
tilltagit i storlek under seklernas lopp. Af en senare med modärna metoder 
gjord undersökning fram går otvetydigt, att under den yngre stenåldersperioden
det största antalet (30,3 %) af Frankrikes befolkning hade en hjärnskålsrymd
af 1300—1400 kcm.; hos parisare från 12:te århundradet (37,7 %) utgjorde denna
1401—1500 kcm. och hos de flesta nu lefvande parisare (47,7 %) 1501—1600
kcm. Mindre än 1200 kcm. rymdinnehåll hade bland stenåldersskallarna 17 %
och mindre än 1300 20,8 %, hvaremot bland de två andra kategorierna ej
förekom något kranium med så ringa rymdinnebåll. Å andra sidan
uppnådde intet stenålderskranium 1700 kcm., intet medeltidskranium 1800,
hvilken siffra däremot uppnås af 5,2 % moderna pariserkranier. Dessa 

siffror äro ju vältaliga: hjärnskålens respektive hjärnans
tillväxt visar sig stå i samband med den stigande kulturen.

Ej mindre intressanta äro de resultat, som jämförelsen emellan
gamla och modärna egyptiers kranier gifvit: hos detta folkslag har
hjärnskålsrymden under de två sista årtusendena minskats. Samma faktor har
tydligtvis äfven här varit verksam ehuru i omvänd ordning: Egypten,
hvilket under sin blomstringstid stod på civilisationens höjder, har sedermera
råkat i kulturell misär; och denna själsodlingens tillbakagång har fått ett
uttryck i hjärnskålens minskning hos dess befolkning.

Ofvanstående resonemang hvilar gifvetvis på två förutsättningar. Den 
ena är, att de undersökta ländernas befolkning ej i större utsträckning uppblandats med främmande element; och i detta afseende torde sagda länder verkligen i högre grad än de allra flesta andra vara ägnade att vittna i föreliggande fråga. Den andra förutsättningen är, att hjärnskålens storlek
är ett uttryck för hjärnans storlek och att en större hjärna åter är ett
villkor för en högre intelligens och således ock för en högre kulturgrad.
Äfven om vi måste komma ihåg, att vissa sjukliga företeelser framkalla en
förstoring af hjärnan och därmed ock af hjärnskålen, så tala dock iakttagelser 
af olika slag på olika områden för riktigheten af det ofvan gjorda
antagandet i dess allmänhet, hvarvid vi ock kunna åberopa oss
på några af de fakta, som behandlats i kapitlet om hjärnan. Med afseende
på specialfrågan, i hvad mån hjärnskålsrymden kan anses vara ett uttryck för
hjärnans storlek, har en holländsk anatom (Bolk) nyligen påvisat, att dessa
stå till hvarandra i ett visst bestämdt förhållande; före 6O:de lefnadsåret
utgör hjärnvolymen omkring 93 % af hjärnskålsrymden.
 
En tysk forskare (Buschan) har sammanställt en rad sakförhållanden, 
som belysa de senast berörda frågorna. Här blott några få
exempel! Folkslag, som befinna sig på en lägre kulturnivå, hafva en
mindre hjärnskål än högre stående, och bland dessa senare åter hafva de 
mera bildade att uppvisa ett högre procentantal af de största
hjärnskålsmåtten än de intellektuellt lägre stående. Bland andra fakta, 
som tala för det sistnämnda påståendet, må anföras följande. Hjärnskålens ungefärliga storlek hos 2134 studenter vid universitetet i Cambridge 
jämfördes med de betyg de erhållit vid afgångsexamen. Och man fann att de 487 studenter, som hade erhållit högsta betyget, ägde större hjärnskål än de 913, som erhållit ett lägre betyg, samt att de 734 kuggade hade de minsta 
hufvudena; särskildt framhålles, att de tre grupperna med afseende på kroppsstorlek och ålder ej uppvisade anmärkningsvärda skiljaktigheter. Flera andra iakttagelser företagna af andra undersökare å motsvarande
undersökningsmaterial hafva lämnat liknande resultat. 

Genom efterforskningar i ett stort antal hattbutiker i Tyskland
har en bekant tysk anatom (Pfitzner) kunnat fastställa det intressanta
förhållandet, att de billiga hattarna, som företrädesvis köpas af arbetare, 
mindre handlande m. m., hafva ett lägre nummer (således passa mindre 
hufvuden) än de dyrare, som köpas af den förmögnare befolkningen. Därtill 
kommer, att bland de billigare hattarna de högsta numren ej alls funnos 
på lager, medan  af de dyrare de minsta numren saknades — bådadera 
beroende på bristande efterfrågan.

Ett synnerligen starkt stöd för den åsikten, att kulturens
ståndpunkt står i samband med hjärnans och denna åter med hjärnskålens
utbildning lämnas af följande sakförhållande. I regeln sammanväxa de 
parigt anlagda pannbenen hos människan 1—2 år efter födelsen med 
hvarandra till ett enda benstycke. Mera sällan uteblir denna sammanväxning,
så att pannbenen under hela lifvet äro genom en »pannsöm» skilda från hvarandra.

Genom synnerligen noggranna undersökningar har ådagalagts,
att denna sammanväxning förhindras af det tryck inifrån, som en ökad
tillväxt af stora hjärnans pannparti utöfvar. Genom denna hjärndels starkare
tillväxt aflägsnas nämligen de två pannbenen från hvarandra, så att
den pågående förbeningen ej förmår fullständigt fylla mellanrummet mellan
dem. Att undantagsvis detta tryck kan utöfvas af sjukliga,
t. ex. inflammatoriska processer i hjärnan och då stundom har samma effekt, 
försvagar gifvetvis ej betydelsen af förstnämnda faktum. Vidare har det kunnat
konstateras, att främre delen af hjärnskålen (panndelen) vanligen är större
hos kranier med kvarstående pannsöm än hos sådana med sammanväxta pannben.
Att ett kvarstående af pannsömmen verkligen i allmänhet är ett kriterium på
psykisk öfverlägsenhet torde framgå därur, att kranier med denna egenskap 
äro vanligare hos civiliserade folkslag än hos naturfoik. Enligt
olika uppgifter anträffas en kvarstående pannsöm:
	
       bland européer  hos.................... 7,6—16,3 %,
	  »  melanesier	»........................ 2—3,4 %,
	  »  malajer	»........................ 1,9 %,
	  »  negrer 	»........................ 1,23,1 %,
	  »  australier	»........................ 1,2 %

I sammanhang härmed vill jag omnämna, att hittills ej
beskrifvits kranier af nänniskolika apor med kvarstående pannsöm.

Äfven om vi måste medgifva, att hjärnans <i>storlek</i> ej är någon
allsmäktig faktor, att den intellektuella öfverlägsenheten måste vara
förbunden med en utbildning af vissa hjärnområden — bortsedt från ej direkt
påvisliga kvalitativa förbättringar —, så rubbas häraf ej det allmänna
resultat, som förut omnämnda och talrika andra iakttagelser gifvit oss,
nämligen att kultur och hjärnvolym, respektive kranievolym stå i en bestämd
vexelvärkan.

Af synnerligen stort intresse är, att äfven inom djurvärlden
högre kultur är förenad med större hjärnmassa och således med större
hjärnskål än i naturtillståndet. Detta kan belysas med slående exempel. I
Stockholms Högskolas skelettsamling har jag ställt vid sidan
om hvarandra två skelett af i det närmaste samma storlek, det ena af en
tamhund (fig. 378), det andra af en vild hundart (fig. 377). En blick på
dessa skelett öfvertygar oss utan vidare om, att hjärnskålen och således
också hjärnan hos den sedan årtusenden till människans följeslagare upphöjda
hunden erhållit en mycket större utbildning än hos den på naturstadiet
kvarstående hundarten.

Då således människohjärnan och dess hölje i samband med den
stigande kulturen har förstorats, och då äfven den mest inbitna pessimist
torde finnas benägen medgifva, att framtidens kultur blir mera
avancerad än 

vår, så tvingas vi ock till det antagandet, att hos kulturnationerna 
hjärnvolymen äfven framgent småningom kommer att ökas.

Men äfven kulturens skuggsidor komma i framtiden med afseende
på vår hjärna att göra sig starkare gällande än i våra dagar. Vi
tänka härvid i första rnmmet på ökningen af sinnessjukdomar. Den förut
omnämnda Buschan anför några belysande siffror: i England steg under
åren 1859—1869 de sinnessjukas antal på 10,000 invånare, från 18—24,
1869—1879 från 24—27, 1879—1889 från 27—29 och från 1897—1900 har siffran
stigit till 33,1. Äfven från andra kulturländer har man liknande 
siffror. En amerikansk psykiater har påvisat, huru själssjukdomarnas 
antal står i förhållande till befolkningstätheten; ju större denna desto 
flera sinnessjuka. I öfverensstämmelse härmed har konstaterats, 
att antalet sinnessjuka är relativt större i storstäderna 
än på landet. Att det är kulturen med de sig
ständigt stegrande anspråk, hvilka denna ställer på våra
själskrafter, som i främsta rummet kommer att äfven
framdeles öka antalet psykoser, är blott alltför sannolikt.
Naturligtvis äro äfvenledes sådana negativa kulturvården 
som alkoholismus, syfilis o. a. medskyldiga till detta
resultat.

I öfverensstämmelse med denna uppfattning står att sinnessjukdomar 
uppträda mindre ofta hos naturfolk, eller måhända rättare:
hos folkslag med lägre kultur, än hos nationer som äro bärare
för en intensivare kultur.

I detta sammanhang erbjuda negrerna i Nordamerika ett talande
exempel. Före emancipationen voro sinnessjukdomar bland negerslafvar
ytterst sällsynta; efter denna, sedan således Amerikas frigjorda svarta 
befolkning trädt i konkurrenskamp med den hvita, uppvisar statistiken
ett ständigt stigande antal fall af sinnessjukdomar bland negrerna. I
Nordamerika komma:

<poem>
år 1870 på en million negrer ...	367<tab>sinnessjuka
	
»  1880  »<tab>»<tab>»<tab>» ...	912<tab><tab>»
        
» 1890  »<tab>»<tab>»<tab>» ...   986<tab><tab>»
</poem>






<img r id="600">378</img> 


<img r id="599">377</img>



Skelett: fig. 377 af <i>fennek</i> (Canis zerda) fig. 378 af <i>tamhund</i>
(fotografier efter preparat i Stockholms Högskolas zootomiska
institut).



Denna sinnessjukdomarnas ständiga tillväxt gäller emellertid
endast de emanciperade negrerna; bland negerslafvarna visade 
psykosernas antal ej någon märkbarare ökning.

Ur dessa fakta kan den slutsatsen dragas, att å ena sidan
kultur och hjärnvolym stiga i samma proportion, så att människan genom
en stegring af själskrafterna komma att intaga ett allt högre och högre
intellektuellt plan; att å andra sidan antalet af dem, som ej kunna motsvara
de alltjämt ökade kulturkrafven utan bli psykiskt angripna, kommer att
ökas — eller med andra ord: urvalet kommer i kanske ännu högre grad
än hvad hittills varit fallet rikta sig på intelligensen och dess
materiella underlag. Samtidigt härmed komma i skydd af denna kultur 
somliga organ att bli till en viss grad öfverflödiga och således mindervärdiga i
denna civiliserade kamp. Så är, som redan förut påpekats, förhållandet med 
våra ögon sedan glasögonens upptäckt, enär i nästan hvarje lefnadsställning
den närsynta kan göra karriär; men som hans närsynthet nedärfves på hans
afkomlingar, kommer naturligtvis de närsyntas antal visa afgjord benägenhet
att tilltaga.

Nyare undersökningar ha visserligen påvisat en betydlig nedgång
af närsyntheten  hos svenska läroverksungdomen; som emellertid denna 
företeelse förklaras genom bättre fysisk uppfostran, bättre skolhygien,
innebär den gifvetvis ej någon direkt motsägelse mot det nyss anförda.

Under inga förhållanden ha vi någon anledning att befara,
att människan en gång kommer att alldeles förlora synförmågan; 
dessförinnan skulle ju det naturliga urvalet ingripa och hämma den 
tillbakagående utvecklingen, ifall denna satte människans existensmöjligheter 
på spel. Dock ligger alltid en fara i en alltför långt drifven ensidig
utveckling. Detta visar vissa andra organismers historia, som vi i tidigare 
kapitel stiftat bekantskap med. Sålunda kan man knappast förklara det 
fullständiga utdöendet af t. ex. de högst utbildade rofdjuren, som någonsin 
funnits, på annat sätt än att de voro så ensidigt utvecklade, att de drifvit
rofdjursspecialiteten till en sådan ytterlighet, att de fullständigt förlorat 
förmågan att anpassa sig till något förändrade lefnadsförhållanden, medan 
deras mindre högt och ensidigt utbildade släktingar bibehållit denna förmåga 
och därför öfverlefde dem.

Dessutom böra vi ihågkomma, att kulturen ej är ett fullkomligt
entydigt begrepp. Hvad som är kultur för flertalet européer, är det ej
eller åtminstone behöfver ej vara det för andra folkslag. Talrika
erfarenheter från koloniseringsföretagen tala för, att våra modärna 
europeiska kulturgåfvor för flera naturfolk är en danaerpresent, att t. ex. 
negrernas framåtskridande endast är möjligt, om deras egna inhemska 
institutioner bibehållas.

I sammanhang härmed skulle man kunna sätta i fråga, huruvida
äfven i framtiden människosläktet skall vara deladt i skilda
raser. Den alltjämt växande lättheten i samfärdseln skall helt 
säkert med tiden betydligt öka och så att säga förallmänliga den 
tendens att vandra och bosätta sig i främmande länder, hvilken i 
alla tider utmärkt människosläktet. En följd däraf blir med nödvändighet, 
att de nu skilda raserna komma att blandas, att sammanflyta allt mera. 
En tid skall gifvetvis komma, då hvarje folkslag skall ha tillägnat sig 
egenskaper af de hufvudtyper, i hvilka 

jordens nu lefvande befolkning brukar delas. Man har häraf velat
draga den slutsatsen, att resultatet af detta närmande mellan raserna
skulle bli en enda likartad människoras med samma kroppsliga,
intellektuella och moraliska egenskaper, hvilken öfver hela jorden skulle träda
i stället för nutidens så vidt skilda raser. En annan uppfattning har uttalats
af den franske antropologen Quatrefages. Han anser, att till följd
af rasernas nuvarande fördelning rasblandningen näppeligen öfverallt skall
kunna försiggå i samma proportion. Han anser det fastmera för
sannolikt, att Afrika alltid kommer att bibehålla mera af den svarta rasens
blod, liksom Asien af den gula och Europa af den hvita än andra delar af
världen. Vidare bör miljöns inflytande på befolkningens andliga och
kroppsliga kynne ej underskattas. Huru mycket människan än kan modifiera
dess inverkan, hon förmår dock aldrig helt och hållet undandraga
sig densamma. Alltså: under förutsättning att vår planet äfven
framdeles förblifver sådan den nu är, skulle resultatet af en fullständigare 
och allsidigare blandning af våra olika människoraser bli uppkomsten ej af en
enhetlig, hela jorden befolkande typ utan snarare af nya folkslag med
annan kultur och andra själs- och kroppsegenskaper än dem, som äro
utmärkande för nutidens raser.

Här böra vi erinra oss något, som redan framhållits i första
kapitlet, att vid all organisk utveckling det naturliga urvalet ej med
nödvändighet åstadkommer absolut fullkomlighet utan endast den 
fullkomligaste anpassning till de förhållanden, i hvilka organismen lefver. Om vi med
den fullkomligaste varelsen mena en sådan, hos hvilken alla organ äro utbildade
till sin högsta potens, kan således människan lika litet som någon annan
varelse göra anspråk på denna titel. Anpassningen hos människan har slagit in på
den lyckliga specialiteten: hjärnans specifika utbildning, medan samtidigt
andra organsystem och förmögenheter blifvit mindervärdiga, så att hvad lukt,
synskärpa, muskelstyrka m. m. angår, människan vida öfverträffas af och
således är lägre organiserad än ett stort antal andra däggdjur. Men tack
vare sagda specialitet har hon förmått skapa en <i>kultur</i>, som förblir den 
viktigaste regulatorn för hennes framtida utvecklingsmöjligheter. Som redan 
antydt, är kultur ett något elastiskt begrepp. Från biologisk ståndpunkt —
och det är uteslutande den jag här kan intaga — ingår dock som ett af de mest
ursprungliga och på samma gång viktigaste elementen i hvarje sträfvande,
som kan få namn af kulturarbete, det att <i>bekämpa kampen för tillvaron
i dess råare former</i>. Människan kan visserligen aldrig fullständigt <i>undandraga</i> 
sig denna naturlag, men hon kan mildra, kan <i>humanisera</i> dess verkningar, 
liksom hon, ehuru hon ej mäktar förändra t. ex. de klimatiska
förhållandena, har lyckats i ganska väsentlig mån upphäfva deras omedelbara
inverkan på sig själf genom användande af bostäder, eldstäder, kläder m. m.

Detta vill med andra ord säga: vid sidan om det naturliga
urvalet har i mänsklighetens historia småningom införts en ny faktor,
som man betecknat som det <i>artificiella urvalet</i>, hvilket allt mera trädt 
och framdeles i än högre grad kommer att träda i det naturliga urvalets
ställe. Därmed är naturligtvis ej sagdt, att det artificiella urvalet med
afseende på människosläktet kommer att fullständigt undantränga det senare; men detta 

kommer ej, såsom fallet är i naturtillståndet, att göra sin verkan
gällande på individen utan företrädesvis på individerna af den högre
ordning, vi benämna nationer eller stater.

Det artificiella urvalet, som i omedveten form redan framträder
hos sällskapligt lefvande djurformer, har af människan till en början 
användts på den henne omgifvande djurvärlden och resulterade i våra
husdjurs uppkomst. På människan gjorde sig det artificiella
urvalet gällande närmast på följande sätt. Medan på ett mera primitivt 
stadium det naturliga urvalet främjade individer, utmärkta för krigisk läggning, 
stridslystnad o. s. v. med alla dess förutsättningar och konsekvenser, kom på 
ett högre utvecklingsskede innehafvarna af nämnda egenskaper att spela en 
mindre betydande roll gentemot dem, som utmärkte sig för egenskaper, som 
främjade det fredliga samlifvet, kooperationen, och som därför gynnades af det 
artificiella urvalet. Häraf blef följden en »högre förfining» af nervsystemet och 
en tilltagande sensibilitet, och i dessa egenskaper åter torde vi måhända ha att 
söka, om också ej den enda, så dock i alla händelser den förnämsta orsaken till 
de <i>altruistiska</i> känslornas uppkomst i deras skilda yttringar såsom 
medkänsla, själfuppoffring m. m. — egenskaper som hos folkslag på ett 
primitivare utvecklingsskede kunna verka direkt skadligt för rasens bestånd 
och därför äro vida mindre utbildade än
hos kultiverade nationer.

Sålunda blir det, som redan antydts, vår kulturs egentligaste
uppgift ej blott att skydda oss själfva emot kampen för tillvaron i den
brutala form, med hvilken denna järnlag enväldigt härskar i naturtillståndet,
utan ock skapa rum och existensmöjligheter för våra svagare bröder i
stället för att låta dem förintas.

Gifvetvis skulle mänskligheten genom att understödja de svaga
och sjuka kunna utsättas för faran af degeneration. Men liksom staten
sedan lång tid tillbaka såsom skadliga förbjudit äktenskapsförbindelser
mellan mycket nära anförvanter, skulle ock i framtiden vissa kategorier af
svaga och sjuka individer kunna hindras att efterlämna afkomma; flera
sätt att vinna detta ändamål äro tänkbara. Och liksom känslan mot
incestförbindelser nu förnimmes — i olika grad hos olika nationer — som 
ett moraliskt bud, skulle väl också en gång med afseende på ofvan åsyftade
förbindelser en motsvarande känsla eller uppfattning kunna utbilda sig.

Kommer så härtill, att hvarje organism har en viss benägenhet
att drifva sin specialitet till den högsta möjliga fulländning, hafva vi
grundad anledning att hängifva oss åt den tron, att äfven människan kommer att
allt mer och mer utbilda sitt särmärke: det specifikt mänskliga. Och
just detta synes mig vara kanske det mest tröstrika resultat vår
tids forskning skänkt oss: att människan från ett själsligt och kroppsligt
lågt lifsskede ej blott kunnat utveckla sig till sin nuvarande höjd, utan att
vi ock fått skäl att antaga, att en gång de från barbariska förfäder nedärfda
kulturfientliga drifterna skola försvinna, att människan i framtiden skall
bli allt mera — 
<tab><tab><i>människa.</i>

*

<b>RÄTTELSER.</b>

Sid.    8, rad 3 nedifrån <i>står:</i> 1841, <i>läs:</i> 1844.

»   147, Numren  245 och 246 under figurerna ombytas.


