<table o>
<td c><h2>SKRIFTER</h2>
<td c>AV
<td c><h1>ALBERT ENGSTRÖM</h1>
<td c><big>RÄNNINGEHUS</big>
<td c>
<td c><img></img>
<td c>
<td c>STOCKHOLM<br><small>ALBERT BONNIERS FÖRLAG</small>
</table>

<table o>
<td c><h1>RÄNNINGEHUS</h1>
<td c>AV
<td c><h2>ALBERT ENGSTRÖM</h2>
<td c>
<td c><img></img>
<td c>
<td c>STOCKHOLM<br><small>ALBERT BONNIERS FÖRLAG</small>
</table>

<table o>
<td c><i>Stockholm</i><br><i>Alb. Bonniers boktryckeri</i><br><i>1945</i>
</table>
<chapter name="[1]">

Och jag som hade trott mig sakna nerver!

Under en människoålder hade jag gått omkring
och skrutit över att bara äga på sin höjd en
stålkabel mellan hjärna och abdomen. Jag hade
passat på alla tillfällen till skämt med de bleka
skalderna, som hoppade till och fingo en chock
bara man sköt av sin browning bakom dem,
eller blevo grubblande och tynade av, om man
råkade säga att deras diktning var humbug. Jag
kände mig som en kraftmänniska bland alla dessa
blodfattiga homunkler som rodnade av glädje om
man kallade dem perversa och jag rådde dem att
äta stora biffstekar, dricka sprit och gå ut och slåss
med polisen. Vid mitt hädiska tal stirrade de på
mig som på en dåre och läto sina huvuden hänga
som blommor dem frosten bitit. Men jag skrattade
utan förbarmande och bad dem låta solen bryna
deras hjärtblad och sen gå ut och brottas med
snöstormar. Så skulle de snart inse att den som
skriver om kärlek, aldrig har älskat riktigt. Aldrig
har jag skrivit om kärl-ek sen jag blev manbar!
Och ändå är jag inte alldeles obekant med ämnet.

Men kriget kom och så småningom kom också
krigströttheten. Jag fann att min kabel kanske inte
var av prima stål. Arbetsglädjen försvann så 

småningom. Jag fann att jag kommit på ett galet klot,
där tjuvar och mördare ha makten och där kulturen
bara är en kostym som när som helst kan kastas
av och bytas ut emot slaktarförklädet.

Och när freden äntligen förkunnats och befanns
inskränka sig till endast förkunnelsen, blev
krigströttheten fredströtthet, ett tröstlöst, slött
iakttagande av de maktägandes jonglering med höga och
doktorala värden. Nu först började hatet triumfera
på allvar. Man tog munnen full av fraser om Gud
och folkrätt, dem ingen längre tror på, och bakom
de stora feta orden syntes endast hyckleri, dumhet
och en om möjligt ännu mera raffinerad grymhet
än krigets. Ty allt prat om fred är naturligtvis
humbug i en värld, där krigstillståndet är det
normala. Sedan man dödat och ätit sig mätt vill man
gärna dåsa till ett slag medan man smälter maten.
Det är fred! Sedan måste man börja döda igen.

Alla dessa tankar kunde jag ej längre som förr
avlägsna genom arbete. Ty jag ville inte arbeta —
bara krypa in i något gryt, någon lya utan telefon,
och somna ifrån alltsammans. Men i stället kom
sömnlösheten. Och den är helvetet självt. Jag
började känna, att min kabel ägde förgreningar, att jag
icke endast hade ett vegetativt utan också ett i
högsta grad animalt nervsystem. Och jag lärde mig
förstå att sömnlösheten kan driva en människa till
förtvivlade handlingar.

Jag lät min läkare undersöka mig och befanns
vara ett prima liv — helt enkelt oförskämt normal
och sund. Men varifrån kom då denna
fruktansvärda ångest under ett osynligt Damoklessvärd?
Mörkret som jag stirrade in i om nätterna gav
mig intet svar. Några gånger försökte jag med
sömnmedel, men min sunda fysik reagerade för
brutalt mot varje dylikt palliativ. Jag gick en
gång så långt, att jag läste några nummer av
<i>Saisonen</i>, magasin för konst, nyheter och moder,
men jag blev bara litet tung i ögonlocken.

Då jag fann att inga kända medel hjälpte,
beslöt jag åtminstone utnyttja min sömnlöshet och
slog mig på allvarliga studier. Dessa sköto
åtminstone tidvis ångesten åt sidan. Kanhända jag för
övrigt när allt kom omkring inte behövde sömn.

Så länge jag kan minnas tillbaka har jag vilat
mig från mitt vanliga uppslitande arbete — vilket
många tro vara svårt endast såtillvida att jag
ständigt tvingas avbryta det för att få skratta ut
ordentligt själv — genom att jaga på
gränsmarkerna mellan vetenskap och filosofi och helst där
gränsen är så otydlig som möjligt. Nu plockade jag
ned ur min bokhylla Poincarés La science et
l'hypothèse, Einsteins och Orossmanns Entwurf
einer verallgemeinerten Relativitätstheorie und einer
Theorie der Grawitation, Arrhenii Världarnas
uppkomst, The Svedbergs Die Existens der
Moleküle och Bechers Weltgebäude, Weltgesetze,
Weltentwicklung, och började läsa som för en tentamen.
Det gick bra i början. Jag njöt som aldrig förut
av att andas i vetenskapens friskt kyliga luft,
och lika mycket som av teorierna njöt jag av de
kloka invändningar som kunna göras mot varje
teori. Här var livet, här brottades intelligenserna,
men deras gemensamma mål var sanning och 
klarhet. Kriget eller freden i den lägre världen där ute
var brackornas och skurkarnas kamp för var sin lilla
lögn — och jag måste skratta högt då jag kom
ihåg vår uppsaliensiska definition på bracka: Bracka
är en i ekonomiskt avseende betryggad lushund!
Ha ha!

Och jag släckte lampan och började stirra in
i mörkret, där ångesten ruvade. Fantasin började
arbeta och mitt rum blev ett Pandemonium. Jag
kunde befolka det med så många av demonologiens
gestalter jag ville, och jag gjorde det för att ha
något att syssla med, ty min ångest hade intet med
demonerna att göra. Jag tryckte på ögongloberna
och åstadkom ljusförnimmelser, i vilkas mystiska
sken jag frambesvor den blodiga Kali och den
hundraarmadei Schiva, Assurs skräckgudar,
egyptiska demoner med höknäbbar och Anamiternas
vansinniga jägargud, den buddistiska jättefågeln
Garuda, söderhavets blodbestänkta fetischgudar
och den fjärran österns av gemytlig ondska
förvridna idolansikten. Jag mildrade trycket på ögonen
och lät Astaroth, vars kyssar betydde döden, så
småningom förvandla sig till den ljuva Afrodite,
jag lät den fruktansvärda mångudinnan
Samu-Ramad övergå till den kyligt blida Artemis och
jag lät den orgiastiske Dionysos bli Phœbi broder.
Jag lät de gammalasiatiska demonerna förädlas av
hellenisk kultur, men när jag tröttnat på det,
frambesvor jag medeltidens vampyrer, häxor, varulvar
och jordandar. Och det kunde hända att jag tog
ned några gamla kuriösa böcker från mina hyllor,
Der höllische Proteus, eller till och med 
Paracelsus, och fördjupade mig i dem tills gatan
utanför fick liv, automobilerna började surra och natten
drevs på flykten av nästa dag. Men med natten
försvann icke ångesten.

Jag sökte andra sensationer. Jag dök in i det
stora verket Anthropophyteia och fann det vara en
jättelik pornografi, jag studerade Petronius och den
gudomlige Aretino och fann att den småländska
fantasin vida överträffade den klassiska av sydligare
breddgrader. Men hela tiden var ångesten min
skugga. Jag ritade pentagrammaton på alla
ingångar till min psyke, men skuggan förföljde mig.
Ett par gånger trodde jag mig ha lyckats
materialisera den för att kunna jaga den på flykten,
men jag hade misstagit mig, ty när man måste
rita många pentagrammer kan man lätt glömma
att noga sluta till alla vinklar — det lärde mig
redan Viktor Rydberg i sin Medeltidens magi.

Jag är tydligen på en fel bog. Varför skriver
jag inte i stället för att läsa? Varför reser jag inte
med på den världsomsegling, som erbjudits mig?
Varför reser jag inte till Grönland, till Ammassalik,
dit Knud Rasmussen inbjudit mig? Varför reser jag
inte ut till Grisslehamn och målar is och hav just
nu, då jag brinner av verksamhetslust? Eller varför
reser jag inte till Rådmansö och målar porträtt av
Petter och Johan, de sista gubbarna i skärgården?
Men samtidigt måste jag rita gubbar och skriva
humoresker i Strix — medan min själ trår till allt
— allt — men kanske mest till sömn.

Vad Rembrandt lugnar! Jag studerar hans 
etsningar med lupp och ett stort lugn kommer över
min själ.

»Berätta sagor och riddarhistorier för mig! Där
finns ämnen till allt stort och skönt.» Så sade
Schiller på sin dödsbädd, när hans sköterskor
erbjödo sig att hjälpa honom över kvalens timmar
genom att läsa högt. Jag har skaffat mig Der
Ritterspiegel, Geschichte der vornehmen Welt im
romantischem Mittelalter. Ty det är romantik jag vill åt.
Och det är romantik och Rittertum som
mänskligheten behöver just nu. Liljefors sade en gång, då
vi lätt tangerat religionsundervisningens
vanskligheter: — Det riktigaste vore väl att försöka göra
våra barn till gentlemän! Därmed vore mycket
vunnet.

Där ligger hemligheten. Och över varje riktig
gentleman ligger ett skimmer av romantik, av
oräddhet, ädelmod. Riddarens egenskaper skulle
vara tio: godhet, pålitlighet, älskvärdhet, skaldiskt
sinne, talarbegåvning, styrka, ryttarskicklighet,
skicklighet i hanteringen av ärliga vapen, såsom
svärd och lans, och kunskap i skötandet av pil
och båge. Det måste här påpekas, att icke den
krigiska utbildningen utan hjärtats och snillets krav
ställdes i första rummet.

Hur är det nu!

Nej, under riddartiden skulle jag gärna ha velat
vara trubadur. Jag skulle ha stigit fram stolt i
riddarnas och damernas ring och äskat tystnad:

— Seigneurs, voulez-vous entendre un beau chant
d'amour et de mort?
</chapter>
<chapter name="[2]">

En natt fick jag tag i den gamle skarabiskopen
Jesper Swedbergs Ludus Literarius Minor, det är

<table o>
<td c><poem>Mindre
Scholelek;
med största flit/
til
scholarnes nytto inrettad.
Hvar med
Unge Scholepiltar/
igenom
Then H. Skriffts och yppersta Mäns
utvalda Språk och Sedereglor/
kunna/ på en korrt tid/
utan ängsligt beswär/
med lust/ och lika som med lek/
lära/ jemte Latinen,
wackra seder.</poem>
</table>
Den boken tog två nätter av mitt liv. Jag läste
den icke som en troende läser katekesen. Jag tog
den mera som ett uppfriskande av mitt latin än
som en samling levnadsregler. Under läsandet
måste jag oupphörligt återgå till begrundande av
ett allvarligt faktum: att gubben Jesper var fader
till Emanuel Swedenborg. Mycket tyder också på
— om man läser Jesper Swedbergs historia rätt —

att han, fast i mindre grad än sonen, var en
patologisk figur.

Jag fann att Stockholm icke var min stad. Jag
måste byta om luft, få högre, friskare, kyligare,
klarare. Men skulle det hjälpa?

Jag tvangs att med dyster självkritik citera gubben 
Jespers strof n:r 77 Classis Centuriæ Quartæ:

Parisios stolidum si quis transmittat asellum.

Si fuit hic asinus, non ibi fiet equus.

Vilket han mycket bra översätter:

Om tu en åsna dum wil senda til Paris kan
åsne ei bli hest äntå på något wis.
</chapter>

<chapter name="[3]">

Så ungefär var jag beskaffad, då en tillfällighet
förde mig tillsammans med min vän herren till
Ränningehus.

— Kom till mig, sade han. Du får göra vad du
vill, du kan få rota i mitt bibliotek efter behag.
Du får studera ett gammalt riktigt slott med spöken
och alla agremanger. Vill du vara ensam, får du
det, vill du ha sällskap, får du det!

Jag sken upp. Ty herren till Ränningehus är en
mycket boksynt man och hans bibliotek går upp till
10,000 volymer <i>Suecana</i>, bara det! Och han känner
till sina böcker. Jag accepterade tacksamt. Spökena
intresserade mig mindre, fast jag hört av
Heidenstam, som också varit gäst där, att spökena
dominerade. Men Verner har ju alltid legat åt det
mystiska hållet. Jag är realisten, den borne, som
ögonblickligen går rakt på spöket och avslöjar det
som en månstråle eller decimerar det till en skugga
eller vindens lek i en trasig tapet. Å nej, med
mig komma spöken ingen vart. Och är det
människor som driva sitt spel, så prövar jag om de tåla
a swing to the jaw eller ett enkelt jiu-jitsugrepp.

Just! Ränningehus skulle bli min räddning. Visst
kände jag till Ränningehus, det äldsta av alla slott

vid Mälaren, fast olika restaureringar under
seklernas lopp ändrat dess utseende sedan den tid då det
var en av Ingjald Illrådes gårdar. Strax bredvid
ligga ruinerna av Ränninge, Ingjalds borg, där han
lät sig brännas inne tillsammans med sitt folk och
sin dotter, då han fått underrättelse att Ivar
Vidfamnes drakar närmade sig och förstod att han var
räddningslöst förlorad. Allt det där har jag läst i
Snorre Sturlassons ynglingasaga.

—	Men jag vill varna dig, sade jag till
Ränningehus' herre, vilken jag hädanefter vill kalla
Chevalier Arwidius — jag vill varna dig för mitt
sällskap, ty jag har kommit överens med mig
själv om att icke dricka något slags vin under
två månader, och du vet att all glädje utan sprit
är konstlad.

—	Jag vet det, svarade Arwidius och log. Men
det finns etisk glädje! Låtom oss tillsammans dyka
ned i historiens, traditionens och spökenas dunkel.
Fiat!

Jag tryckte hans hand och återvände till min
filosofi och min vetenskap. Men i mitt rum lurade
fortfarande ångesten. Den satt högst uppe på
kakelugnskransen, hopkrupen, och vilade sitt för stora
och tunga huvud mot sina knän. Men dess ögon
levde och pupillerna sågo ut som två brunnar, i
vilka vansinnet glödde och levde. Det var som om
två gäddor skulle ha stått nere på bottnen och som
om vattenloppor och mygglarver skulle ha
fördunklat brunnarnas ytor. Men ögonhåren hängde
inåt och böljade sakta som cyanofyceer i strömt
vatten.
<img></img>

Medan jag väntade på vidare order av Chevalier
Arwidius, studerade jag Ränningehus' historia så
långt tillbaka den låter sig studeras. Jag studerade
traktens geologi med tillhjälp av kartor och jag
vart icke heller främmande för den ekonomiska
kartan av 1:50,000.

Trakten är ett vilt moränblocklandskap, skapat
för trolltyg. Stundom vill man tro att människor
varit med vid bildandet av vissa moränsträckor.
Men i så fall måste det ha varit ett släkte av
titaner. I varje fall har Ingjald eller den som byggt
hans borg, klokt begagnat sig av de geologiska
möjligheterna. Under alla förhållanden verkar
trakten gammal kultur, nött, utnyttjad till det yttersta.
Och en glans av hedendom vilar över ängden.
Man skulle icke alis bli förvånad om man mitt i
skogen plötsligt skulle stå ansikte mot ansikte med
en långhårig, brunbarkad karl klädd i vargskinn och
med pil och båge. Jo — man skulle bli förvånad
över att han släppt en sig så långt inpå livet.
</chapter>
<chapter name="[4]">

Bravo! I morgon bittida reser jag med en
mälarbåt till Ränningehus. Jag ämnar inte arbeta, jag
skall bara vegetera. Vill jag läsa, finns där minst
10,000 böcker, vill jag jaga, finns där hundar,
vill jag sova, finns en säng för mig. Och skulle
jag bli vansinnig, finns alltid någon torpare som
är starkare än jag och som med våld kan föra mig
till Strängnäs' styvaste psykiater.

Allt är förspänt och jag är lycklig. Jag packar
min kappsäck, lägger ner tre delar av Les Maitres
de l'amour, Rangrullan och D:r Nordenmarks <i>Sur
le moyen mouvement dans l'anneau des astéroïdes</i>.

Jag är absolut lycklig, då jag vaknar på
morgonen efter två timmars sömn. Det är rekordet
under sex veckor. Gudarna äro med mig, jag får
en bil ögonblickligen, rullar i väg på
senhöstfrostiga gator till mälarbåtarnas hamn och befinner
mig inom kort i en rökhytt, där jag tänder en pipa
stoppad med Surbrugs Best Make Pipe Tobacco,
en gåva av Hjalmar Lundbohm. Varför äro alla
människor så hyggliga mot mig? Skall inte jag
vara hygglig igen? Låt dom gärna kriga och slå
ihjäl varandra efter noter, bara jag slipper. Leve
kriget och dess motsättningar — inte är det freden.
Men det gör detsamma! Inte vill jag bråka. Jag


är för tillfället på väg till Ränningehus för att
studera spöken och historia och gammal arkitektur och
vill inte bli störd av några, om än så trådlösa och
radioaktiva idioter. Hej! Och jag måste åter tänka
på Jesper Swedberg, närmare bestämt hans vers
n:r 95 Classis I Centuriæ VI:

Utere mundo; sed ne te capiat mundus. Översatt:
Bruka werlden, men at werlden icke fångar tig.

Jag är absolut lycklig!

*

Ännu färgade höstens hektik mälarstränderna i
Stockholms närhet, men den bleka morgonsolen
sipprade blott mödosamt ned i sjön genom luftens
liksom frostiga töckenslöjor. Jag gick ned i
försalongen för att studera matsedel och människor.
Mitt studium resulterade i en biffstek, ty jag var
den enda människan där nere och jag var ju på
väg bort från mig själv. Jag gick upp i rökhytten
och tände en cigarrett. I samma ögonblick kom jag
ihåg, att jag glömt min snusdosa och en djup
smärta skakade min tillvaro ända ned i dess rötter.
På resor brukar jag alltid medföra snus bland
annat för att begagna mig av den mystiska sympati
dosan förmedlar mellan snusare. Fyllbultar kunna
bli osams och sticka ned varandra under utövandet
av sin last. Frossare se snålt på varandras
läckerbitar och hos två älskare av samma kvinna tändes
svartsjukan. Men hos två snusare börjar vid första
prisen broderskärlekens milda låga brinna med
stilla och lidelsefri värme. Och märk för övrigt:
Av alla njutningsmedel som stå människorna till
buds, mat, alkohol, nikotin, kärlek m. m., är snuset
det enda som verkar <i>blixtsnabbt</i>. Alla de andra
kräva mer eller mindre tid och längre ju mer man
missbrukat dem. Men snuset! Det är det enda
verkligt gedigna och tillförlitliga. I min ungdom
beräknade man den hastighet, med vilken en
nervretning fortplantar sig, till 33 meter i sekunden.
Det skall en ovanligt lång näsa till för att behöva
vänta på resultatet av en ordentligt anbringad pris
Ljunglövs etta.

Jag har själv snusat i 35 år med några korta
avbrott vid förlovningar och andra liknande
situationer, och jag känner till saken.

Thomas Corneille skrev redan i snusets
barndom följande entusiastiska och visst icke
överdrivna alexandriner:

<poem><i>Quoy qu'en dise Aristote, & sa digne Cabale,
Le Tabac est divin, il n'est rien qui l'égale,
C'est dans la Médecine un remède nouveau,
Il purge, réjouit, conforte le cerveau,
De toute noire humeur promptement le délivre,
Et qui vit sans tabac n'est pas digne de vivre.</i></poem>

Och humanisten Thorius kallar tobaken <i>amica
vatibus herba</i>. Detta senare är kanske orsaken,
varför jag nu sjungit dess lov på min väg till
Ränningehus.

En ung vacker kvinna steg plötsligt in och
avbröt mig i mina tobaksfunderingar. Hon var iklädd
en elegant vit ulster, var utmärkt chausserad och
placerade en förstklassig engelsk läderväska
bredvid sig på soffan. Hon gav mig en iskall blick,
öppnade väskan och plockade fram Strix och en
roman. Så öppnade hon ulstern, lade det ena benet
över det andra och visade huru välskapade de voro
ända till knäna — icke längre, ty det är ännu
icke modet. Därpå började hon studera min tidning.

Jag stirrade förbi henne ut genom fönstret och
fann att vi nalkades Strängnäs. Snart upptogo
domkyrkan och biskop Rogges röda hus mina
tankar. Jag antog för säkerhets skull ett
djupsinnigt historieforskarutseende för den händelse att
den unga kvinnan skulle vilja betrakta mig
förstulet bakom sin lektyr, och snart kände jag att
så var fallet. Jag lade min panna i veck och
verkade immun. Men jag orkade inte länge hålla
vecken i ordning. Jag tände en ny cigarrett och
mötte hennes blick som nu var betydligt mera
tempererad men fortfarande fullt korrekt och
behärskad. Jag gjorde en oklanderlig rökring och
följde dess gång ända till upplösningen. Hennes
ögon följde den också och jag tyckte mig höra
aningen av en suck då den övergick i tunna slingor
och förintelse.

Nu hade vi alltså ett gemensamt intresse.

Hon betraktade mig då och då — kanske i
avvaktan på nästa rökring. Stundom såg hon halvt
förstrött i tidningen och smålog diskret —
fortfarande fullt korrekt. Jag tänkte: Nu är min tid
att handla! Jag öppnade min kappsäck och tog
fram en volym av »Les Maitres de l'amour» och
Rangrullan. Öppnade den erotiska volymen och
höll den i vänstra handen för att hon skulle få
tillfälle att läsa boktiteln. Samtidigt stoppade hon
ned Strix i sin väska och övergick till romanen
— ack, en gammal dito — den gamla »<i>Skepp
som mötas i natten</i>». Jag blev övertygad om att
hon hade den med sig som lockbete.

Naturligtvis hade hon märkt, att jag inte hade
ring på vänstra ringfingret. Sådant observera
kvinnor först. Hon gjorde en reflexrörelse och drog av
sig vänstra handsken. Hennes vänstra ringfinger
pryddes av två tjocka ringar. Hon var alltså gift
och ville visa att ingen verklig fara hotade, om jag
skulle vilja närma mig henne. Jag gjorde en ny
rökring, en tjock, vällustig, som gick nästan ända
upp till taket. Hon följde dess väg med stjärnorna
i sina pupiller allt medan hon långsamt bläddrade i
sin bok. Då ringen dog i sin blå och bleka skönhet
började hon stirra energiskt i »<i>Skepp som mötas
i natten</i>». Jag gav henne en lång, överlägset
manlig, beslöjad och lagom intelligent blick under mina
halvslutna och till synes likgiltiga ögonlock. Hon
besvarade den och började gunga nervöst med
det benet som låg över det andra.

Jag tog den erotiska boken i den ena handen
och Rangrullan i den andra och låtsade överlägga
i vilken art av litteratur jag ämnade fördjupa mig.
Jag såg på den ena och den andra, jag vägde
dem i händerna, gav ifrån mig en väldig, men
indifferent röksky, valde Rangrullan och lade »Les
Maitres» tillbaka i min kappsäck. Jag ägnade mig
åt Rangrullan och försjönk i den. Ty jag är en
gammal klok man, gift sedan flera år och 
tämligen erfaren på de stigar den unga vackra frun
nötte med sina vackra fötter. Hon höll på att
explodera. Hon kastade Strix på golvet, stoppade
energiskt ned <i>skeppen</i> i sin väska, skakade på
sitt lilla vackra och oskyldiga huvud och slängde
en tröstlös blick bortåt hörnet där spottlådan stod.
Det påstås att temperaturen ute i världsrymden,
den absoluta nollpunkten är —273 grader Celsius.
Men den blick hon gav mig, då hon gick ut
medhavande sin väska och sin charm, var något
kallare. Jag beräknade den till — 273,<small>5</small>.

Jag frågar nu alla de läsarinnor, som känna mig:
—	Har jag verkligen någon erotisk charm? Är jag
mannen för er? Detta är en allvarlig fråga. Att jag
måste verka tilldragande för flertalet kvinnor,
förstår jag. Men det är inte flertalet jag vill åt.
Det är de utsöktaste, förnämaste, angenämast
psykopatiska och mest kultiverade raskvinnorna jag
vill visa hur kärleken är beskaffad. Den är inte
bara psyke, utan den är selen och argon och tiger
på en gång. Ha ni förstått mig?

Men det var synd om den lilla frun i alla fall
—	pang — pang! Vi kommo in i is. Längre in åt
Mälaren hade sjön lagt sig under natten och vi
blevo isbrytare. Det bullrade och skakade och jag
kunde knappt läsa i Rangrullan längre. Jag gick
ut på däck och tog en överblick av situationen.
Kaptenen var inte riktigt säker på att vi skulle
kunna forcera isen in till Ränningehus' brygga.

Jag är van att resignera. Men i det här fallet
behövde jag det icke. Jag hade skickat mitt
bagage i förväg, jag hade fått telefon att Chevalier
Arwidius icke kunde ta emot personligen — han
var borta i viktiga angelägenheter och skulle
komma hem först vid elvatiden på kvällen — jag
skulle lugnt gå in i slottet och placera mig i
biblioteket och vänta på honom. Allt var alltså
ordnat för mig. Jag var absolut lugn och lycklig.
Jag kände inte en gång samvetskval på grund av
min försummelse mot den lika förtjusande som
obekanta reskamraten i vita ulstern.

Stundom såg jag henne passera förbi rökhyttens
fönster. Hon såg ensam och olycklig ut. Hon skulle
naturligtvis hem till någon idiotisk man som bara
skötte om godset och ekonomin, en sådan där
plikttrogen dumbom som bara älskade henne och
skaffade pengar och hängde på henne juveler och
arbetade och grät för sig själv — låg och
skakade i sin ensamma (eller gemensamma) säng
av ensam och hemsk gråt och hade hunnit bli så
pass gammal och fin att han till slut bara bestod
av pliktkänsla och förnäm ensamhet plus erotik.

Å nej! Min lilla fru i den vita ulstern! Vår
hemlighet kommer ni aldrig åt ändå, hur långt upp
ni än visar era ben. Vår hemlighet, vår glädje och
styrka och ljuva ro är vårt arbete. Vi famna vårt
arbete som vi famnade vår första älskarinna. Och
på samma sätt vi glömde tillvaron, när vi famnade
henne, glömma vi vårt usla liv, när vi arbeta. Å,
dessa sekunder, minuter, kanske timmar, då arbetet
tar oss helt! Vi äro lyckliga, delaktiga av en
lycka som ingen, som icke är man, kan känna. Det
sublima nå vi, det höga och djupa bada vi oss i,
den absoluta lyckans bad. Och det är fullkomligt
detsamma om vi måla en tavla eller skriva en
hymn eller klyva en stock eller hyvla ett bräde,
bara vi känna att vi verkligen arbeta. Eller kanske
att lyckan ligger i att vi glömma att vi arbeta
under arbetet. Det är nog så. Jag uttrycker mig
kanhända litet förvirrat, men det är icke heller lätt
att skriva om livets högsta funktioner.

Naturligtvis är jag nervös. Jag sov så litet i
natt, men demonerna vaka. Isens bullring mot
båten, lampornas skakning i taket, mina egna
dumma skakande tankar göra mig förvirrad. Varför
sitter jag här? Naturligtvis skall jag till
Ränningehus, där Arwidius bor. Vi skola tillsammans dyka
ned i gamla böckers bahagliga brunnar och tala
många dar om djupa saker och jag skall titta på
hans ansikte, där många raser och många familjer
satt sin prägel. Jag gav en bok en gång åt
riksheraldikern. Det var en kiromanti, nästan en
inkunabel, ty den var tryckt år 1524. Där stod att
likaväl som man i en människas hand kan avläsa
hennes föregående och framtid, likaväl kan den
vise på jordens yta, med stöd av dess berg och
floder och öknar avläsa dess framtid. Jag skall
studera Chevalier Arwidii ansikte och ställa hans
horoskop. Han påstår att det spökar på
Ränningehus. Jag tror inte på spöken. Men jag tror att
Chevalier Arwidius är en fantast, som dykt för
djupt ned i gamla sagor och läst för mycket i
sitt bibliotek. Ty det måste ställas upp gränser
för sådant också.

Den lilla mälarbåten bullrar sig fram genom
isen. Det blir afton och höstkvällens melankoliska
dunkel börjar sänka sig över is och stränder. Den
lilla frun med den vita ulstern ligger antagligen
nere i någon hytt i konvulsioner. Hon sparkar
med sina små välchausserade fötter upp emot
zenith och den övriga delen av hennes ljuva kropp
vrider sig i underjordiska kval. Det är farligt att
vara ung, det är sant. Men är det så förbannat
ofarligt att vara gammal?

Vi närma oss Ränningehus' brygga. Det börjar
bli ganska mörkt. Isen är svårhanterlig och när vi
lägga till måste jag ha hjälp för att ta mig i land
med mina gamla reumatiska ben. Ett par karlar stå
på bryggan. När jag passerar dem dra de sig
tillbaka ett par steg. Jag stannar och frågar efter
vägen till Ränningehus. De ta ett par steg tillbaka
igen och en av dem svarar: — Om herrn går allén
här i ända så kommer herrn fram till herrgårn.

Varför drogo de sig tillbaka så där? Nå! Så
här på landet är folket blygt. Deras uppträdande är
helt enkelt en relikt av den gamla livegenskapen.
De ha varit jagade och piskade och utsugna så
länge att de senföddaste av dem ännu leva kvar
i vanföreställningar om spöslitning och
slottsfängelse och <i>jus primæ noctis</i>.

Det mörknade allt mer och mer och jag
fortsatte allén uppåt. Det blev en besvärlig vandring,
ty vägen bestod av små runda stenar, som gåvo
efter för varandra, när jag trampade. Och över
stenarna låg ett lager av blad från de gamla
lindarna, som bildade allén, på vilken jag ej kunde
se något slut. Det var som att gå i ett torrt
kärr, där man sjönk ned till vristerna. En 
människa mötte mig. Av silhuetten att döma var det
en gammal kvinna. Jag stannade och frågade på
mitt hövliga sätt: — Tror frun att jag kommer upp
till slottet den här vägen?

Hon stannade också, men stannade som om hon
fått ett slag i ansiktet. Hon <i>satte</i> sig helt enkelt
på vägen och skrek: — Jösus! Jösus! Låt bli mej!

Jag lyfte upp henne och frågade om jag kunde
göra henne någon tjänst genom att följa henne
hem.

— Jösus! Jösus! Låt bli mej!

Och hon satte i väg som en vessla inåt skogen.

Underligt folk här i trakten, tänkte jag i min
blyghet. Men jag är naturligtvis inte frisk. Jag
kan inte sova och är nervös. Allt det här som jag
trott mig uppleva i dag är bara fantasier,
dumheter, hjärnspöken. Flickan på båten var fantasi,
båten var en lögn, isen fanns inte, jag själv är ett
foster av Guds sjuka fantasi. Jag är fredstrött.
— Men det vore väl fan — och jag stramade upp
mig — om jag inte skulles kunna behärska
situationen! Det vore väl fan! Dum är jag inte, men
kanske sjuk. Men jag vill inte vara sjuk. Jag
är ju frisk som vad fan som helst — inte som en
nötkärna, ty jag har knäckt många sjuka nötter,
utan som en smålänning med muskler och en viss
erfarenhet i fråga om smockan. Den här allén
måste naturligtvis ha ett slut. Varför använder jag
så ofta ordet naturligtvis? Därför att allt måste
vara naturligt. Men jag förstår ändå att jag inte
är riktigt frisk. Bara därför att jag resonerar så
dumt med mig själv! Mod! O, yngling! sade jag
till den sjuka delen av min psyke.

Jag kom till en grind — eller rättare tre grindar,
en i mitten och två på sidorna. Grindstolparna
voro murade och stodo vita mot mörkret bakom
dem. Det hela var vackert och jag stannade och
beundrade.

Tass-tass-tass, lät det plötsligt och jag tyckte
mig se skuggor av något rusa ut genom vänstra
grinden.

Tass-tass-tass — det fortsatte — och jag tyckte
mig se något annat än skuggor — men jag
stramade upp mig igen, gick in genom vänstra grinden
och fortsatte allén uppåt. Vid dess ända låg slottet.

Nu vill jag bara framhålla, att jag är fullkomligt
frisk. Kanske har jag arbetat litet för mycket med
en bok som måste vara färdig till sommaren. Det
är dumt att arbeta för mycket. Jag vill bara knoga
på så mycket att jag kan resa till Barcelona i första
klass, bo där några dar och sedan resa hem igen
för att börja med nästa bok. Ty människans
uppgift är arbete. Nu skulle jag ganska lätt kunna
gå på biblioteket och skaffa mig alla existerande
arbeten om Barcelona och med hjälp av kartor dyka
ner i stadens gränder och skriva en detektivroman
som skulle bräcka alla andra. Men jag vill hålla
mig till sanningen. Jag kommer att hålla mig till
den allt framgent. Fast den där lilla frun ombord
var ett nummer. Hoppas att hon mår bra och att
hennes man mår ännu bättre just nu.

Man påstår att det är underligt med kvinnor.
Vilken idioti! Man påstår att kvinnor äro ologiska.
<img></img>

Ja, det äro de på samma sätt och i samma
situationer som vi själva, då vi sitta i sällskap och
röka cigarr och prata smörja. Men tag en kvinna
som är jagad och vilkens liv det gäller, tag en
kvinna som kämpar för sitt barn eller för en lögn
— och du kan vara lugn för att hon är din överman
i replik och till och med i logik. Ty hon har
vapen. Hon har sin svaghet och sin styrka och
honans intensitet och begagnar sig av varje dumhet,
som vi göra som gentlemän. Vi äro hjälplösa
gentemot kvinnorna, om vi vilja vara gentlemän. Ty
deras moral är en helt annan än vår. Den är helt
enkelt motsatsen till vår moral.

O, du helga gissel! skrev Strindberg.

Varför talar jag om detta, då jag är på väg till
Ränningehus. Den långa lindallén tar så
småningom slut och jag närmar mig slottet. Om lindallén
vet jag redan att Ebba Brahes dotter, som var
en klok kvinna, hade skickat efter lökar från
Holland. Dessa lökar kommo till Ränningehus i korgar
som gjorts av lindkvistar. Dessa korgar kastades
på sopbacken, kvistarna slogo rot, och från den
sopbacken härstamma alla storbladiga lindar i
Sverige. De finnas nu runt alla gamla slott med
självaktning.

Jag försäkrar att jag inte alls är nervös. Jag
är tvärtom en av nordens friskaste ynglingar. När
jag nu går upp till ett av vårt lands äldsta och
vackraste slott, vet jag att jag skall bo där så länge
jag vill. Jag får ta ner alla Chevalier Arwidii gamla
böcker och får sänka mig i hans bibliotek som en
man som vill ta livet av sig genom drunkning. Men
jag skall nog leva. Och sova skall jag också utan
veronal. Jag tycker inte om såna där konstiga
medel. Det är bättre att gå ut och slåss tills man
blir trött och kan gå hem och sova.

Slottet låg vitt och vackert i månskenet, men
dött. Nej — i ett fönster i andra våningen lyste
ett svagt ljus.

Jag ringde på en klocka, som lät som en dov
förebråelse mot mig själv. Jag vill ännu en gång
framhålla med mycken energi, att jag är en rätt
klok, fast opraktisk, skeptisk, fast lättrogen,
sentimental, fast realistisk medborgare. Ingen svarade på
min ringning. Ingen kom. På grund av min
nedärvda hövlighet dröjde jag en stund, innan jag tog
i dörrlåset, men jag måste ju in, jag vred låset
och kom in i den gamla hallen — förstugan eller
vad ni vill kalla den.

I samma ögonblick jag kom in och lät dörren
falla igen bakom mig, tyckte jag mig se en kvinna
som smög utför en av de båda trapporna, och
försvann i dunklet bakom en järnkamin. Jag hann
endast uppfatta att hon var svartklädd och att
hennes ansikte lyste. Alldeles bredvid kaminen låg
köksingången.

Jag förvånade mig en liten stund över att hon
inte kom och hämtade min väska, men innan jag
hann reda ut mina tankar, kom en gammal
livréklädd man haltande nedför trapporna och gick
under ideliga och löjliga bugningar fram emot mig.

— Chevaliern är inte hemma, sade han, men han
väntar herren i alla fall. Han kommer senare.

Jag tog av mig pälsen, sparkade, av mig
bottinerna och tänkte: Min vän Arwidius kan inte låta
bli att vara originell. Först en piga som försvinner
åt helsike och sen den här gamle mannen i
knäbyxor och livré — jo, jag tackar jag.

Medan jag hängde upp pälsen och skjutsade
bottinerna in emot väggen pratade den gamle

mannen med hes och overklig stämma: — Chevaliern
skall försöka att komma hem före klockan tolv. Har
herren frusit i kväll, för det är kallt — — —

<img></img>

Han tog mig över handen och nacken. Hans
händer voro kalla som is.

— Jaså, förlåt, jag ville bara hjälpa herren av
med pälsen, men jag ser så dåligt, jag börjar bli
gammal! Strunt! En gammal struntgubbe! Herren
har ju redan tagit av sig pälsen! Jaja, när man blir
gammal, bör man gå ner i graven — men gå nu
opp i biblioteket, det är eld i kakelugnen i salen
och dörrarna stå öppna. Tillåter herren att jag

serverar en kopp tevatten — eller kanske hellre en
mugg varmt öl med anis?

—	Ja i så fall föredrar jag en mugg varmt öl
— men vad var det för en människa jag mötte nere
i hallen?

—	Människa? Ja ha, jo ho, jaså, jo det var väl
presidentens amma, ja ha, det var nog det — men
jag måste gå ner i köket och värma ölet. Vill
herren ta ljuset där och gå uppför trappan och så
till vänster och sen första dörren till vänster — där
är biblioteket — si jag måste skynda mig.

Han gjorde en djup bugning och tog ett par steg
åt köket till, och i samma ögonblick var han
försvunnen.

Det var högst märkvärdigt, att jag inte hann
se honom gå in genom köksdörren. Nå, tänkte jag,
det är mörkt här inne, jag är nervös, jag kan nog
inte bedöma händelserna och företeelserna riktigt.

Jag tog emellertid ljuset, som för resten stod
i en silverstake av en tyngd som kom mig att tänka
på en del gamla historier om jättar och dvärgar.
Staken var faktiskt så tung, att jag inte kunde
lyfta den.

Detta är ju vansinnigt, tänkte jag, tog ljuset ur
staken och gick uppför den gamla trappan av
holländska tegel, nötta av många generationers
glada och trista steg. Jag öppnade dörren till
vänster och kom in i en stor sal, öppnade en
dörr på vänster sida och befann mig i biblioteket.
Där var kallt. Jag ryste av kyla. Men jag tänkte:

Om Arwidius kan vistas här, kan jag det också.
Ty jag är tillverkad av gott och förstklassigt 
material. Jag är en smålänning med en fura till
ryggrad och jag reder själv upp mitt liv. Inte är det
värt, att någon liten kvinna med vit ulster på en
ångbåt kommer och bräcker an — å nej!

Emellertid var jag där inne och befann mig väl.
Men jag frös och längtade efter den gamle
betjänten med varmt och anisbemängt öl. Jag tog ned
underbara böcker från hyllorna och dök på
huvudet ned i Hellas och Rom. Jag njöt som en
lössläppt sjöelefant — men vem är det som knackar?

Jag tänkte: Det knackar på dörren. Möjligen
är det Arwidius, som har kommit hem tidigare än
han ämnat. Men om han knackar, är det hans
mening att driva med mig. Sådant är otänkbart.
Alltså är det inte Arwidius. Och alltså måste
det vara någon annan eller något annat. Men varför
kommer inte hovmästaren med sitt anisbemängda
öl?

— Vem där?

Intet svar.

Nu vet jag ju att jag är nervös och sömnlös
och en trasa av ett liv. Mina nerver ligga utanpå
kroppen. Jag ser ut som ett piggsvin. Men detta
förhållande gör att jag kanhända vinner något
intuitivt medan jag samtidigt förlorar min kroppsliga
hälsa.

Nej — detta resonemang duger inte! Det är
ologiskt — dumt med ett ord.

På grund av ren slöhet dröjer jag ett par
sekunder, innan jag reser mig ur stolen, går fram till
dörren, slår upp den och ropar ut i den stora
salens ödslighet: — <b>Vem där?</b>


Nej, där finns ingenting. Där är bara svart
mörker. Jag skall just slå igen dörren och återgå
till mina böcker, då jag kommer att tänka på att
den gamle betjänten ännu inte har kommit upp med
anisölet. Jag tar mitt ljus och går ut ur biblioteket
med berättigad avsikt att ta reda på betjänten, ölet
och de kvinnliga tjänsteandar som möjligen
pliktförgätna gett tusan i mig, Chevalier Arwidii gäst.
Jag går ut i övre hallen. Mina steg genljuda mot
stenväggarna. Jag låser alltid dörrarna efter mig.
Alltså har jag låst dörrarna till den stora salen
jag nyss lämnat.

Men plötsligt slås dörrarna upp efter mig med
knall och eko och jag hör på stengolvet
omkring mina fötter underliga ljud: tass, tass, tass!

Jag stannar och lyss nogare.
Tass-tass-tass-tass-tass-tass-tass! Mitt ljus fladdrar inte. Jag kan
mycket tydligt se golvets gamla nötta stenar ända
till åtminstone fyra meter från platsen där jag
står. Tass-tass-tass-tass, låter det omkring mina
fötter.

Jag är inte spökrädd — jag försäkrar det. Allt
som händer bör kunna förklaras populärt och
begripligt. Men detta kunde jag inte förklara. Jag
låste salsdörrarna och vred om nyckeln två gånger,
vilket jag icke gjort förut. Hela tiden ljöd detta
konstiga tass-tass-tass omkring mig. Jag tänkte:
Kanske står jag i fokus av någon ellipsoid och det
är blåsten där ute och fallande löv och grenars
gnissel mot varandra, som åstadkommer det här.
Alltså borde ljuden försvinna om jag flyttar mig ur
fokus. Jag gick tre steg framåt — och tassandet
upphörde. Kanske var det idiotiskt att jag drog en
suck av lättnad.

Jag gick nedför trappan, den av generationer
nötta — alltså nära väggen — och när jag skulle
vika av åt vänster och gå ned i nedre hallen,
började tassandet igen. Nå ja — alltså är jag
inne i en ny ellipsoid med nya foci — nej mig
skrämmer ni inte.

Jag dök rakt på köksdörren och öppnade den.
Där inne var mörkt. Jag gick in i rummet
innanför och lyste över en tom säng. Jag var ensam i
huset. Jag tänkte: Möjligen bor betjäningen i
någon av flyglarna. Jag gick ut på gården. Mitt
ljus slocknade, men en blek och ovederhäftig måne
bakom ett flor av vilsna skyar ledde mina steg.
I flyglarna var allt dött. Jag knackade på dörrarna,
men ingen svarade Sedermera fick jag reda på
att den ena flygeln var slottskapellet. Hade någon
öppnat där — då — vore jag nog nu inte den
hädare jag är.

Resignerat vände jag för att gå upp i biblioteket
igen. Det finns mycket mellan himmel och jord
etcetera.

Jag såg upp — men — nom de nom de Dieu de
m..., det lyser ju där uppe i stora sälen som jag
nyss lämnat. Inte ur alla fönster. Bara i ett!
Ett klart, stilla ljus ur ett av fönstren.

Nå, alltså har den underlige betjänten kommit
med mitt anisöl! Men det är konstigt att jag inte
mött honom. Inte sant? Det är ganska konstigt.

Jag stod och verkade antagligen stor idiot inför
den gud som lär styra våra öden. Jag stod och
stirrade på det lysande fönstret och höll mitt
slocknade stearinljus i handen. Jag var antagligen
en bild av den rena och klara dumheten.

Men plötsligt började ljuset där uppe att mattas,
det blev blekare och rutorna blevo blåare. Så
slocknade det med ens. I samma ögonblick det
slocknade hörde jag en bil komma i rasande fart. Den
stannade nedanför terrassen, en man hoppade ur
och sprang uppför trapporna. Det var Arwidius!

—	Nå, herregud! Jag kom i sista ögonblicket!
Är det Albert? Nå, har du sett något?

—	Jag har både sett och hört! Men tag mig
djävulen om jag förstår något! Och din betjänt
som skränade om att han skulle ge mig öl, varmt
och försatt med anis, den har jag inte sett ett spår
av sen. Dina pigor äro borta. Jag är ensam i
hela slottet — — —

—	Min betjänt??!!

—	Ja just din betjänt som du snobbat upp
med knäbyxor och ett underbart livré och som
haltar — — —

—	Nej, hör du, det går för långt! Är du nykter?

—	Jag har inte förtärt en droppe sprit på en
månad — — —

—	Nå, då är du helt enkelt otillräknelig. Jag
har ingen betjänt än. Du har sett i syne. Slottet är
inte i ordning än. Och du är inte i ordning heller.
Nej, låt mig tala. Här händer underliga saker
alldeles på sidan om dina dillerier om betjänter och
sådant. Du såg kanske nyss att det lyste ur ett av
salsfönstren där uppe i andra våningen?

—	Ja! Nå?

—	Nå, så står det till, att när ägaren till
Ränningehus är borta, lyser det alltid i det fönstret.
Men när han kommer hem, slocknar ljuset.

—	Nä, hör du, det där är att gå litet för långt!
Är du eller jag galen?

—	Och om ägaren har en gäst, måste ägaren
vara hemma och under samma tak som gästen —
just vid tolvslaget på natten. Nu kom jag två
minuter för sent och det var din stora bondtur att du
händelsevis befann dig ute på gårdsplanen. Annars
hade något hänt. Hade du varit inne, hade du
varit död vid det här laget — jag är mycket ledsen
att jag blev försenad.

—	Tror du verkligen på det där? Och ha
spökena normaltid?

—	Skämta du, men du känner inte Ränningehus
än. Tror du på Heidenstam?

—	Ja visst!

—	Han har bott här och han vet. Han vet säkert.

—	Nå, Verner har alltid legat åt mystiken, men
tror du inte att skalder ä liksom lite tokiga? Du
kommer ihåg:
<poem>
När en skald begynner yra
rasar'n mer än andre fyra
som stängs in i dårehus.</poem>

Det är ett vist ord. Vi andra som äro mera
prosaiska räkna bara med realiteter.

—	Du med din realitet! Nu överdriver du också.

—	Kanhända. Men råkar jag ett spöke går jag
rakt på det, ger det ett slag på hakan och
avslöjar det.

—	Avslöja du bara!

*


Å, denna förbannade sömnlöshet! Jag ligger i
ett litet rum innanför matsalen i Ränningehus.
Vägg om vägg med mig ligger Chevalier Arwidius
och jag avundas honom hans lugna och jämna
andedrag. Han sover, den lycklige! Men jag vistas i
mitt lilla privata helvete. Jag ligger och funderar
över om universum kan vara oändligt eller ändligt.
Naturligtvis måste det vara oändligt. Jag har
Arrhenius på min sida. Allt annat är osunda
spekulationer. Men i en sfär kan jag ju inte rita in en
euklidisk triangel. Men om sfären är oändligt stor?
Ja, inte heller då trivs en euklidisk triangel i
den, annat än bara praktiskt taget — — — 

Nu frågar jag mig själv om detta är lämpligt
resonemang för en sömnlös. Helt säkert inte.
Bättre då använda nattens timmar åt spökena på
Ränningehus. Den där gamle hovmästarn retar mig,
i synnerhet som han ju inte existerar. Och det där
fruntimret i hallen — ju mera jag tänker på
kvinnan ju overkligare blir hon. Hon tycktes
onaturligt blek och smög utefter väggen som en
skugga.

Natten står svart omkring mig och jag ser intet
slut på den. Åtminstone ligger morgonen
fruktansvärt avlägsen.

Nu när vi äntligen fått tiden som fjärde
dimension är kanske tillvaron av spöken självklar.
Mellanrummen mellan molekylerna äro måhända
fullproppade med andar som antingen haft materia
eller vänta på att bli materialiserade. Bara i min
munhåla äger jag just nu åtskilliga billioner, en
snygg blandning av lymlar och fint folk. Låt mig
utspy dem och låt ordet varda kött — — —

Men nu kommer tröttheten plötsligt och
oförberett som en oändligt ljuv smekning av en älskad
hand ur det svarta mörkret. Jag vänder mig
ögonblickligen på sovsidan och sluter ögonen. Nu står
den gudomliga Nyx hög och lugn framför min
bädd och på armarna bär hon sina söner Hypnos
och Thanatos. Men ur mörkret lösgör sig en
ofantlig flädermus och sänker sig med utbredda vingar
över min bädd. Är hon sänd av sömnen eller
döden? Hennes våta nos berör mitt ansikte,
hennes kropp känns centnertung, de kalla vingarna
kyla mina kinder.

— — — och jag sätter mig upp i sängen med
ett skrik — tror jag. Svetten rinner. Var fan är
tändstickorna? Med darrande händer trevar jag
på nattduksbordet och finner dem äntligen. Och
medan jag tänder lampan skrika tusen röster inne
i min hjärna, ett stigande och fallande sorl av
galna stämmor som söka överrösta varandra sjuder
innanför mina tinningar. Jag har hört dessa röster
i ett dårhus en gång för många år sedan.

Å nej — för mig finns ingen sömn! Fjärran
ytterst i väster i Kimmeriernas land vid Okeanos
vilar Hypnos bland vallmor på sin säng av
ebenholts och lyssnar på den tysta jämmer som stiger
ur Hades. Jag är icke hans gunstling, och han har
sänt mig en av sina tusen söner, en ond
drömgud, att göra mig illa.

Jag blöter en handduk och tar en avrivning,
kränger en torr skjorta över min skälvande kropp
och lägger mig att läsa Rangrullan. Något eller
någon trevar på fönstret och ute i salen släpas på
något tungt och mjukt, men det generar mig inte.
Jag är en bildad man, fri från ali övertro. Släpa
på ni bara, era jäklar! Rangrullan är mycket
intressantare. Jag undrar om det finns rangskillnad
mellan spöken också, grevliga spöken och vanliga
ofrälse eller knapadelsdito. Antagligen, ty varför
inte?

Jag läser i Rangrullans företal: En ung greve
Douglas, nyss hemkommen från sina utländska
resor, utmanade den gamle fältmarskalken Helmfelt
på duell, för det denne gått framför honom i en
likprocession.

Kanske bero spökerierna här på Ränningehus
bara på rangskillnaden mellan de agerande. Ty icke
alla spöken bråka om nätterna endast därför att
de gjort något rackartyg i livet. Somliga äro bara
ledsna, andra göra gott och varna de levande för
faror som hota. Ett konstigt släkte är det
emellertid.

Ja släpa bara på ni där ute, mig skrämmer ni
inte!

Jag undrar vilken rang jag själv har. Som
skriftställare kommer jag nog långt efter en
Regements-Skrivare, men som ledamot av Kungl. akademien
för de fria konsterna borde jag väl smälla
åtminstone lika högt som en Kapiten vid
Konstruktions-Korpsen. Men jag misstänker att jag sackar långt
akter över härvidlag också. Rangrullan är
omänsklig till sin konstruktion, men uppfostrande, torr,
men givande, för den som läser den rätt. Som
nattlektyr är den ovärderlig.

Blir det då aldrig morgon?

Släpandet där ute i salen har tystnat, ty spöken
behöva väl också vila sina knotor. Chevalier
Arwidius mumlar något i sömnen, såvida han icke
lägger råd med någon av de avlidna slottsherrarna
om slottets och spökenas ans och vård. I morgon
skola vi efter en hastig husesyn ta en
långpromenad till Ränningeborg, Ingjald Illrådes fästning.

För något år sedan lät chevaliern undersöka
Ingjalds gravhög. Varje hundare (härad) hade
sin <i>husby</i> och där fanns också tingshögen, där
kungen begravdes. På den restes bålet och täcktes
sedan med jord av ett par meters höjd. Högen blev
alltså högre, en hedersbevisning åt den döde.

Ingjalds <i>hus</i> låg emellertid på ganska långt
avstånd från Ränningeborg och om det är sant att
han innebrändes i borgen, är det troligt att hans
hög endast var ett kenotaphion. Vid undersökningen
fanns en urna benskärvor efter allehanda djur
— svin, får, ko, häst — alltså ett slags
<i>suovetaurequilia</i>, om det tillåtes mig utvidga den
klassiska offerdjurssammanställningen. Vidare de
vanliga spelbrickorna, tärningarna, pärlorna och dylikt.

Men <i>om</i> man verkligen funnit några rester av
kungen bland ruinerna av den byggnad, där han
blev innebränd, är det alldeles säkert att hans
kungsgård, husbyn och tingshögen en gång varit
platsen för ett skådespel, vilkets rysliga skönhet
vi senfödda ha svårt att föreställa oss.

Jag släcker lampan och stirrande in i mörkret
söker jag frammana detta skådespel för mina
uppjagade sinnen.

Insvept i en jättestor björnfäll med guldskodda
klor bäres kungen upp på bålet under hövdingarnas
klagan och trålarnas tjut. Offerdjuren ledas fram
och stickas, utom hästen som rides runt högen i
rasande fart tills han stupar och styckas. En träl
offras även. En präst sticker en kniv mellan ett
par av hans revben och vrider om under det han
sjunger en vild och mystisk galder. Bålet antändes
och när lågorna slå tillsammans över konungen
och offren, uppstämma prästerna sånger så obscena
att ingen av dem kunnat bevaras till vår tid. Högt
klagande kasta hövdingarna armringar, vapen och
andra dyrbarheter in i bålet, medan trälarna
vrålande hasta fram med mera ved, att flammorna den
döde hjälten till ära måtte stiga högt och närmare
Valhall. Lurstötar, vapenskrammel, sånger, eld, rök,
lukt av stekt fläsk, orgier.

Ty Ingjald var en stor konung. Och hans sätt
att ta livet av sig imponerade på svearna. Vi veta
av Snorre Sturlasson att Ingjalds dotter Åsa, även
kallad Illråda på grund av vissa likheter med
fadern i anseende till sinnelaget, var på besök hos
honom på Ränninge, när bud kom att Ivar
Vidfamnes här nalkades. Då Ingjald insåg att han
icke skulle gå segrande ur en strid med Ivar,
beslöto han och Åsa att dricka alla krigarna
dödfulla och sedan sätta eld på gästabudssalen. Den
brann ned och med den Ingjald och alla som
befunno sig där inne.


Så kväder Tjodolf:


<table o>
<td><poem>Oc Ingialld
I fiorvann traþ/
Reics rausuþur/
a Ræningi/
Pa ær husþiofur
Hyrjar leistom
Goþ Kong/
i gognom steig.

Oc sa urþur/
allri þioþo/
Salgiætastur/
Meþ Sviomþotti/
Er hann sialfur/
Sino fiörvi/
Fröcno fyrstur/
Ura fara scylldi.
</poem>
</table>

Betydelsen av dessa verser har varit något
omtvistad. Men enligt sista översättningen böra de
tolkas så:
<table o>
<td><poem>Och Ingjald
levande tråddes
av rökstarka elden
på Ränninge,
då husförstöraren (elden)
på gudaättlingen
krossande steg.</poem>
</table>
<table o>
<td><poem>Den olyckan
bland svearnes folk
syntes alla
den hårdaste,
då han själv,
först av ätten
skulle förgöra
sitt tappra liv.</poem>
</table>

Och medan jag ligger och tänker på den starka
stämningen i denna dikt och känner mig vällustigt
hednisk, kommer sömnen god och befriande. Men
då står dagern redan blå genom fönsterluckornas
springor.

<img></img>
</chapter>
<chapter name="[5]">

Landskapet på den udde i Mälaren, där
Ränningehus är beläget, är fyllt av vildhet och
romantik. Mäktiga åsar av väldiga moränblock draga
igenom markerna liksom hopslungade av jättar till
försvarsverk mot de små listiga dvärgarna som
kommo söderifrån med eld och brons och järn och
så småningom skulle besegra de otympliga och
dumma resarna och förjaga de sista av dem med
korsets tecken och annan sejd och med den
förhatliga klangen av kyrkklockor, det besvärligaste av
allt för ärliga jätteöron. Här och där stå ensamma
jättekast kvar som märken efter kampen mellan
den gamla och den nya tiden.

Chevalier Arwidius och jag äro på väg till
Ingjalds borg. Solen skiner över det vackra
höstlandskapet. En mild vind blåser, raffinerat unken av
höst och raffinerat frisk av kyla, ty han är
nordlig och för med sig den nya mälarisens temperatur.
Om den här vinden blåste hemma i Grisslehamn,
skulle små vita gäss gå söder ut på ett mörkblått
sjövatten. Vi närma oss Ränningeborg och
landskapet blir allt underbarare. Kanske min
nervositet gör sitt till — men jag är alldeles säker på att
dessa grova moränstenar äro staplade på varandra
i befästningssyfte. Dessa åkrar mellan stenhoparna

måste ha varit odlade i flera tusen år, utnyttjade,
utsugna tills jorden blivit för gammal. Jag vet
precis hur gammal ängden är geologiskt och jag
vet alltså, var jag skall sätta gränsen för mina
fantasier bakåt i tiden, men den verkar uråldrig
och många gånger begagnad ända till sterilitet.
Ty jord kan också bli för gammal. Den måste
någon gång under seklernas lopp få vila sig — inte
genom att ligga i träde ett par år, utan genom
att bli bortglömd och övervuxen av skog under
generationer och upptäckt och odlad igen. Den som
är van att gå i skogen och har ögonen öppna, kan
rätt ofta passera någon gammal odling som blivit
urskog och bara väntar på den nya odlarens goda
blick och möda. Men sådant begripes inte av folk
som bara nöter asfalt och trottoarer. Det är detta
faktum som bolschevikerna icke räkna med. De
ha glömt att de leva av jorden, av <i>Markens gröde</i>.

Vi passera små torp och utgårdar. Små
bondungar betrakta oss med tummen i mun och snoren
rinnande ur de små röda näsorna. Och Arwidius
berättar hur han skall bygga åt dem, reparera,
ordna, och hur ett nytt släkte, starkt och friskt skall
växa upp mellan moränblocken.

Efter tre kvarts timmes vandring äro vi framme
vid foten av Ränningeborg och börja den tämligen
besvärliga bestigningen. Vi tränga oss fram genom
snår av björk och gran, klättra över raserade murar
av väldiga stenar och stå slutligen på toppen av
akropolen, som inom parentes verkar förvånande
liten i förhållande till de kolossala utanverken,
som bestå av ett högst invecklat system av sex à
åtta murar av sammanlagt fenomenal längd.
Befästningen i sin helhet torde vara över en kilometer
lång och en halv bred. Ingjalds — eller vems det
nu varit — fortifikationsofficerare måste ha haft
rika resurser av kraft till sitt förfogande samtidigt
som de klokt utnyttjat platsens geologi.

Det ger en underlig stämning att stå på en plats
där saga och historia mötas som här. Väldiga
granar ha sprängt murarna med sina rötter och
överskygga nu platån som en gång belysts av lågorna
från Ingjalds brinnande hus. Men långa stycken av
de cyklopiska murlängorna se helt nya och
välbevarade ut. Akropolens källa är igenrasad. Här
skola väl de nu planerade arkeologiska
undersökningarna ta sin början och det vore förvånande om
de icke bli ovanligt givande, särskilt som flera
märken efter husgrunder äro synliga.

Solbelyst ligger Mälaren framför oss med öar
och holmar. Glanskis så långt man kan se. Just
nu skulle Granfjärden vara idealisk för en isjakt.
Granarna gunga för en sakta nordlig vind, men ur
snåren susa legender som föra tankarna tillbaka
till de gamla våldstiderna. Här spökar det, om
någonstans! Häröver far Åsgårdsrejen under de
mörka höstnätterna. Här gnäller och gnyr det ur
jorden så snart solen lämnat grantopparna, det
tassar mellan mursträckorna, det skriker till, det
våndas.

Men lunchen väntar och vi levande höra hur vår
materia skriker på kolhydrat, fett och äggvita.

Vi ta en annan väg hem över markerna för att
besöka <i>Ormsjön</i> och i förbifarten kasta en blick
på det gamla prästbostället Ön, beläget vid dess
vassbevuxna strand. Ormsjön blev kvar, när landet
höjde sig, och håller nu på att växa igen. På dess
sanka stränder trivs en myckenhet av snok och
huggorm, och under högsommaren se vassarna och
buskagen ut som ett av Dantes helveten. Det
krälar och väser som i kung Elias ormgrop. Här
driva osälla andar sitt spel när kvällsdimmorna
stiga ur sjön och de många ugglorna börja väsnas.
Och i Ön bodde prästen Tybeck, andeskådaren.
Till honom återkommer jag.

Jag vet överhuvudtaget ingen trakt i Sverige som
är mera lämpad för spöken än Ränningehus och
dess ägor. Borgruiner, klosterlämningar, runstenar,
bautastenar, stensättningar, kummel, ättehögar ligga
strödda över ängden. Sådant sätter sin prägel på
folket och gör det mottagligt för litet av varje som
ej har med verkligheten att göra. Den nya tiden
har ännu ej kommit till Ränningehus och för mig
må den gärna hålla sig därifrån så länge jag kan
ösa ur dess skattkamrar av gammalt o-, troll- och
fanstyg.

Naturligtvis har slottet sin Vita fru — ty vilket
slott med självaktning har icke det? Förr i
världen visade hon sig oftast inomhus och i vissa rum,
men på senare tider håller hon till i trädgården
och är ett utmärkt skydd mot äppeltjuvar.
Gårdsfolket har upphört att känna rädsla inför hennes
transparenta höghet, där hon skrider mellan de
gamla lindarna, men främlingen går ogärna ensam
i parken. Emellertid bör hon känna sig åtskilligt
déclassée. Det var andra tider då Wrangel, 
<img></img>
förvaltaren, måste flytta ür sitt rum för hennes skull,
eller då förvaltar Almström sköt på henne med
revolver efter att förgäves ha uppmanat henne att
försvinna.

Under dessa funderingar hade vi kommit fram
till Ormsjön. På en smal spång balanserade vi oss
genom vassbankarna in till den lilla sjön. Nu sovo
ormarna, solen sken, det hela var en idyll. Likaså
prästbostället, vackert beläget bland fantastiska
klippblock, björk och asp. På denna byggnad och
det som ägde rum där hade: för hundra år sedan
icke endast det höglovliga konsistoriet i
Strängnäs, utan hela Sverige sina blickar riktade och
prästmannen Tybecks rykte gick långt utom landets
gränser. Men därom senare!

När vi sedermera passerade slottsgrindarna tyckte
jag mig höra det där underliga tassandet igen
och något som liknade ångest snörde ihop bröstet
för ett ögonblick. Men jag är ju nervös och måste
således lätt få vanföreställningar. Jag såg på
chevaliern från sidan. Han tycktes vara oberörd eller
också döljer han hänsynsfullt sina mellanhavanden
med egna spöken. I natt skall jag emellertid sova.
Jag ämnar trötta ut mig med en promenad igen
och slockna i ett drömfritt nirvana. Men, nu äro
vi hemma.

Min värd berättar att Ingjaldsurnan stod här
inne i hallen halva sommaren i fjol innan den kom
till museet. Under tiden höllo sig de övriga spökena
anmärkningsvärt tysta. Det föreföll som om de
kristna gengångarna skulle ha dragit sig för de
gamla hedniska kvarlevorna. Han berättar också,
<img></img>
att man vid undersökningen av Ingjaldshögen efter
att ha grävt sig ned till två meters djup stötte på
ett litet hål och ur det kom en blind ödla.

Raimundus Lullus berättar att enligt Demokritos'
(alexandrinern) <i>Physica et Mystica</i> onda
människors själar stundom kunna materialisera sig till
grodor och ödlor. Men var Ingjald en ond
människa? Han var kanske bara en modern
politiker av sin tid. Låt oss emellertid inte komma in
på det ämnet! Låt oss glömma politiken och i
stället ta ner några gamla böcker — ty så gjorde
vi efter lunchen — och studera de olika
versionerna av Ingjalds historia. Men alla äro lika
varandra nästan som bär, ty alla ha Snorre till
upphov och Snorre i sin ordning hade väl föga mer
än skalden Thjodolf av Hvines ynglingatal till
källa. Varken Johannes Magnus i <i>Gothorum
Sveonumque Historia</i>, Messenius i sin <i>Scondia
Illustrata</i>, Strängnäsbiskopen Paulinus Gothus i sin
<i>Norlandz Chrönika</i> eller Ericus Olai i <i>Historia
Suecorum Gothorumque</i> bjuda på något nytt.

Men även om vi icke finna det vi söka — vilket
obeskrivligt behag är det icke att handskas med
böcker! Att dyka ned i dem, att lukta i dem! Och
här på Ränningehus finns den största enskilda
samling <i>Suecana</i>, som existerar + mycket annat.

Historiens ande drar genom rummen. De gamla
porträtten tala sitt stumma språk, de gamla
sekretärerna, borden, stolarna, allt. Mattan som vi just
nu gå på är en present av Louis XV till Gustav
III och i soffan där borta har den icke alldeles
obekante unge generalen Jean Baptiste Jules 
<img></img>
Bernadotte flirtat med den förtjusande Eugénie
Bernhardine Desirée Clary efter att nyss med knapp
nöd ha undkommit med livet, emedan han djärvdes 
höja trikoloren på sitt ambassadhôtel i Wien.

Vi gå in i ett annat rum. Där i hörnet står
Esaias Tegnérs favoritkäpp bakom den länstol där
Georg Carl von Döbeln brukade sitta och undra
om det tacksamma fäderneslandet skulle låta
dödsdomen gå i verkställighet eller ej. Och här på
byrån står spökklockan, den Heidenstamska. Den
går icke, men den slår när någon av familjen
skall dö.

Alla rum på Ränningehus äro spökrum, men ett
har framför de andra sitt anseende som sådant
befästat. Det ligger i undervåningen och dess golv
är genomruttet på en fläck. Fastän en frisk källare
ligger under det och trots det nya plankor läggas
in, dröjer det icke länge förrän rötan börjar ånyo.
Någon har blivit mördad där och just där på det
stället rann blodet — — — Och nere i källaren,
just i det rum, där chevalier Arwidius förvarar sina
vördnadsvärda och dammiga årgångar, finns en
glugg uppe på väggen. Vart den leder vet ingen.
Men man har stundom, då man sysslat med flaskor
och vinlådor, tyckt sig se en jättelik spökhand
sträcka sig ut ur gluggen och liksom treva på
väggen nedanför. Då ha vinskänkarna blivit mer
lättfotade än lämpligt för ett gammalt vällagrat
Bordeaux som de sedan serverat i korg vid
bordet med darrande händer.

Vi göra också ett besök i slottsfängelset, dit
vi komma efter att ha passerat den obligatoriska 
spökammaren. På ett fönsterbleck i den allt annat
än komfortabla fängelsehålan står inristat: <i>Then 20
Aug. 1726 kl. 4 eft:m mördades i thenne kammare
ett barn af thes eghen moder A. P. D.</i> På blecket
under det andra fönstret läses: <i>Then 20 Aug. dog
här Gr. M. Törnflycht tolf år efter förra
inskriften.</i>

Bakom dessa data ligger en mörk och
underjordisk historia, till vilken jag återkommer.

<img></img>
</chapter>
<chapter name="[6]">

Men chevalier Arwidius kallas till arbetena med
slottets restaurering och utvidgning. Under tiden
dyker jag ned i urkunderna rörande dess historia,
vars tidigaste skede som ovan nämnts är okänt.
Först omtalas det i Vårfruberga cistercienserklosters 
brev, då det anno MCCLXXIX post exaltat.
S. crucis i närvaro av konung Magnus Ladulås,
av Verner Brunke, vilken av konungen fått det som
gåva, försåldes till biskop Anund i Strängnäs för
trettio mark penningar. Sedermera skänktes det till
klostret och förblev i dess ägo till 1528, då det
på grund av konung Karl VIII:s berömda räfst
år 1453, efter klostrets upplösning återbördades
av Brita Hansdotter Tott, änka efter Folke
Gregerson Lilje till Åkerö. Hon bortbytte det
emellertid år 1539 till konung Gustav Vasa, som gav
det i arv åt hertig Karl av Södermanland. Från
hertigen övergick det till hans hovjunkare
Kristoffer Hane och hans hustru Ingrid Björnsdotter,
vilken senare innehade det till sin död 1651. Under
tiden hade hennes måg, kommendanten i Greifswald 
Honoré Verdelet de Fornoy, fått förmyndarregeringens 
brev på godset i händelse svärmodern
skulle avlida före drottningens regeringstillträde.
De Fornoy avled år 1643 och hans änka Kristina 

sålde samma år svärmodern dog (1651) godset till
fältmarskalken greve Gustav Adolf Leijonhufvud.
Han var gift med Kristina Katarina de la Gardie,
som efter mannens död 1656 ärvde godset. År
1658 gifte hon sig för andra gången med
riksamiralen greve Gustav Otto Stenbock, och det är
han som kan kallas den egentlige danaren av det
nuvarande Ränningehus. Som bekant utmärkte han
sig i trettioåriga kriget särskilt vid de blodiga
belägringarna av Glogau och Olmütz och blev vid
krigets slut utnämnd till general.

Med utnyttjande av de gamla murarna från
medeltiden påbörjade och fullbordade han det
nuvarande slottet med dess typiska
renässansarkitektur och originella planritning — huvudbyggnad
och fyra hörnpaviljonger. Under tiden utnämnd
till riksamiral tillät han sig emellertid vid
byggandet att utom en del krigsfångar använda flottans
matroser i en utsträckning av icke mindre än 50,000
dagsverken. Visserligen hade hans krigsbyte från
Tyskland varit ofantligt, men det dyrbara
byggnadsföretaget och de efterräkningar som konung
Karl XI — vilken förstod sig på sådant — gjorde,
åstadkommo att riksamiralen blev nästan utfattig —
»så fattig att han bara ägde en enda
sammetsrock».

Efter Gustav Otto Stenbocks död överlämnade
änkan godset till sin son i första giftet Gustav
Mauritz Lewenhaupt, sedermera överste. Denne
hade i sitt andra äktenskap (med Görvel Sparre)
en dotter Magdalena, som efter faderns död ärvde
Ränningehus. Hon gifte sig 1741 med 
landshövdingen över Nyköpings län, sedermera
överståthållaren Michaēl Törnflycht, som om somrarna
brukade ha sitt säte för länsstyrelsen å
Ränningehus. Dit förlades också länsfängelset, vartill det
gamla slottsfängelset troligen utan mera
omfattande reparationer apterades.

Denne Michaël Törnflychts karriär var den
typiske uppkomlingens. Han föddes år 1683. Hans
far, Olof Hansson Törne, var borgmästare i
Stockholm, stadens främste köpman och mycket rik —
»otroligt rik» enligt urkunderna. Nittonårig blev
Michaël »förare» vid lifguardiet, fänrik 1703, deltog
i Karl XII:s krig, blev 1717 överste och var med i
Norge. Då officerarna efter konungens död delade
krigskassan, fick överste Törnflycht åttahundra
daler, medan de övriga på sin lott fingo endast
sexhundra daler vardera. 1719 blev han generalmajor,
överkammarherre och friherre.

Efter Karl XII:s död upplågade åter den
nedärvda frihetskänslan i Sverige och en våldsam
opinionsstorm sattes i gång till förmån för det forna
konstitutionella styrelsesättets återställande. Även
inom hären gjorde sig denna stämning gällande
bland Karls egna bussar. Törnflycht deltog livligt
och med ovanlig smidighet i alla politiska rörelser.
Stundom var han kung Fredriks anhängare, stundom
hans motståndare. Då han blev för besvärlig
förflyttades han år 1727 till Nyköping som
landshövding. Blev emellertid greve år 1731 och
överståthållare i Stockholm 1732—38, om vilken
befattning han tävlade med den frejdade och mera
förtjänte Rutger Fuchs. Men Törnflycht var 
<img></img>
svåger med Arvid Horn och Carl Piper och segrade.
Han dog år 1738 — vilket vi nyss sett konstaterat
av den okände minnestecknaren på fängelsets
fönsterbleck.

Traditionen har mycket att förmäla om Michaël
Törnflycht. Hans hustru Magdalena Lewenhaupt,
född 1680 och alltså tre år äldre än han, skall
till älskare ha haft en hans frände, en ung löjtnant
Horn, som ofta var gäst på Ränningehus. En dag
skulle Törnflycht rida ut på jakt med Horn, men
denne föregav opasslighet och stannade hemma
hos den älskade. Törnflycht red ut ensam, men en
av hans jägare hade låtit undfalla sig några ord
som gjorde att hans herre i sporrsträck
återvände hem. I undervåningen ryckte han till sig en
värja, smög sig upp i sängkammaren och
överraskade de älskande <i>in flagranti</i>. Horn hoppade ur
sängen, öppnade tapetdörren, som ännu befinner
sig i alkoven, och försökte stänga den inifrån för
att hinna försvinna genom den murade lönngången
bakom sängkammaren. Men Törnflycht var honom
för snabb, hann upp älskaren och stack ned
honom i gången. Hur denna affär nedtystades
förtälja hävderna icke. Men Horns ande har icke fått
frid. Man bör akta sig för lönngången och man
ligger inte gärna i alkovsängen om man är gäst
på Ränningehus. Man hör djupa suckar inifrån
gången, en dam väcktes nyligen mitt i natten av
ett pistolskott och flera gäster ha vaknat vid att
deras nattskjortor rivits sönder <i>medan de haft dem
på sig</i>. Jag har talat vid ett av offren för ett
dylikt attentat. Han konstaterade faktum men gav
den tämligen svaga förklaringen att hans
nattskjorta var ganska gammal. Den förklaringen
tillfredsställer inte forskaren. Här driva andra makter
än skjortornas ålder sitt spel.

Sägnen mäler vidare att Törnflycht skulle ha
stått i otillbörligt förhållande till den kvinna som
mördade sitt barn i slottsfängelset och att barnet
varit hans. Samma natt mordet begicks skulle ett
barn ha visat sig för honom i drömmen och befallt
honom på dagen och timmen tolv år efteråt gå
ned i fängelset. Han gjorde det och mötte döden.
Varje 20 augusti kan man, om man reser upp en
stege och tittar in genom fängelsefönstrets galler
—	men det skall ske precis klockan tolv på natten
—	få se Törnflycht, kvinnan och barnet. Men man
lär icke vilja göra om det en gång till.

Efter greve Törnflychts död köptes Ränningehus
av hans syster Kristina, som varit gift med
överstemarskalken greve Carl Piper, död 1716. Av henne
gjordes godset till fideikommiss. Efter hennes död
tillföll det hennes dotterdotter Eva Charlotta Bjelke,
som gifte sig med hovmarskalken friherre
Gyllenkrok. Denne som förut under fideikommissrätt ägde
flera egendomar i Skåne begärde och erhöll rätt
att överflytta fideikommissnaturen från
Ränningehus till dessa, varefter han år 1779 försålde godset
till landshövding Sven Liljencrantz, vilken under
sin förvaltning av detsamma betydligt tillökade
det och gjorde det till fideikommiss år 1796.
Sedan han år 1797 avlidit och hans ende son
kaptenen Johan Ludvig år 1798 dött ogift, tillföll detta
fideikommiss efter lottning mellan testators tre
närmaste släktingar majoren friherre Gustaf Adolf
Lilliecrona. Efter hans död togs det i besittning av
hans enda dotter friherrinnan Ulrika Lilliecrona,
som gifte sig med hovkanslern August
Stiernecreutz. Sedan godset ännu en gång under årens
lopp förlorat sin karaktär av fideikommiss och
genomgått åtskilliga öden, inköptes det av den
nuvarande ägaren.

<i>Quod bonum, faustum felixque sit!</i>
</chapter>
<chapter name="[7]">

Jag är ovan att forska i dylika hävder, årtal
och namn börja gå runt om varandra i mitt huvud
och jag störtar ut i parken för att få luft och reda
i mina tankar. Jag är dödstrött, men jag vet att om
jag lägger mig att vila nu, blir min lott att ligga
och stirra klarvaken hela natten.

Vad denna park är vacker! Varje gammal lind
är ett fantastiskt sagoträd värt en allvarlig och
konstnärligt omsorgsfull gravyr. Hur geometriskt
vackert infälld i parkens plan ligger icke den runda
dammen! Och hur mystiskt lyser icke slottet i
den börjande skymningen mellan stammar och
avlövade grenar!

Borta i trädgården går gubben Andersson,
gårdens faktotum, och jag slår mig i språk med
honom. En cigarr grundlägger ett vänskapligt
förhållande oss emellan och en bön om en pris snus
åstadkommer intimitet. Å, han har varit här länge,
han! Han känner slottet både utan och innan.
Inte för att han tror på spöken — det är bara
okunnigt och dumt folk, som tror på sådant — men
Vita frun tror han på, därför att han har sett
henne mångfaldiga gånger. Inte kan man kalla
henne spöke, tycker någon det? Hon är helt
simpelt Vita frun, hon hör hit. Hur hon ser ut? Hur
hon är klädd?

Andersson stirrar på mig liksom upprörd över
min dumhet.

—	Vita frun — ja det är en vit fru — en fru
som är vit!

Och jag måste nöja mig med definitionen.

—	Men spöken finns här inte. Det är bara
vidskepliga människor som tror på sådant. De pratar
om spöken, ja! Det gör de! Men inte bryr jag
mig om vad de pratar. Det vill säga, här borta i
stallet skall finnas ett stallspöke. Bror min har
sett'et. Många har sett'et för rexten. Det är en
fin herre i storm och frack som går fram och
tillbaka och liksom inspekterar hästarna. Han
brukar gå i Klubbskogen också, men inget ljud hörs
när han går, så det står aldrig rätt till med honom.
Men herrn kanske inte vet att Lasse-Maja,
stortjuven har bott här på slottet? Nej, jag kan tro
det! Jo, han går igen här också och har black om
fötterna som skramlar när han går, sen han satt på
Karlstens fästning. Han var kammarjungfru åt
gamla friherrinnan, det vill säga, när hon var ung
och hette fröken Lilliecrona. Men det är längesen
i världen. Det var ett märkvärdigt fruntimmer
gamla friherrinnan. Hon var som. en karl och
skötte allting som en karl. Men mannen sin tyckte
hon inte om. De var som hund och katt. Och det
var inte att undra på, för han var en elak
människa. Han plågade sina torpare och vräkte
bönderna och rev taket av stugorna, mens de bodde
kvar där, om de inte ville ge sej i väg genast.
Men hon var en ängel rentav. Dom sa, att när han
körde hem med henne efter bröllopet, hade han
<img></img>
sagt till kusken att köra så fort hästarna kunde
springa, för han hade bråttom, otäckern, förstås!
Och i en backe gick bottnen ur karossen och båda
två måste springa inne i vagnen åtminstone en
fjerdingsväg. De skrek så mycket de orkade men
kusken bara slog på efter befallning. Han trodde
det gick för sakta. De var nästan slut när de kom
fram. Det var också en bröllopsnatt! Undra på
att hon blev på dåligt humör! Och sen när han
skulle in till henne i brudkammarn, så hade hon
sytt in sej i ett lakan så han fick dra veven,
fulingen. Sen träffades de aldrig. De hade sina rum
var för sig. Hon stängde in sig i sin våning och
satte svarta sigill på dörrlåsen. Märkena efter
dom kan man se än. När han dog och begravdes
i Fogdö kyrka, kastade hon nyckeln till gravkoret
in i koret och slog dörren i lås.

Gubben Andersson talar sig varm och fortsätter
sedan han fått en ny cigarr:

Men gamla friherrinnan trivdes inte länge med
att vara ensam i det stora huset, sedan hovkanslern
dött. Där är ett så onaturligt starkt eko, och det
tålte hon inte utan hon flyttade in till Stockholm
och kom aldrig tillbaka. Men varje vår skickade
hon en jungfru hit och då öppnades fönstren och
sidenmöblerna blev piskade och ljuskronorna
tvättades och spindelvävarna revs bort. Och sen det
var gjort stängdes alla dörrar för ett år igen.
En enda gång blev det fest på Ränningehus, och
det var när gamla friherrinnan begravdes i Fogdö
kyrka. Det var en fest som kostade pengar, må
herrn tro! Hela släkten och alla grannarna var
där och ingenting sparades — det var tillsagt i
testamentet. Ja, gamla friherrinnan, det var en
riktig ängel det. Jag kan se henne för mig när
jag vill alldeles som hon gick och stod. Hon var
alltid klädd i en lång kappa med så många knappar
framtill att ingen kunde räkna dem. Ja, hon går
igen också om nätterna med ett sigill i näven. Det
är många som har sett henne. Och så var hon så
anskrämligt rädd för åskan — — —

—	Jag tyckte när jag första gången gick
igenom grindarna, att det var något som tassade i
sanden där, fast jag inget såg. Kanske det var
gamla friherrinnan? framkastade jag försåtligt.

—	Å nej, sade Andersson, hon håller sig nog
inomhus, för hon var ju herrskap. Men nere vid
grindarna är det några gubbar som håller till.
Jaså, har herrn hört dom? Då är herrn inte rädd
för spöken. Se, det är bara dom orädda som får
se och höra. De rädda får gå i fred. Jojo, nog
finns här mycket sånt där. Vid Kvarnbacken är
det nog inte så riktigt som det skulle vara. Och i
Oxhagen var det en gumma som mjölkade och
något kom och <i>schoade</i> förbi henne. Sen dess
tordes hon aldrig mjölka där mer.

Och en kväll var det en drängpojke som kom
hem från något kolifej och gick genom parken.
Och alldeles strax vid dammen fick han se en
gubbe som gick där med en säck på ryggen. Hade
han varit klok, hade han sett efter om gubben
kastade skugga, för det var månsken. Men det
gjorde han inte, utan sa på skoj: Va har du i
säcken, djävla gubbe? och med detsamma rörde
han vid säcken och då försvann gubben. Men
pojken blev så sjuk efteråt så han höll på att
dö. Han låg och skrek och var som tosig i flera
veckor innan han blev människa igen. Och vid
fågelbärsträet i trädgården går det inte rätt till
heller. Det var en flickunge som mötte en fru
där och hon försvann med en levande gång. Så
nog finns det saker här, må herrn tro! Dom säger
att faen själv har visat sig på herrgårn en gång
för länge sedan, och de måste skicka efter en
präst som läste ut honom genom ett hål i ett
fönsterbly. För en sån där mackapär kan förstås
inte gå ut genom dörrarna som vanligt folk. Får
det vara en pris till? Herrn tycks vara van snusare
— jag tuggar, jag, för magsyrans skull. Det är
många doktorer som ordinerar snus för sånt.

Ja, det där barnet, som blev mördat av sin mor,
syns ju också ibland. Det var en gång de hade
middag uppe i slottet och jungfrun som serverade
fick rätt som det var se barnet, just under det hon
bjöd omkring en rätt. Hon bleknade och började
skaka och de frågade henne varför, men hon ville
inte säga något. För hon hade den rätta förmågan
<i>att se</i> och såna får inte berätta om det, just när
de ser. Det var ett par pojkar som drunknade här
utanför och hon berättade stället precis, där dom
låg. Ursäkta, men i vilket rum ligger herrn om
nätterna?

—	I rummet innanför matsalen.

—	Jaså, ja där är ju inte så farligt, men i
matsalen håller de på om nätterna och släpar och
drar. Där brukar fyra benrangel hålla till, men om
<img></img>
en håller sej fyst, så gör de en ingenting! Men
har herrn hört om Skarpan, då, holmen som ligger
norr ut ifrån Djurgårdsudden räknat? Jo, där fanns
det sjörövare förr i världen, det är kanske
längesedan nu. De hade en riktig rövarkula där. En
gång rövade de en piga ifrån Ängsö och hade
henne som hushållerska i många år, innan hon
lyckades rymma. Jag vet inte hur många barn de
hade med henne — men det var som sagt före
min tid. Det var sjökrog då på Kyrkogårdsudden
och där förde de liv må herrn tro. Dit ville jag
inte gå en mörk kväll — men här står jag och
pratar. Jag skulle egentligen ha gått och huggit ner
ett par gamla aspar borta i parken, som är
genomruttna och ihåliga och fulla med läderlappar. Jag
har aldrig sett så mycket läderlappar som där. Det
står som en sky ur asparna om kvällarna. Är det
sant att en läderlapp bara har tre droppar blod?

—	Det sägs så.

—	Ja, här har jag stått och pratat och nu börjar
det bli nermörkt. Ja, nog finns det mycket
märkvärdigt här på Ränningehus och lite varstans
omkring. Inte för jag tror på det, men vad skall en
tro? <i>Jag</i> har inte sett nånting, men märkvärdigt
har det sett ut många gånger. Ja, adjöss då!

Parken ser verkligen spökdiger ut, då jag går
allén fram till terrassen. Men vänliga ljus lysa i
slottet, vi skola äta mat och sedan tala höga och
visa ting och slå i gamla böcker till sängdags.

Chevaliern föreslår harjakt i morgon bittida,
ty han vill visa sitt stövarkoppels utmärkta
egenskaper. Visserligen är det torrt som snus i 
terrängen, men man kan ju aldrig veta. Han har redan
givit order åt jägaren. Varför inte? Jag har icke
skjutit någon hare sedan förra hösten ute på
Bullerön, där jag mera njöt av Zorns triumfer än mina
egna mycket blygsamma. Alltså jaga vi i morgon.

Min värd frågar om jag vill utbyta mitt
nuvarande sovrum mot valvrummet, Magnus Ladulås'
kammare, för att byta sensationer. I denna
kammares vägg är enligt traditionen en fröken de la
Gardie levande inmurad emedan hon låtit lägra sig
av en vanbörding. Det ofödda barnet visar sig
stundom. Det sitter på golvet och jämrar sig — — —

Nej, jag byter inte. Inte för att jag är rädd,
långt därifrån, men jag vill inte besvära. Jag får
höra att en förvaltare Wrangel en gång börjat
bryta upp väggen för att om möjligt konstatera
om det låg någon sanning bakom sägnen. I så fall
skulle han väl fått tag i några benknotor
åtminstone.

Men när arbetarna hunnit en bit in i muren
gav han plötsligt befallning att den skulle
återställas i sitt förra skick. Varför kunde ingen
begripa. Han hade kanske fått en varning. Sådant har
hänt.

Ett spöke jag gärna skulle vilja träffa eller
åtminstone se är före detta kung Gustav Vasa. Det
berättas att han ofta brukade segla på skuta från
Tynnelsö hit till Ränningehus. Men allra helst
skulle jag vilja göra närmare bekantskap med de
gamla hedningar som sysslade med gården före
Magnus Ladulås, då den tillhörde <i>Uppsala Öd</i>.
De gubbarna skulle nog ha passat illa i en 
nutida salong. Jag skulle emellertid vilja se dem
vräka sig i våra bräckliga sidenklädda möbler,
spottande ur sina vilda blonda skägg och strykande
sig under de väderblå näsorna med håriga armar,
viftande med lindade ben och skroderande om
märkliga bragder i Österled. Jag tänker nu helt
naturligt på de tidigare ägarna eller odlarna av
boplatsen. Men jag kan också tänka mig snobbar
i silke och sammet, blänkande av guld och
välfriserade, med skönt inlagda vapen och utländsk
näston i talet. Ty så ha svenskarna varit sedan
hedenhös och bli väl aldrig annat.

Vi ha ätit och vid cigarrerna gräva vi upp gamla
klassici och våra studentårs idealförfattare.
Chevaliern har ett minne som få och kan ännu citera
sina greker och latinare. Det är som balsam för
en söndersliten själ. Vi gräva fram Dante och
sonettens ädla rytm ekar svagt i den stora salen.
Vi söka oss fram genom seklerna och stanna vid
döda skalder, som sedan vår ungdom levat latent i
våra hjärnor tills vi nu frambesvärja deras minne
och verk.

Men det blir sent och vi ämna ju jaga i morgon.
Jag måste i alla händelser sitta uppe litet till, ty
jag känner mig inte alls sömnig än. Arwidius
lämnar mig ensam i salen. Jag går in i biblioteket och
hämtar <i>Birgittæ Revelationes</i>. Jag vill studera de
naivt vackra versalerna, som någon munk målat
i handskriften. Är det samma munk som gjort
textningen? Det ser knappt så ut. Ty versalerna verka
så valhänta att de icke alis äro besläktade med den
rutinerat gjorda textningen för övrigt. Jag sätter
<img></img>
upp den handskrivna boken på sin plats och
hämtar i stället den digra inkunabeln, ty jag vill teckna
av dess fulländat sköna alfabet bara för att äga
det och lägga ett plus till min stilkänsla. Jag slår
upp en skissbok och börjar arbeta. Hur raffinerat
är inte varje bokstav tänkt, hur oklanderligt
uppkonstruerad, vilken balans i storlek och konturer!

Plötsligt hör jag steg bakom mig, som av
toffelklädda fötter, alldeles bakom ryggen. Jag vänder
mig om och ser ingenting — men vänta! Visst
ser jag en skugga på väggen som måste härleda
sig från mitt ljus, ty den rör sig med ljuslågan
som medelpunkt. Jag blir alldeles stel. Antagligen
sitter jag med vidöppen mun och betraktar
fenomenet. Skuggan förstorar sig i hörnet där borta —
helt riktigt, förminskas på väggen till höger om
mig allt under det stegen höras dovt och tyst, men
tydligt nog. Framför dörren till rummet med
Heidenstams dödsur och Tegnérs käpp förtunnas
skuggan och försvinner samtidigt som stegen upphöra.

Vid alla djävlar! Vad är detta? Är jag galen
eller är jag bara ytterligt nervös därför att jag
inte kan sova?

Det är naturligtvis möjligt att en människa kan
bli galen av sömnlöshet. Jag har snart satt i mig
all tillgänglig litteratur om åkomman och dess
botande. Men intet fall i böckerna tycks passa
in på mitt —

— Vad nu igen? Dörren till Heidenstams rum
springer upp som av något plötsligt luftdrag.
Möjligen har någon ventil ställts öppen där inne.
Steg höras och tyckas gå rakt på mig. Jag reser
mig upp och går rakt emot en skugga som förstorar
sig på väggen. Plötsligt befinner jag mig mitt inne
i en iskyla, något susar igenom mig och nu ser jag
på väggen endast min egen skugga.

Nej, jag är inte tokig än, men jag är kanske på
god väg att bli. Detta kan om något kallas en
verklig hallucination! Nu återstår bara ett fall
av autoskopi, men inte simulerat som Goethes
utan ärligt sett och undersökt.

I alla händelser har jag upptäckt ett nytt slags
spöke, hittills obekant i litteraturen. Man sitter i
en sal, man har ett ljus. Man hör steg och ser en
skugga röra sig på väggen och golvet. Man
observerar till och med den löjliga missproportionen
mellan den del av skuggan som rör sig på golvet
och den som avancerar på väggen. Man är väl
för höge Fra Diavolo vaken och intelligent! Alltså
måste en materiell varelse röra sig mellan väggen
och ljuset. Men den är så konstigt kemiskt
ihopgjord av någon demon att jag icke kan uppfatta
dess materia med mina ögon. Hur kan jag höra
stegen? Jag inbillar mig att spöken ha annat att
göra än att gå och klampa på parkettgolv.

Har chevaliern givit mig — bara på djävulskap
— något ljus med Ä- eller Ö-strålar? Huru som
helst tar jag patent på mitt nya spöke och
inrangerar det i den Swedenborgska eller Christian
Scientistiska demonologin som det Strigiska
spöket, invenit Albert Engström, som just nu går och
lägger sig. Jag fryser som om jag låge på is. Jag
har tydligen passerat igenom spöket som kom ut
från Heidenstams dödsursrum. Och verkligen! När
jag ser på mina kläder äro de som betäckta av
rimfrost. Nej, jag vill inte tänka mera. Jag är trött
och mycket nervös och går till sängs. Ute i hallen
måste jag nödvändigt ta en stol att kliva upp på
för att lysa på greve Törnflychts porträtt. Han är
klädd som karolin och rider hem. från jakten med
byte av fåglar hängande på sadelknappen. Kanske
är det han som stört mig.

Mina steg eka i trappan och dess gamla
Delftfajansplattor glänsa med en overklig blå glans, då
jag lyser på dem. Alla äro olika och de holländska
gubbarna på dem tyckas röra sig innanför glasyren.
Dörren, som jag nyss låst, slår upp igen och jag
återvänder för att reparera mitt möjliga fel, men
när jag kommer upp, är den ordentligt låst. Nej,
mina herrar, här skall tusan gå och vara er
driftkucku. Jag går och lägger mig, så mycket ni
vet det!

Nedkommen i nedre hallen ser jag till min
förvåning att dörrarna utåt stå på vid gavel. Det
blåser upp — skall det bli jakt i morgon? Är
chevaliern ute? Jag måste gå in till honom och
se efter. Han ligger och läser. — Jaså du går
och lägger dig nu? — Ja, men varför stå dörrarna i
hallen öppna? — De stå inte öppna! — Men jag
försäkrar! — Gå och se efter en gång till!

Jag går ut och dörrarna äro låsta.

Om jag hade någon läkare att tala med — eller
hellre någon gammal vis, någon filosof av guds
nåde! På det här viset går det inte.

Jag går in i mitt sovrum, tar min nattskjorta
och sliter med ett energiskt grepp itu dess rygg
nedifrån och ända upp till nacken. Så är åtminstone
det gjort! Ett arbete är besparat Ränningehus'
osälla andar.

Jag lägger mig, släcker ljuset och börjar för
omväxlings skull försöka sätta mig in i detta:
att dö.

Antag att jag skulle dö i natt. Det skulle bli
en masSa besvär för min värd, telefonering och
telegrafering, och familjen skulle komma och gråta
och undra hur den skulle kunna reda ut alla
komplikationer som bleve en följd av mitt frånfälle.
Dödsannonsen skulle formuleras med lagom
avstånd från evangeliskt-lutherska lärans
uttrycksmedel, kista skulle beställas och jag skulle
polletteras till Uppsala, ty jag vill ligga bland gamla
studentkamrater i Östgöta nationsgrav. Jag vill
inte ligga på Väddö kyrkogård bland obekanta
lantmän i fukt och otrevnad. Ty det fuktar
verkligen där. Under min livstid har jag inte varit
rädd för fuktighet, men den har varit av ett helt
annat slag. Inte kan det väl möta något hinder
för en hedersledamot av Östgöta och Smålands
nationer att få bli begravd bland gamla pampar
som älskade att vara studenter och kunde sitt latin?
Troligen icke!

Nå — och så skulle jag begravas och åtskilliga
av mina vänner skulle vara med och verkligen
sakna mig och tycka att det är underligt och
vansinnigt att jag inte står ibland dem och sjunger
Stilla skuggor och Integer vitæ. Ty ingen av dem
hade kunnat tro att jag skulle dö så där plötsligt.
Och efter begravningen skulle var och en resa
hem till sitt och börja sitt arbete igen och så
småningom skulle de börja skratta igen och leva som
om ingenting hade hänt. Och ingenting har i själva
verket hänt! Absolut ingenting. Livet lever sitt
outgrundliga liv och hämtar näring ur sig självt, och
redan när jag sagt ordet näring inser jag att jag
rör mig med oändligt värdelösa begrepp.

Men i morgon skola vi jaga hare. Naturligtvis
kommer den eventuella haren att ge sig ut på
glanskisen och trassla bort jakten för oss om
han inte är en unghare, ty då håller han sig
kanske på Djurgårdsudden, där vi ämna pröva
hundarna. Egentligen tycker jag inte längre om
att skjuta, men då jag ser haren i fullt språng,
väcks urtidsmänniskan, mordlusten eller den
malplacerade stoltheten — jag vill inte vara sämre
än de andra jägarna och jag skjuter. Jag har
under sista tiden studerat riddarromantiken och har
planerat en bok om den. Den tiden då jakten med
falk var riddarnas hobby och tama pantrar hörde
till en konungs kennel. Jag tänkte skriva en
medeltidsberättelse från Hohenstaufernas hov om en
fattig riddare som infann sig vid en jakt med en
tam hök som segrade över falkarna, och han vann
den skönaste damen i jaktsällskapet. En
fortsättning i tidens stil vore att beskriva hur damen
så småningom bedrog riddaren och hur höken, den
trogna höken, åt upp hennes ögon till straff. Men
det behövs mycket studier för en sådan bok och
jag har inte tid. Jag måste ju rita gubbar och skriva
humoresker. Jag mår för övrigt inte illa av det.
Det befordrar hälsa och välstånd. Det är som om
jag skulle jaga ensam på ett område som är min
egendom och ofta gläds jag åt detta arbete. Just
nu kommer jag ihåg min gamle vän Walt Whitmans
tionde dikt om sig själv — början av dikten:

<poem>Alone, far in the wilds and mountains, I hunt,
Wandering, amazed at my own lightness and glee;
In the late afternoon choosing a safe spot to pass the night,
Kindling a fire and broiling the fresh kill'd game;
Falling asleep on the gather'd leaves, with my dog and gun by my side.
</poem>
Jag skulle vilja översätta den så här:

Ensam jagar jag, fjärran i vildmarker och bland
berg. Jag vandrar och förvånas över min egen
lätthet och munterhet. Sent på aftonen väljer jag mig
ett säkert ställe att övernatta på, tänder upp eld
och steker mitt nyskjutna villebråd. Jag faller i
sömn på en hoprafsad lövhög med min hund och
min bössa vid sidan.

Så känner jag mig när jag har arbetat och kan
somna utan samvetskval. Särskilt om jag har gjort
något som jag själv kan tycka om något litet.
Och ensam har jag alltid känt mig, både då jag
målar, tecknar eller skriver.

Men i natt tyckes mig ensligheten något
överdrivet svår. Jag skulle önska just nu att någon gud
sprutade in ett ton morfin i mitt högra lår och
överlämnade mig åt sömnen eller döden eller vad
som helst som icke faller under begreppet
medvetenhet.

Hittills har jag legat och blundat och tänkt. Nu
öppnar jag ögonen och rummet strålar med ens i
klar och stark belysning. Men bara för ett
ögonblick. Under det ögonblicket har emellertid varje
detalj framför mig stått absolut tydlig på min
näthinna. Så blir ljuset grått, mörkare, svart och
jag ligger åter i mörker. Är detta början till starr?
Mina ögon ha varit litet klena sista tiden. Det
är klokast att jag tänder lampan och läser litet i
Rangrullan, röker en cigarrett och låtsar om
ingenting. Vilket sker.

»Kongl. Resolut, d. 27 Juni 1703 för Upsala
akademi-räntmästare på rang <i>näst efter</i>
professorer i filosofien, och <i>för</i> den vid Lunds akademi.

Kongl. Brefvet d. 24 Okt. 1732.»

Det retar mig att jag inte förstår meningen.
Enligt Rangrullan komma bibliotekarier vid
akademierna omedelbart efter professorer. Sedan komma
räntmästarna. Men enligt resolution av ovannämnda
datum skulle räntmästare — nej, jag förstår det
inte. Men det är mycket som är obegripligt.
Lotskapitener och ryttmästare och kapitener vid
regementena till häst och fot gå före professorerna,
för att icke tala om assessorer i kollegierna. Jag
undrar verkligen vad Christoffer Jakob Boström
innerst tänkte om den där placeringen, när han
någon gång gick i procession eller var med på
galamiddag!

Någon ropar: Släck!!! direkt i mitt högra öra.
Det låter som ett kanonskott. Jag skruvar ned
lampan, släpper Rangrullan på golvet och domnar
av. Jag rider på en durkande häst genom lavadamm
i en öken på Island. Thorild Wulff är med och
Calle Danielson. En avgrund öppnar sig framför
mina fötter. Jag ser ned — jag hinner se ned i
en mjölkvit glaciärflod och vaknar vid att Bruno
Liljefors står vid min säng och säger: — Lugn!
Jag lugnar mig och i samma ögonblick är han
borta. Men så snart han försvunnit börja de där
rösterna inne i hjärnan. De skrika och söka
överrösta varandra. Det är som om jag skulle sitta
på ett skenande järnvägståg under inflytande av ett
i högsta grad olöst skenskarvproblem. Tåget
stannar plötsligt, jag känner som om jag skulle
fortsätta i rörelsens riktning genom sänggaveln men
bedövas av stöten och en ljuv vila bemäktigar sig
min psyke och mina lemmar. Jag är lycklig, jag
sover.
</chapter>

<chapter name="[8]">

Jag vaknar utvilad. Klockan är ännu inte
jaktdags, men jag klär på mig. Arwidius sover ännu.
Det är mörkt ute. Min klocka, har stannat av det
enkla skälet att jag glömde dra upp den i går kväll.
Jag måste ha sovit åtminstone två timmar, kanske
tre, och det sista är rekord för mig. Jag går ut
i hallen, där våra bössor och patronväskor ligga
färdiga. Det förefaller mig som om fajansplattorna
i trapporna skulle blixtra, men jag kan ju inte
se dem om jag inte lyser på dem med ljuset. Det
drar som en suck genom hallen. Kaminen vid
köksingången ser ut som en präst på väg till en svart
mässa och ett fönster gnisslar någonstans uppe
där trapporna mötas.

Natten är fridfull, men jag fryser och tar på mig
min päls. Jag tror att jag blir frisk snart. Jakten
skall göra mig gott. Arwidius tror naturligtvis
inte, att jag kan skjuta en harpalt, men jag skall
visa honom, jag.

Men nij hör jag hundar gläfsa, steg gå uppför
trappan och någon tar i dörrlåset. Jag går och
öppnar. Satans blod! Ingen finns där.

Det här duger inte, jag måste gå till läkare.
Jag är så hypernervös, att ingen som någonsin
blivit galen varit så bakom flötet som jag.

Men nu gläfsa hundar åter, en hand ruskar på
låset och nu vore väl den store Beelsebub, om det

inte skulle vara riktigt folk som kommer. Och det
är det. Jägaren är här, Arwidius vaknar och är
klädd i en handvändning. Efter en kvart äro vi på
väg till jaktens fröjder.

Hundarna voro bra och jaktlystna. Det dröjde
inte länge förrän de hade en hare på benen. Jag
kom just lagom fram till ett lämpligt pass i
sjökanten på Djurgårdsudden då jag hörde drevet som
varit tyst en stund bakom bergen. Efter ett par
minuter kom haren som en snöboll ur skogen, ner
på isen och rakt på mig, som vart hans baneman.
Alls tot! Hundarna kommo och fingo ruska om
bytet, men deras belöning i form av mat uteblev,
ty det var flera grader kallt, intet vatten i
närheten och ingen snö, varför jag väntade med
passningen. Om en stund hade jag påträffat chevalierns
spår i frosten på Norrtorpsviken. Jag följde dem
och fann honom vid ett av hans hundra torp. Där
fingo hundarna sin mat och haren överantvardades
åt jägaren passad, med granris i magen och för
övrigt beskaffad så som en hare egentligen bör
vara. Och jag kom ihåg en gammal jägmästare som
påstod sig hata levande harar. De voro egentligen
inga riktiga harar. Först när haren fått huvudet
avskuret, det ena örat draget genom ett hål i
det andra, bakbenen arrangerade på samma sätt,
blodet noga urtömt och granris i magen, höjde han
fienden triumferande i luften och ropade: — Så
här ser en hare ut! Medan stövarna stodo
omkring och slickade av sina blodiga nosar efter
frosseriet på huvud och inälvor.

Hur vackert solen lyser på det vackra och
egendomliga landskapet, då vi vandra hem över
markerna! Åter passera vi Ormsjön och två andra
likaledes nästan igenväxta gölar. De väldiga
vassbänkarna lysa som gula bambuskogar mot frosten
och de blå skuggorna bland avlövade snår.

Och i kväll skola vi göra en festmåltid av haren,
ty baron Trenck, grannen, kommer hit från sitt
slott Torshammar. Vi skola göra en gammalsvensk,
en hednisk rätt av harpalten. Vi skola låta koka
den bara med salt, peppar och potatis — det blir
Dalarnas och Zorns <i>harsod</i>. Och vid festen skola
vi tala om gamla tider och ting. Torshammar är
också ett slott med minnen från den tidigaste
medeltiden och dess ägare håller dem i samma helgd
som chevalier Arwidius Ränningehus. Efter
middagen skola vi sitta i stora salen där uppe med
Gustav Otto Stenbocks porträtt och väggarnas
vackra empirdekorationer — just där mitt eget
patenterade spöke lät höra sina steg i går kväll.
Jag skulle mycket gärna vilja ha ett par ojäviga
vittnen, om det uppenbarar sig igen.

Här bakom ett gammalt ekskåps säkra dörrar
och lås förvaras tre av slottets största
dyrbarheter: den undergörande mässhaken, en altarduk
av medeltidsspetsar och en <i>stola</i>, allt från Olmütz
och hemfört av Gustav Otto Stenbock.

Traditionen berättar om mässhaken som en gång
varit en av domkyrkans i Olmütz förnämsta
prydnader: Ärkebiskopen låg på sitt yttersta och lät
bära sig till domkyrkans högaltare för att ännu en
gång i högst egen person förrätta mässan. Han
var övertygad om att gudsmodern skulle belöna
hans trosnit genom att ge honom krafter att begå
den heliga handlingen. Sedan ville han gärna dö.
I samma ögonblick prästerna lade mässhaken över
hans skuldror sprang han upp — ett under hade
skett — han var alldeles frisk.

Det är helt naturligt att mässhakens rykte spred
sig över hela den kristna världen särskilt sedan den
ännu några gånger visat sina undergörande
egenskaper. Den har till och med en gång uppväckt en
död. Det var då Wenceslaus III, konung av
Böhmen, den 4 aug. 1306 lönnmördades i
domdekanens residens i Olmütz. Konungen var redan
kallnad, då mässhaken hämtades och anbragtes på den
döda kroppen. Ögonblickligen öppnade konungen
ögonen, betraktade de kringstående med en liksom
förklarad blick och förbjöd med tydlig stämma
varje efterforskning efter de delaktiga i mordet.
Därpå bad han om den heliga nattvarden och
hann få sista smörjeisen innan hans ögon slöto
sig för alltid.

På Gustav Otto Stenbocks tid gjordes flera
försök från jesuithåll att återfå såväl mässhaken som
stolan och altarduken. Försöken ha upprepats under
seklernas lopp och både våld och list ha använts,
men ägarna ha vetat skydda dyrgriparna. Det sista
allvarligare försöket gjordes så sent som för ett par
år sedan, men då befunno sig händelse- och
lyckligtvis alla de tre oskattbara föremålen i Stockholm
hos Licium för restaurering och inbrottsförsöket
i relikgömman på Ränningehus gav intet resultat.

Chevaliern tar fram skatterna och breder ut dem
på ett bord. Vi beundra dem tillsammans. Detta
är verkligen klosterarbete, om något! Dessa spetsar
och dessa broderier, sjuhundra år gamla och
vördnadsbjudande icke blott genom åldern, tåla att
betraktas genom lupp! Vilken färgsammansättning,
vilken nobless i linjer!

Och är mässhaken undergörande, tror jag —
men det talar jag inte om — att jag i natt smyger
mig upp och tar den på mig i stället för min
sönderrivna nattskjorta. När den kan uppväcka
döda bör den väl också duga mot en så obetydlig
åkomma som sömnlöshet. En hoppets stråle lyser
genom min förmörkade själ. <i>Jag skall göra det!</i>

Efter lunchen tar chevalier Arwidius fram en
annan dyrgrip, även den vacker och med en
historia. Det är en gyllene medeltidskalk, som i tiden
skänktes av borgmästaren Nils Brömse i Lübeck
till Gustav Vasa. Av denne gavs den till hertig
Carl, som i sin ordning förlänade den till sin
hovjunkare Kristoffer Hane, herre till Ränningehus.
Dess senare öden äro blott delvis bekanta och hur
chevaliern kunnat återbörda den till Ränningehus är
en särskild och lång historia som faller utom ramen
för dessa anteckningar. Dess inskriptioner i vacker
munkstil se ut så här:
<table o>
<td c>IHESVS
<td c>H NICLAWES BRÖMSE RITTER GEHEIMER
<td c>RATH V BÜRGERMEISTER DER STADT LVBEK
<td c>1543.
<td c>DISE KELCK HORT DEN WOLEN WAGEN TO
</table>
<img></img>

Traditionen berättar: Denna kalk försvann
spårlöst en gång på 1600-talet och var borta i många
år. En gammal trotjänarinna blev plötsligt sjuk
och skulle dö. Tidigt en morgon före dagningen
väckte hon en annan tjänarinna, som vårdade henne,
och sade att nu kom snart hennes sista stund.
Hon hade haft en så underlig dröm eller syn. Hon
hade sett, att i salen till vänster om stora förstun
sutto fyra »dödingar» och pokulerade ur den
försvunna kalken. Just nu sutto de där och om man
ville ha kalken kvar skulle man öppna salsdörren
och kasta in ett stycke stål, så skulle dödingarna
försvinna och inte kunna ta med sig kalken.
Vårdarinnan som tydligen var ett resolut fruntimmer tog
ett eldstål och sprang som hon gick och stod i
bara särken till platsen, öppnade dörren och
slängde in stålet. Där inne var ju mörkt, men när hon
sedermera slagit eld stod kalken på bordet och
duk och golv voro alldeles nedspillda med vin.
Hon påstod sig emellertid i samma ögonblick hon
kastade stålet ha hört ett förskräckligt kattrakande
i spiseln och skorstenen. Ja, så var det med den
historien. Men prästen, för vilken den gamla
trotjänarinnan biktade sig innan hon några dagar
senare dog, var tydligen av en annan åsikt, ty han
lär alltid ha talat om ögontjänare och falskhet,
när kalken kom på tal. Vad för glädje skulle
dödingar ha av vin? Rann det inte ut genom hakan
på dem? Och så hade de ju ingen mage! Å nej,
kalken hade nog kommit bort på naturligt sätt och
tillbaka på naturligt sätt. Och en gång då han
var bjuden till slottet, och satt med de nådiga
herrarna och drack tobak och mycket vin, hade de
nådiga herrarna fyllt honom så att han inte var
mera värd än sin egen stora orne som för resten
var hans stolthet. Under ruset hade han brutit
biktens insegel och berättat att den gamla
trotjänarinnan på sin dödsbädd bekänt att det var hon
som stulit och gömt guldkalken, men att hon då
hon sjuknat blivit rädd att den kanske skulle hittas
hos henne. Därför hade hon med användande av
de krafter som ångesten härför givit henne, i
nattens mörker släpat sig ur sängen till salen, satt
kalken på bordet, hällt ut vin på duk och golv och
krafsat ut en massa kol och aska ur spiseln, ty där
skulle förstås bli trängsel när dödingarna fick
bråttom och skulle upp genom skorstenen. Och
<img></img>
sedan hade hon släpat sig tillbaka och väckt sin
hårdsövda sköterska. Och de nådiga herrarna hade
knäppt ned brackorna på prästen och givit honom
ett gott kok stryk emedan han inte hållit bikten
helig.

Huru som helst lära de fyra dödingarna ännu
fira sin makabra orgie ibland. Numera spilla de
intet vin och skräpa icke ner omkring sig, men
om man ser efter i spiselaskan riktigt noga, kan
man få se spår av fötter utan skor, strumpor,
skinn eller kött på. Och detta lär vara riktigt sant.
Men kalken står på morgnarna oskadd och
glänsande i sitt etui i skåpet som om intet hade hänt.

Jag går ut i parken och träffar min vän
Andersson. Vi byta cigarr och snus.

—	Hur sov herrn i natt?

—	Å jo, så där tämligen.

Han ger mig ett misstroget ögonkast.

—	Ja inte för att jag tror på något sånt där
som vi talade om i går — det vill jag inte ha
sagt efter mig. Men var herrarna i slottskapellet
i natt?

—	Slottskapellet? Nej. Jag har inte varit där
än. Hur så? Vad skulle vi ha gjort där i natt?

—	Jo dom säger att det lyste ur kapellfönsterna
alldeles som om någon skulle ha gått fram och
tillbaka med en lykta där inne. Men folk pratar så
mycket och vidskepliga och dumma är de. De ser
så mycket som inte finns. Men dit skulle herrn gå,
för det kapellet är den enda kyrka i världen där
det finns två predikstolar. Det var en gammal
grevinna Piper som byggde den ena. Den andra fanns
där förut. Den hon byggde står mittemot den
andra och ser ut som den, fast den är igenbyggd så
att ingen skall kunna se den som sitter där. Där
brukade grevinnan sitta och höra på prästen —
ja, prästen kunde se henne från den andra
predikstolen, men församlingen kunde inte se henne. Det
måtte också ha varit ett konstigt stycke till
fruntimmer, om en får säja så om en grevinna. En
gång hade hon bjudit allt adelsherrskapet i trakten
på stor fest, och sockenprästen med förstås. Men
hon var så rik så hon hade huspredikant, och
den var med, för han bodde ju på slottet. Det
var ändå på vintern och rysansvärt kallt, dom säjer
att det var över fyrti grader. På den tiden söp de
alldeles förskräckligt och prästerna var inte bättre
än dom andra utan de blev fulla som ägg båda
två och begynte gräla med varandra. Den ene var
väl läsare, kan jag förstå, och den andre höll på
statskyrkan — eller om han var katolik — för detta
hände långt före vår tid. Och gamla grevinnan
Piper blev förbannad förstås, för prästerna började
på att ryka ihop och slåss. Och på den tiden kunde
herrskaperna här på slottet och på andra slott
bestämma straff både för gårdsfolket och prästerna
de hade under sig. Och då befallde grevinnan,
att båda prästerna skulle gå ner i kapellet och
ställa sig på var sin predikstol och försvara var sin
religion, om nu den ene var pietist och den andre
metodist eller hur faen det var. Och grevinnan,
klädde sig i päls och bottforer och lät leda ner
prästerna och upp med dem på var sin predikstol.
Men nu ska herrn begripa att det var så 
sjuhälsinges kallt och prästerna var svettiga och börja
på att darra som asplöv och skrek: — Nådig
grevinnan, vi förkyler oss! Då sa grevinnan Piper:
— Gå på I bara och domdera och slå i
predikstolarna, så håller I er nog varma, sa hon. I höll
er varma vid bordet, sa hon. Och prästerna måste
börja domdera och slå, för annars hade de fått
lunginflammation.

Och när de hade hållit på och skälla ut
varandras religion och skrikit och rutit och slagit i
predikstolarna en hel timme, så var de så varma så
det rök av ryggarna på dem lika mycket som ur
halsarna för köldens skull, och då sa grevinnan
Piper: — Nu läser I opp syndabekännelsen och
sen får I gå opp till herrskaperna igen, sa hon. Och
präststackarna måste sta med syndabekännelsen och
när den var slut var de så nyktra som spädkalvar
och gick opp och började supa igen. Och förkylt
sej hade de inte gjort, så att grevinnan Piper var
nog doktor på sitt vis. Men sen ville de inte gräla
mer. Jaha, så gick det till förr i världen. Herrn
skulle gå in och titta i kapellet. Där är fint, må
herrn tro!

— Tack Andersson för den historien. Det är väl
klokast att jag går dit genast, innan det blir mörkt.

Cigarr. Snus. Vänskap.

Jag skaffade en nyckel och gick till
slottskapellet. Det ligger alltid en stämning av
storhetstiden över våra gamla svenska slottskapell. Detta
är särskilt vackert med sitt välvda tak, sina feta
barockänglar på ena predikstolshimmeln, sin gamla
altartavla — även från Olmütz — och kuriöst 
<img></img>
genom den andra predikstolen som har en vägg utåt
kyrkan, bemålad med orgelpipor och andra
agremanger. Det var bakom den gumman Piper brukade
sitta och osedd av plebs åhöra predikningarna. Dit
gick jag upp och fann kyrkans gamla Carl
XII:s-bibel. Inne i pärmen står skrivet:

Denna Heliga Bibel är gifwen till Ränningehus
Kyrkia af Högwälborne H:r Generalen och
Öfwersten för Hennes Kongliga Majt:s Lifguardie.

Michaël Törnflycht d. 20 Oct. 1719.

Jag kan inte hjälpa, att jag ännu trots min ålder
och visdom känner vördnad inför varje Carl XII:s
bibel jag får under mina ögon. Han var min
barndoms hjälte och ideal och som min högsta jordiska
dyrbarhet har jag en gång skattat ett fruktansvärt
träsnitt ur Swenska Weckobladet — kungens
porträtt, en present av min far på min åttonde
födelsedag, inramat i guldlister och med fönsterglas över.
Jag bläddrade i boken som tydligen icke varit
öppnad eller åtminstone läst på mången god dag. Mot
slutet av boken — just i början av Apokalypsen
låg ett gulnat papper, som icke varit rört på länge
att döma efter den svårighet det beredde mig att
få det loss. Det var ett dubbelviket ark av ganska
små dimensioner. Det måste ha varit omslag till
några anteckningar, ty spår efter häftning syntes
i vikningen.

Jag hade helt enkelt gjort ett fynd, ett
intressant, ett kulturhistoriskt.

På första sidan stod präntat:
<table o>

<td c><b><sp>Inventarium Larvale</sp></b>
<td c>id est
<td c><big><b>Tabula Lemurum</b></big>
<td c><b>qui jam inde antiquitus in Renningehus occurrunt.</b>

<td c>Conscriptum et adauctum
<td c>a

<td c><sp>J*****eT******o</sp>

<td c>Sac. Inaug.
<td c>Renningehus A. D. MDCCXCII.
</table>
På svenska:

<i>Spökinventarium</i> eller förteckning över de andar
som av ålder visa sig på Ränningehus. Samlat och
tillökat av J—e T—o, legitimerad präst.
Ränningehus år 1792.

På tredje sidan lästes:
<table>
<td><b>Umbræ Regiæ</b><td c>vide	<td c>pag.<td r> <b>I.</b>

<td><b>Umbræ Nobiles</b> <td c>„<td c>	„<td r> <b>II.</b>

<td><b>Umbræ civiles</b> <td c>„	<td c>„ <td r><b>IX.</b>

<td><b>Umbræ bestiales</b>  <td c>„	<td c>„ <td r><b>XI.</b>
</table>
det är:
<table>
<td>Kungliga andar  <td c>se	<td c>sid.	<td r>1.

<td>Adliga d:o  <td c>„	<td c>„	<td r>2.

<td>Borgerliga d:o  <td c>„	<td c>„	<td r>9.

<td>Djur som spöka <td c>„	<td c>„	<td r>11.
</table>

Det tyckes alltså ha varit en efter allt att döma
grundlig och ingående katalog över spökena på
Ränningehus, som här gått förlorad. Jag
undersökte bibeln med rigorös noggrannhet. Jag såg
igenom några andra gamla böcker som funnos i
kapellet, men utan resultat. Jag rusade upp i
slottet och skrek högljutt åt chevaliern som just
gav order om middagen: — Vem var J. T.,
sacerdos inauguratus här på Ränningehus?

— Såå, vi ha ju talat om prästmannen Johan
Tybeck, swedenborgaren? Allt om honom skall du
få reda på senare. Jag tror att det är han som
ordnat spökerierna här. Men nu väntar jag min
gäst och det skulle bara enervera dig om vi just
nu fördjupade oss i skrifterna. Ryck upp dig, gosse!
Nu ska vi dricka <i>harsod</i> och resonera om vettiga
ting. Basta!

Basta! Ja, det är lätt att säga, men jag som.
för tillfället har mina nerver utanpå, jag måste ha
reda på vem Johan Tybeck var. Jag har ytligt sett
hans namn i Gadelii bok <i>Tro och övertro i
gamla tider</i> i samband med utdrivandet av en
ond ande hos en hysterisk piga. Men den boken
har jag hemma. Finns den här? Samlar Arwidius
sådana saker?

Jag går upp i biblioteket och tar ned
Biographiskt Lexikon. Jag finner där att Johan Tybeck
föddes år 1752 i Närke, utmärkte sig på
gymnasium, blev student i Uppsala 1777 och präst
1779.	Huspredikant hos generaladj. frih. Duvall
1780,	e. o. bataljonspredikant vid Åbo läns reg.
s. å. Huspredikant hos friherrinnan Beata Sparre
en kort tid och hos landshövdingen Liljencrantz
1781—97. Biträdde någon tid vid
Comministraturen i Helgarö 1801—03. Allt sedan tjänstledig.
Död 183?. Liljencrantzska familjen gav honom ett
hemman, Ön, av vilket han hade sin bärgning
även sedan han avsatts på grund av religiösa
villomeningar.

Han blev ett slags huvudman för swedenborgarna
i Sverige.

»T:s stil var ej lika utmärkt som hans flit och
nit. Utom afsättning från embetet och
tryckfrihetsaction hade hans skrifter ej vunnit synnerlig
uppmärksamhet.»

»Han skall i sitt enskilda lif aktats som en
hedersman, oaktat man log åt lians missöde att
inför Domcapitlet försvara 'en cörperligen besatt
piga', som sedan lär blivit bevisad som
bedragerska. — Pigan säges ha inbillat flere att hon var
besatt och inför Domcapitlet utöst smädelser öfver
alla fäderne, så att de måste bedja T. tysta henne.
Hon spelte ock rôlen så väl, att hon vid hans första
ord blef fullt stum. Detta åberopades som ett
bevis för T:s dogmatiska infallibilitet. 'Då tron går
ut, lemnar hon dörren öppen efter sig och vantron
ingår', enligt Geijer, hvilket äfven vid den tid
T. utdref dämoner fullt bevisade sig.»

Så långt Biographiskt Lexicon.

Men baron Trencks automobil kör upp på gården
och middagen väntar.

Min avhållsamhet från alla alkoholiska drycker
gör naturligtvis att min glädje under måltiden blir
något konstlad. Men mitt intresse av samtalet som
föres mellan de båda herrarna är stort och levande.
De tala om de gamla förbindelserna mellan
Ränningehus och Torshammar, om gamla tider, gamla
minnen. På Torshammar spökar det också, till
och med mittpå dagen och det förefaller mig som
om baron Trenck skulle tro på dessa amsagor.
Jag tror på ingenting, jag! Men varför talas det
ständigt i min närvaro om andar, spöken, vålnader,
suckar och jämmer i alkover, valvgångar och
källare? Är det för att min nervositet skall bringas
till sin spets och jag så småningom bli troende
—	eller är det för att alla dessa berättelsers
otrolighet och orimlighet skall bli så mycket klarare
för mig genom sitt absoluta gående stick i stäv
mot allt förnuft, all vetenskap, all ordnad
hjärnverksamhet?

Jag börjar förstulet betrakta bordskamraterna.
Äro de verkliga, leva de? Jag avläser hundra
generationer, hundra raser i deras ansikten med alla
deras förfäders vånda och ve, fröjder, vansinne
eller vegeterande. Tydligt står allt att läsa i veck,
färger, kraniebildning. Men var är <i>individen, jaget</i>
Arwidius? Var är självmedvetandet, det skarpt
begränsade, den ensamme nu levande Trenck? Vad
garanterar mig att icke båda äro gengångare,
vålnader, spöken? Kanske till och med jag själv
— — — men nu blir det mig för starkt. Nu skulle
jag behöva ett stort glas gammalt vin eller en
helt prosaisk nubbe! Dock — jag är stark. Jag
skall visa dem, jag! Egentligen borde jag genast
resa till Indien och studera <i>Yoga</i> praktiskt för att
lära mig behärska min fysik. Ty på den beror
allt. Jag skulle lära mig helt utnyttja naturens
krafter. Enligt Yogaläran är människans öga en
kraftkälla med nästan obegränsade möjligheter. Jag
skulle fixera gubbarna, vid Gud! Och jag skulle
lära mig de andningsövningar som gå under namnet
<i>pranayama,</i> vilkas ändamål är behärskandet av den
universella energin i dess tusen former. Sen skulle
jag gå in i Sällskapet för psykisk forskning och
<i>bräcka det!</i> Och utredandet av spökerierna på
Ränningehus vore gjort i en handvändning.

Vi sitta uppe i stora salen vid ett litet bord mitt
på golvet. En liten lampa belyser kaffeservisen
och cigarrlådorna. Brasan i den vackra kakelugnen
håller på att gå ut och väggar och tak drunkna i
skuggor. Nu kunde mitt spöke gärna få komma
och jag skulle demonstrera det. Finner jag Johan
Tybecks spökkatalog skall jag inregistrera det som
<i>Larva umbrans ß invisa</i> E. Dåligt latin, men Linné
själv slarvade högst betänkligt ibland med sådant.
Claris exemplis!

Just vid det här bordet lägger stundom en ande
patiens. Man hör tydligt hur han blandar leken och
lägger ut korten. För experter lär det låta som
om det vore <i>Napoleons grav</i>. Alltså ett senfött
spöke, tidigast från 20-talet. Men chevaliern satt
här ensam sent en kväll och hörde två pistolskott
bakom sig. Han försäkrar att han inte vände sig
om. Vid närmare undersökning dagen efter befanns
det att båda dörrspeglarna i ett nytt ekskåp hade
spruckit nästan samtidigt troligen på grund av
temperaturförändring. Fast riktigt utrett blev det
aldrig. Sådana spöken tilltala mig genom sin 
materiella beskaffenhet, sin påtaglighet, sin realitet.
Jag vågar inte berätta om mitt spöke av fruktan
att verka rubbad och bli internerad, då särskilt på
det yttersta i dessa dagar internering tycks
bedrivas som sport inom vissa medicinska kretsar.
Och med tvångströja på sig kan man inte skriva
eller teckna. Ty jag skulle bli våldsam och stångas
som en vädur.

Men — och tanken for som en blixt genom min
hjärna — kanske jag är utlockad hit för att
studeras! Kanske är den förmente baron Trenck en
dårhusläkare som bespetsar sig på ett fett honorar
av min rika släkt. Lugn!!! Framför allt lugn! Och
jag gör rökringar och frågar om skördeutsikterna.
Vad här är fridfullt! säger jag belåtet. Jag spelar
bra. Jag är en Talma, en Irwing — å nej, mej
kniper ni inte så lätt!

Emellertid är det klokast att vara på sin vakt
för att icke plötsligt komma till medvetande i
slottsfängelset eller i bästa fall i något madrasserat
rum.

Vi börja tala om Johan Tybeck, om vilken både
chevalier Arwidius och baron Trenck (doktorn???)
ha åtskilligt att förtälja. Som ovan nämnts blev
han år 1781 huslärare hos dåvarande herren till
Ränningehus, landshövdingen Sven Liljencrantz.
Denne som född 1727 adlades 1768 som assessor
i Svea hovrätt och år 1775 fick avsked med
landshövdings namn, heder och värdighet samt blev
baron år 1778, tycks icke ha varit något ljushuvud.
Framskjuten av sin yngre bror Johan, som på
grund av sina lysande egenskaper från en 
auskultants i Commerce Collegium blygsamma ställning
oavlåtligt steg i graderna till riksråd,
serafimerriddare och greve, kunde han vara mer än belåten
med sin karriär. leke desto mindre gick han, då
brodera år 1776 blivit baron, upp till Gustav III,
grät bitterligen och bad att av nåd ävenledes bli
baroniserad, men kungen svarade honom med en
av sina bekanta vändningar på klacken och lät
honom vänta två år. Denna försenade upphöjelse
sammanföll lika tydligt som broderns utnämning
till president i Statskontoiret som utnämningen
till titulärlandshövding var samtidig med den
andres dekorering med nordstjärneorden — en
utmärkelse som då stod ojämförligt högre i kurs än
nu. Sådana voro tiderna. Man märker överallt
broderas ömma omtanke.

Johan Tybeck synes mycket tidigt ha tagit
intryck av Swedenborgs läror och med dem
ormtjusat den i anseende till hjärnan ganska klent
byggde principalen. Tiden var också mogen för
dylika åskådningssätt. Det är en biologisk lag att
perioderna före och efter stora och genomgripande
omvälvningar i världen göra människorna mera än
eljest mottagliga för vidskepelse och allehanda
mystisk psevdofilosofi. Denna mysticism insmög
sig under ordensvurmeriets mantel i Gustav III:s
hov. Frimureri, alkemi och allt slags svärmeri
gynnades och spredos i vida kretsar särskilt
genom Reuterholm och hertig Carl.
Swedenborgianismens capita voro capitaine-lieutnanten greve Adam
Lewenhaupt, hovstallmästare Munck och
underståthållaren baron Axelsson. Enligt livmedikus Sven
Hedin deltog konungen själv i gyckelspel sådana
som andeskådning, nummerlotteripunktering och
guldmakeri. Hedin blev själv med hjälp av en
gammal klockare i Lovö kyrka osedd vittne till
ett ganska listigt ihopkommet frammanande av
Gustav II Adolfs och Adolf Fredriks andar,
därvid konungen, Munck och Schröderheim bland
andra voro närvarande och där
bedragaren-regissören var en protokollssekreterare Björnram, finne
till börden, tämligen obildad men med klipskt
huvud.

En samtida författare skriver:

»När uppstå dylika charakterer egentligen och
talrikast? Månne i tider, då Christendomens
sanningar predikas i templen med allvar och kraft och
medborgerlighetens ärender discuteras öppet och
frisinnigt? Nej, då blott en skugga af
Christen-domen var qvar, då blott sammansvurna kunde
drista tala om politik, såg man Sverige
öfversväm-mas af Coldingar, Timmermänner, Narcissaner,
Swedenborgare, Asiatiska bröder,
Nummerpunkterare, Rosencreutzare och vad alla dessa förbund
heta — — —»

Det synes troligt att Tybeck sammanträffat med
någon eller några av de, ledande swedenborgarna
och befunnits lämplig att gå deras ärenden. I
sin egenskap av präst sammanträffade han ju med
många slags människor och som huspredikant i
förnäma familjer kunde han med sitt rediga huvud
uträtta mycket. I alla händelser fick han mycket
snart landshövding Liljencrantz under inflytande
av sin kraftigare psyke. På slottet börjades 
experiment med frammanande av andar och särskilt efter
historien med den »cörperligen besatta pigan» fick
Tybeck principalen fullkomligt i sitt våld. På K.
biblioteket förvaras den efter allt att döma av
Tybeck författade berättelsen om pigan och har till
titel: <i>Ett kort innehåll af de betydeligare skäl, som
ovedersägligen Bevisa att skomakaredottern Sara
Stina Schultzes plågande Paroxysmer innefatta en
art wärkelig Besittning af onda andar.</i>

Den vittnar enligt professor Gadelius om god
observationsförmåga och innehåller en mängd
kliniskt intressanta detaljer, men är för lång att här
relateras. Tokiga pigor ha vi sett litet var och
för egen del har jag haft ett par som säkerligen
varit besatta av djävulen. Men denna Sara Stina
Schultze var besatt av <i>tre</i> onda andar, av vilka
de två stodo under den tredjes befäl. Befälhavaren
kallade sig <i>Legeon</i> och visade sig än i en ung mans
gestalt, än som en stor svart, lurvig hund. Legeon
hade sitt tillhåll i flickans sida. Den andra
uppenbarade sig än som ung kvinna, än som hund. Den
tredje bodde i Sara Stinas måge och uppträdde
än som hund, än som en gammal vanskaplig gubbe.
Alla tre hade till uppgift att uppfylla henne med
arghet, fiendskap, lögn, mordtankar, olydnad och
motstånd. Tybeck tog på fullt allvar till sin uppgift
att utdriva dessa andar och under hans behandling
av patienten var landshövdingen ofta närvarande.
Stundom tillkommo andra präster från
grannskapet och deltogo i besvärjelserna. Långa tider fick
hon vistas på Ön, Tybecks boställe, och där var
landshövdingen lika ofta som Tybeck på slottet.
Slutligen lyckades Tybeck utdriva djävlarna
»genom att först i ansiktet ha framkallat dem,
varefter man anförde några bindande och viktiga
sanningar utur skriften om Herrans Jesu allsmäktiga
seger över djävul och helvetet, i kraft av vilka man
befallte honom övergiva flickan och vika utur
kroppen».

Vilket skedde först efter många svårigheter.
Något som knappast behövt tilläggas.

Nu blev landshövdingen helt swedenborgare.
Han och Tybeck började leva i en värld av andar,
som den senare beredvilligt frammanade, vilka än
hans nåd behagade se. Gamla fördettingar revos
upp ur sina gravar, cæsarer, konungar, härförare
och filosofer skymtade förbi lärjungens ögon.
Ränningehus’ gamla ägare fingo inställa sig på
mästarens befallning. Landshövdingens förfäder, alla
utmärkta män (naturligtvis), skyndade att
presentera sina skuggor och försäkra att de befunno sig
i ett tillstånd av obeskrivlig trevnad. Hans far,
gamle prosten, ignobilis Anders Westerman,
berättade hur bra han hade det, likaså hans första
hustru, salig Agneta Maria, född Transköld. Icke
ens hans ryktbare stamfar Laurentius Petri aktade
oförenligt med sin himmelska ställning att infinna
sig för att säga några vänliga ord åt sin
nobiliserade ättling. Men i likhet med Swedenborg själv,
som nedslungade sina antagonister i
exkrementhelvetet och andra därmed jämförliga mindre
behagliga vistelseorter, placerade Tybeck med klok
beräkning åtskilliga herrar som i livstiden behagat
<img></img>
driva med landshövding Liljencrantz, född
Westerman, på samma ställe.

Övertygad om sin lärares allsmäktighet på
området frågade honom landshövdingen en gång, om
det icke lät sig göra att få se sina efterkommandes
andar. Naturligtvis var detta möjligt, förklarade
Tybeck, men det krävde förberedelser. Saken
arrangerades en kväll i stora salen på slottet, men de
embryoniska gestalter som frammanades lära ha
minst sagt förfärat hans nåd, och detta med rätta.
Ty av sonen Johan Ludvig kunde sannerligen intet
framstående i successionsväg förväntas.

Johan Ludvig var verkligen en fruktansvärd
<i>libertin,</i> en <i>mauvais sujet,</i> en <i>vaurien,</i> en - - -

Hans farbror riksrådet som eljest hade det
förnämaste och mest kultiverade <i>sentiment des
convenances</i> hade till och med en gång i damsällskap
kallat honom <i>un ganache!!</i>

Ja, han var en maruffel, som hade sitt språk
från drängstugan och sin amour i pigkammaren.

Om alla dessa gamla historier hade vi pratat
så länge att det blev sent och tid för baron Trenck
att bryta upp. Han är nog ingen dårhusläkare,
ty jag är inbjuden till hans Torshammar någon
gång då det passar. Vi skola se på hans samling
av gamla vapen och eventuellt studera slottets
spöken. — God natt!

Vet ni vad jag hittade i min Gladstone bag, då
jag något senare på natten sökte efter någon
toalettartikel? En tub luminaltabletter à 0,<small>3</small> gr. från
min Strömstadsvistelse i somras. Min själ fylldes
av tacksamhet mot gudarna och jag tog fyra plus
ett stort glas vatten. Efter en halv timmes
vansinniga fantasier somnade jag och vaknade lagom
till frukosten. Men hjärnan tycktes mig
impregnerad med syndetikon och tankarna släpade sig
fram. Jag passar inte för sådant där.
</chapter>

<chapter name="[9]">

Jag har fått en hel del dokument, angående
fallet Liljencrantz—Tybeck och studerar dem med
iver.

Den naturliga följden av slottsherrns
deltagande i prästens andeframmaningar och utdrivande av
djävlar var att spökerierna togo alltmera fart i
den redan förut tillräckligt vidskepliga
ortsbefolkningens föreställningar. Det var endast med bävan
man nalkades slottet och Ön. Bleka vålnader
skymtade överallt och rysliga skrik störde nätternas frid.
Johan Tybeck blev alltmer oumbärlig för den
åldrande landshövdingen, vilkens sista dagar i hög
grad fördystrades genom sonen Johan Ludvigs
vilda leverne.

Emellertid hade en plan sedan länge mognat i
Johan Tybecks hjärna. Landshövdingen var mycket
förmögen och så mycket som möjligt av denna
förmögenhet ämnade Tybeck förmå den gamle
mannen testamentera åt Swedenborgianismen. Det
gällde endast att hålla sig inom lagens gränser
så snävt sig göra lät.

Landshövdingens testamente, daterat den 30 maj
1796, väckte på sin tid ett oerhört uppseende.
Richesse oblige. »I betraktande såväl theraf, som at
ibland alla pligter det närmaste bör oss om hjertat

<img></img>

vara HERRENS Rikes tilväxt och välgång, så at
Hans kärleks vilja må ske på jorden, som i
Himmelen, hvarigenom äfven Samhällets trefnad och
lycksalighet säkrast befordras; Altså har jag i
välment afsigt velat anslå och gifva en Fond til
Pios Usus, eller til någon anstalt, Inrättning och
Instiktelse som hafver til föremål en Sann 
Christendoms uplifvande och utbredande — — —; och
skall denne Instiktelse — — — bära namn af
<i>Institutum pro Charitate et Veritate Christiana»</i>
— skriver landshövdingen. Till denna institution
skulle den av hans släkt som i händelse av brist
på bröstarvingar efter sonen Johan Ludvig
tillträdde Ränningehus fideikommiss betala 8,000
riksdaler och den som erhölle de två andra
fideikommissgårdarna Heby och Ytterby finge punga ut
med 5,000 rdr. Dessutom skulle varje
fideikommissarie vara skyldig »at årligen i sin lifstid
ovägerligen utgifva: för Ränningehusgodset Nittio
(90) Tunnor Spanmål 2/3 Råg och 1/3 Korn, samt
för Hebygodset Fyratio Fem (45) Tunnor».

I en P. M., daterad samma dag, tillägger han
bland annat: »I anledning af denne i så måtto
gjorde Författning construerar, updrager och
auctoriserar jag härigenom efterskrefne Fyra Herrar
och gode Män, Assessoren i Kongl. Kammar
Revisionen Herr <i>Johan Fredric Brundstedt</i>, Directeuren
Herr <i>Christian Johansen</i>, Grosshandlaren Herr <i>Pehr
Falk</i> och Herr Magister <i>Johan Tybeck</i>, at såsom
Styresmän och Executörer taga all befattning, vård
och Disposition ej allenast om berörde til Pios
Usus gjorde Instiktelse och dess verkställighet,
med frihet och myndighet, at densamma efter tid,
omständigheter och ändamålet afpassa, tilämpa,
förbättra och utvidga, samt de ofvannämnde dertil
anslagne Fonder i Spannemål och penningar af Fidei
Commissarierne upbära, til sin destination
disponera och använda, utan ock hafva öfverinseende och
tilsyn, at FideiCommiss Författningen hålles i
helgd, noggrant til alla des delar upfylles och ej
emothandlas; at FideiCommissGodsen, til
byggnad, häfd och skog med mera, uprätthållas och
icke vanvårdas och försämras; för omyndige
FideiCommissarier eller sådane som förvaltningen af
Godsen, genom misshandel blifvit förlustige, utse
Förmyndare, hvartil de sjelfve äro närmast
berättigade etc.»

Vidare förordnade han att detta »Constitutorial»
efter hans död, tillika med själva
fideikommissbrevet skulle ingivas till Kongl. Svea hovrätt och
i dess minnesbok intagas och utdrag därav
anammas.

Redan år 1792 hade han genom ett aktstycke,
som icke bör undanhållas läsaren, gjort sin son
Johan Ludvig så gott som arvlös. Bakom alla här
anförda papper anar man Tybecks målmedvetna
verksamhet. Man må icke glömma att han kom till
Liljencrantz som huspredikant redan år 1781 och
att han tidigt kom i förbindelse med de många
Swedenborgianska sammanslutningar som då
började spira upp i hela den så kallade civiliserade
världen. Dokumentet rörande Johan Ludvig lyder
som följer:

»Ehuru min son, Capitainen Baron Johan Ludvig
Liljencrantz, ej allenast från yngre åren wisat
åtskilliga elaka böjelser, et hårdt, onskefult och
oböjeligit sinnelag: olust at lära och syslosätta sig
med något godt och nyttigt, men deremot mycken
håg och fallenhet, at wistas ibland sludder och
elaka sällskaper, därest många wanarter och
odygder blifwit insupna, utan jemwäl sedermera, wid
en mera tilwäxande ålder dermed fortfarit, och
oaktadt ömaste warningar och rättelser, ej sällan
utbrustit i hwarjehanda utswäfningar, grofwa och
wanhedrande laster, förenade med en lättiefull och
fånyttig lefnad; Så har jag dock förmodat, at wid
en mognare ålder och uppnådde 27 år, hans ögon
skulle öpnas, at se sina willostigar, och derifrån
låta sig rättas; men til min smärtefullaste sorg och
bekymmer, har jag måst ärfara ej mindre hemma
i huset, än tå han borta wistats på åtskillige
orter, huru han långt ifrån prof på den ringaste
sansning och förbättring gifwit oafbrutna
weder-mälen af den wildaste och mäst tygellösa sinnes
författning och en förstärkning i önskan och lasten
til den högd, at han nu mera blifwit känslolös af
ali heder, ärbarhet, moral, samwete och religion;
alla band lossat, laster och lagbrott gordt utan
afsky hos sig låfliga och deraf tagit sig likasom
heder och oförsynt skrutit hwarigenom ej mindre,
än med ständiga hiskeliga swordomar, ohöfwiska
tal, fräcka åtbörder, ofta wisat listigt illske — och
hämdfullt sinnelag, de skändeligaste intryck,
efterdömen och förförelser gifwits tjenstefolket i huset
och andra, af hwilka de til fylleri och andra
wanarter fallne, altid blifwit hyllade och 
sammansållade, men mera beskedeliga och til hans låga
afsigter ej färdiga, trotsigt och onskefult bemötte;
äfwensom hederliga sällskaper, med wettiga, til
ädla och vvälgörande gerningar ledande samtal,
med förakt skydde och belackade. I betracktande
af detta högst wanwettiga förhållande paradt med
ursinniga och gudlösa grundsatser, blasphemer och
gäckeri med alt andeligit och heligt, och tå alla
anwända försök och utwägar med godhet, wälwilja,
förtroende tjenstaktighet, frikostiga upmuntringar
och wälgerningar warit fruktlösa, och hwarken
andras wälmenta råd, eller mina både alfwarsamma
och ömaste föreställningar och förmaningar om
den ofärd i tiden och ewigheten sådan
olycksalig sinnesart och wandel medförde, fåt ega minsta
rum och gehör, utan twertom med fräckhet och
bitterhet blifwit ansedde, samt födt af sig
kallsinnighet, wrånghet och största förakt, ända så
långt, at han flere resor ej otydligt låtit förstå för
mig och andra sin hämdelystnad och mordsinne,
hwaraf ali fred och lugn för mig och i mitt hus
blifwit förstört, och jag der ej utan farhåga för
wåldsamhet, kan wara tilsammans med en sådan
mera wildiurs än menniskoartad olyckelig warelse,
är jag försatt i det smärtande nödtwång, at denna
min Son, som i några år, mer och mer afklädt sig
ali egenskap deraf, arflös göra och förklara
förlustig af ali efter mig befintelig egendom i
löst och fast, hwartil jag i samwetet är så mycket
mer förbunden som han, genom den med mycken
otålighet til sina utswäfningars utbredande
förwäntade egendom, ej allenast skulle få wapen i
händerna, at än diupare nedsänka sig i förderf och
skada sig, andra och det allmenna, utan ock samma
egendom til dårskaper och et wanwettigt slöseri
snart förstöra, deraf jag många obehageliga
böjelser och prof fåt ärfara samt flere resor
wid-kännas at för honom betala ansenlig gäld af flere
1000 R:r om året jemte annat af mig understödd
och tidtals kortare och längre tid, såsom nu snart
i 2:ne år warit hemma hos mig och alt för sig,
dräng och 2:ne hästars underhåll fritt och
oberäknadt niutit. Men oaktadt han i så måtto gordt
sig owärdig och förwärkat en egendom, som jag
med största förnöjelse åt en wälartad Son, önskat
få förunna; Så kan jag dock ej qwäfwa en
medlidande omsorg för hans tarfweliga bärgning, utan
härigenom förordnar och anslår åt honom en årlig
pension af (Trehundrade) 300 Riksdaler, som
Inne-hafwaren af Ränningehus' gård och gods, årligen
quartaliter til honom utgifwer i des lifstid. I
händelse han ingår et anständigt giftermål och
wäljer sig en hederlig, wälfrägdad och dygdig
hustru, skal berörde pension til hennes förmån
fördublas eller til Sexhundrade (600) R:r om
året, ja kunna ökas til Åttahundrade (800) R:r, om
han i någon måtto förändrar och förbättrar sit
lefnadssätt och blir mera rangerad i sin
hushållning.
<table o>
<td>— — — — — —
<td>— — — — — —
</table>

Wore det så önskeligit och för mig frögdefullt,
at min Son någon gång kommer til sansning och
det Gud gifwe, genom en alfwarlig afsky för sina
wilfarelser och förtröstan på den allgode Herren
och förbarmaren, wille blifvva en gudfruktig, redlig,
wälsinnad och dygdig man i hierta, tankesätt och
gerning, hwilket ej lösligen, utan på flera års prof
och ojäfaktiga wedermälen, ankomma bör om
deröfwer en säcker och ostridig pröfning och dom må
kunna göras, så skal denna arflösförfattning, som
endast är riktad emot lasten, dårskapen och
wanwettet ej ligga honom i wägen och wara hinderlig,
at få skörda frukten och afkomsterna, enl.
ofwanberörde FideiCommissFörfattning, så länge de til
goda, nyttiga, nödiga och förnuftiga ändamål och
behof anwändas och han på bättringens och
dygdens bana fortgår, dock der det tarfwas, under
förmyndares wård och inseende, hwarunder
förwaltningen af mina efterlemnade och genom åfwan
berörde FideiCommissFörfattning, satta fasta
ägendom tillika med den lösa, altid förblifwa skal och
bör, och min Son dermed icke egenwilligt och
efter godtycke sig befatta får. — — —

Betygas af Ränningehus d. 10 December 1792.


<tab><tab><tab><tab><tab>Sven Liljencrantz.

<tab><tab><tab><tab><tab><tab>(Sigill.)

Denna författning kommer at hwila tils widare
under hoppet om min Sons sansning och förbättring
från sina willostigar, i hwilken händelse den icke
äger rum, utan hel och hållen förswinner, men
skulle han til min grämelse fortfara i sina
förderfweliga böjelser och wanarter, el. efter någon
förbättring, återfalla uti samma el. enahanda
wänwettiga förhållande, så bör han ock med förlusten
af ali egendom efter mig, få det umgälla, och ej
mer til lifsbergning niuta än en årlig pension af
Trehundrade R:r: säger 300 R:r, betygas af
Ränningehus d. 2 December 1794.

<tab><tab><tab><tab><tab><tab>Sven Liljencrantz.»

Om man får taga denna urkund efter orden,
måtte Högwälborne Herr Capitainen icke ha varit
precis bland Guds bästa barn. Men samtidigt
finnas anledningar att tro, att Johan Tybeck icke
varit alldeles främmande för formuleringen av
skriften. Den unge kaptenen hade varit svår att ha i
rum. Desslikes hade han i livets strider fått vissa
blessyrer som gåvo anledning förmoda att han
icke skulle lämna efter sig någon ättling —
åtminstone icke av den kvalitet som fadern gillade.
Emellertid skulle han, så länge han vore i livet,
alltid bli ett hinder för de fyra av landshövdingen
utvalda gode männen, av vilka icke endast Tybeck
var Swedenborgianismen hängiven. De fyras makt
var ju visserligen enligt fidiekommissförfattningen
nästan oinskränkt, men för dem var det viktigt
att <i>Institutum pro Charitate et Veritate Christiana</i>
göddes utan störande yttre inflytelser, såsom
överklagande av testamentet och långa, dyrbara och
svårskötta rättegångar. Tillägget till
arvlöshetsförfattningen, daterat två år senare än urskriften,
tyder på att gubben ilsknat till — — —

Nu var Tybeck huskatt på Ränningehus mer än
någonsin förut. Han fungerade som ett slags 
privatsecretarius åt den gamle landshövdingen och
mellan andeskåderierna syntes de båda hymlande
med papper och skrivande vid slottsherrens pulpet.

Allt kött är dömt att dö och vår tid på jorden
tyckes mig vara ganska njuggt tillmätt.
Landshövding Liljenkrantz närmade sig betänkligt de
sjuttio. Johan Tybeck var hela tjugufem år yngre, i
sin fulla mannakraft och icke vare sig till själ eller
kropp försvagad av umgänget med de skuggor,
med vilka han befolkade Ränningehus åt den
gamle.

Alltnog, landshövding Sven Liljencrantz, född
Westerman, kvitterade det jordiska år 1797 och de
fyra gode männen inträdde omedelbart och med
iver i sin funktion som executores. Sonen,
vettvillingen, capitainen Johan Ludvig stämde
executores, men dog under rättegången som fullföljdes
av de närmaste arvingarna. Visserligen hade Johan
Ludvig bröstarvingar, men blott under
äktenskapslöfte i oäkta säng sammanavlade med hushållerskan
Hilma Lundquist, av vilken fråga blev en särskild
rättegång, vars resultat jag ej gittat taga del av.
Men de handlingar, som rörde rättegången mellan
de till fideikommisset eventuellt berättigade och
de fyra gode männen, äro av verkligt intresse, och
under målets fortlopp kommo en massa saker i
dagen, som göra att man med en viss misstro
måste betrakta Johan Tybecks förhållningssätt.

Kärandena söka bevisa att landshövdingen vid
tiden för testamentets skrivande ej varit vid sina
sinnens fulla bruk och dessutom förvillad av
Swe-denborgianska läror. Tybeck et consortes framhålla
att ingenting sådant framgått av hans leverne.
Redan den omständigheten att han på dödsbädden
begått H. H. nattvard bevisade att han varit den
rena evangeliska läran tillgiven.

Kärandena hade fåfängt hos executores begärt
en förteckning på herr Baronens och
landshövdingens boksamling »deribland en ansenlig mängd
af Swedenborgianska böcker skulle finnas, samt
dessutom til ytterligare styrka för deras talan, at
Herr Baron och Landshöfdingen warit Sweden
borgianska satser tillgifwen, företedt både i
hufwudskrift och sammandragen öfwersättning, en i
London år 1790 tryckt bok, det nya Jerusalems
Magazine kallad, innehållande, at Herr Baron och
Landshöfdingen warit President i det så kallade
exegetiska och philantropiska Sällskapet som haft
til föremål at utsprida förmenta sanningar och
skaffa utwägar til en wiss stadgad inkomst,
derigenom updagadt wore, at Herr Baron och
Landshöfdingen såsom Sällskapets President, redan år
1790 uti Europa kungjordt, hwad han år 1796
genom de nu omtwistade testamenten
werkstält» — — —

Det vore vidare bevisat, att Johan Tybeck
författat den samma dag som testamentet daterade
P. M. och att landshövdingen därunder med hjälp
av Tybeck »ditristat» sitt alldeles oläsliga namn
under dödsvåndan och utan att P. M. blivit för
honom uppläst. Dessutom vore testamenten
obevittnade och antedaterade, till ordalydelse, mening
och sammansättning orediga och uti
verkställigheten omöjliga samt innefattande andra och större
gravationer än ett av herr baronen och
landshövdingen förut upprättat fideikommissbrev.

Testatorn måtte verkligen ha varit mycket nära
slutet, då Tybeck, sedan nådemedlen anammats,
påmint honom om några papper, som borde
undertecknas. Enligt jungfru Lisette Löflings vittnesmål
skulle herr baron och landshövdingen redan länge
haft avstannade pulsar, »omvridna» ögon och andra
dödstecken. Vittnesmålet om de avstannade
pulsarna modererade hon vid närmare eftertanke
såtillvida att landshövdingen under sina sista
levnadsdagar haft kalla fötter, det vill säga de hade
mistat sin naturliga kroppsvärme.

Kärandena tyckas partout ha velat göra det av
Tybeck författade dokumentet trots testatorns om
också oläsliga, så dock befintliga underskrift
ogiltigt och insinuera tydligt att Tybeck härvidlag
begagnat sig av den sjukes otillräknelighet under
dödskampen. Visserligen vittnade en fru
Österman, änka efter lektorn doktor Österman, vilken
kvinnsperson landshövdingen ofta plägat besöka,
att han vid ett sådant besök år 1796 berättat
om tillvaron av papperet i fråga och att han i
början av år 1797 lämnat det åt henne till
genomläsande. Hon kom mycket väl ihåg ordalydelse
och innehåll av testamenten, dem hon också tagit
del av, och erinrade sig konstitutorialet för de gode
männen och förordnandet om institutet av samma
datum.

Kärandena (vilka tydligen saknade den
chevalereskhet som tillhörde l'ancien régime) förklarade
fru Östermans vittnesmål sakna all betydelse »med
kunskap af menniskominnets natur i allmänhet
samt fruntimmers fattningsgåfwa i synnerhet».

Jag vill ej förvilla läsarens juridiska omdöme
genom att föra honom (eller henne) längre in i
denna celebra rättegångs labyrinter.  Alltnog — 
målet hann ej slutföras i Svea hovrätt förrän — 
jag vill minnas år 1802.  <i>Institutum pro Charitate
et Veritate Christiana</i> förlorade förutsättningen för
sin existens, pengarna.  De fyra executores
upphörde med sin befogenhet och Ränningehus
övergick efter lottning till en av de tre närmaste
släktingarna till det gamla underliga, men hyggliga
original som en gång var president för en
sammanslutning av hela världens tokiga Swedenborgare — 
åtminstone hade Tybeck inbillat honom det.

Johan Tybeck själv fick besitta Ön till sin död
och många historier gå om honom omkring
Ränningehus och runt Ormsjön, där han spökar i
vassarna medan ormarna väsa och ugglorna tjuta.

År 1803 blev han tjänstledig från sin biträdande
befattning som komminister i Helgarö.  Men han
fortsatte som skriftställare i Swedenborgiansk anda
och befanns snart vara en farlig karl, ehuru det
dröjde innan höga vederbörande funno tillräckligt
material för att ta i honom med hårdhandskarna.  
Han var en lärd man och en klipsk figur.  Helt
säkert hade han från rent »andelig» synpunkt rätt
i mycket.  Den benhårda, ja petrificerade kristendom, 
som just då höll på att få övertaget,
motarbetade han.  Hans anklagelse mot kyrkan att
till nästan bibliska böcker inaugurera Symbolum
Nicænum och Athanasianum var ur 
själasörjaresynpunkt berättigad.  Han talar med indignation
om »denna profanation, som begås med Ordets
heliga utsagor» och kallar ovannämnda <i>Symbola</i>
»så omätligt aflägsna ifrån Herrans ord som
infernum från Hans himmel».

Häri överensstämmer förf. med salig Tybeck.

Alltnog — hans mått vart rågat och pà grund
av ett par skrifter kallades han att stånda ansvar
inför Consistorium i Strängnäs den 1 april år 1818.  
Han var då en gammal man och det förefaller
mig på grund av konsistorieprotokollet som om
fäderna skulle burit sig illa åt mot honom.  Den
ena av skrifterna var en <i>Biblisk Förklaring öfwer
Högmässa Texten på Andra Stora Bönedagen den
20 April 1817: Gud war i Christo och försonade
werlden med sig sjelf.</i>

Den andra var en recension av den recension
av nämnda skrift som någon välvillig lismare
insänt till Stockholms Posten för att skada Tybeck.

Högvördige Herr Doctorn, Biskopen, Commendeuren 
af Kongl. Maj:ts Nordstjerne Orden, En
af de Aderton i Swenska Academien J. A.
Tingstadius examinerade i egen hög person syndaren.  
Det förefaller den senfödde läsaren av protokollet,
som om Hans Högvördighet skulle ha givit blanka
fan i Tybecks om mycken intelligens vittnande
svar.  Herr Biskopen hade sina frågor, högst
teologiskt och lärt formulerade, färdigskrivna och
framställde dem efter sin skrift.  Tybeck anmärker
mycket riktigt i början av en samma år författad
avhandling, betitlad <i>Hvad Är Christlig Sanning Om
Gud?</i>, att »hade samma frihet varit mig förunnad, at
skriftligen få besvara dem eller åtminstone i
förhand så mycket känna deras beskaffenhet, at jag
kunnat betänka eller bereda mig på svar, så hade
icke en så märklig ofullständighet å min sida ägt
rum och den i fråga varande saken blifvit helt
annorlunda uplyst».

Som exempel på de frågor den gamle prästen
från Söder Mälarstrand måste besvara vill jag
anföra ett par.  Det gällde försoningsläran.

<i>Biskopens fråga:</i>  När man känner bruket af det
Hebräiska Verbum בלר försona, hwilket i den
Alexandrinska Gräkiska Versionen af 3 Mos. B.
16: 30 tolkas med <i>εξιλασεται;</i> kan det wara obekant
att Apostlen, som i Episteln till Ebräerna 2 Cap.
17 v. beskrifwer samma Öfwerste Presterliga
Embetsförrättning, hwarom förmäles i 3 Mos. B.
16: 30, med orden <i>ίλασκεσϑαι τας αμαρτιας του λαου</i> 
velat uttrycka: <i>försona folkets synder;</i> hwadan ock
<i>ίλασμος</i> kallas försoning i 1 Joh. 4: 10?

<i>Tybecks svar:</i>  Episteln till Ebräerna är aldeles
tagen af och grundad på Gamla Testamentets
Offerbilder, utan att Apostlen derom hade förstånd,
hwad de betydde eller inneburo.  Herren nämnde
aldrig ordet <i>försoning</i>, och Apostlarne woro ännu
ej så uplyste, att de kunde känna detta; men i
wår tid kan det kännas.

<i>Biskopens (lömska) fråga:</i>  Månne ock de tre
berömde Lexicographerne Scapula, Robertson och
Schleusner bedragit sig, då de förklarat Verbum
<i>ίλασκομαι</i> med <i>försona?</i>

<i>Tybecks svar:</i>  Det bör så öfwersättas.

<i>Biskopens fråga:</i>  Hwad Verbum <i>καταλασσω</i>
angår, som förekommer i 2 Cor. 5: 19, frågas, om
Schleusner felat, då han i sitt <i>Novum Lexicon
Græco Latinum</i> uttydt detta ord med: reconcilio
partes a se invicem dissidentes, ut animi, post
inimicitiam, in gratiam et concordiam redeant?

<i>Tybecks svar: Reconciliare</i> kan nyttjas, ty man
har ej annat ord; och detta är i min Bok mer
förklaradt, och består uti att människornas sinnelag
förändras; men Gud kan ej <i>försonas</i>. Ordet
försonas kan om Gud aldrig äga rum.

Biskopen frågar därpå Tybeck om han som präst
vill att uttrycket <i>försona</i> bör utgå ur bibeln, varpå
Tybeck mycket riktigt förklarar att <i>reconciliare</i>
betyder <i>förlika</i>, förändra eller återställa det
mänskliga sinnet från en författning till en annan.

I samma stil fortgår förhöret, vilket Tybeck
sedermera älskar att kalla examen. Men
examinatorn medger ingen enda gång, att examinanden
någon gång hade rätt. Biskopens frågor bli allt
naivare och aggressivare och löpa till slut ut i ett
framhållande av hans egen lärdom in Theologicis.
Tybeck kan emellertid sina stycken oaktat han
icke läst över. I alla händelser äro hans svar
intelligenta och när förhöret så småningom kom in
på frågan om treenigheten, blir Tybeck något
häftig, men dock bibehållande sin värdighet. Ty
han kan icke tro på en sådan vansinnighet som
treenigheten. Efter en listig och jesuitiskt ortodox
fråga av biskopen avslutas förhöret (som för
övrigt tagits i två avdelningar med två veckors
mellanrum, under vilket Tybeck hunnit beväpna sin
ande) med Tybecks svar: — Om så befalles 

nedlägger jag gerna Embetet; och är säker, att ingen
wederlägger mina skrifters innehåll.

Johan Tybeck blev trots en inlaga till Kongl.
Maj: t, daterad Ön den 4 Maji 1818, i vilken han
enligt mitt förmenande bevisar, att ingen
förbrytelse med skäl kan tillvitas honom emot Guds Ords
rena Evangeliska lära, genom Kongl. Beslut af
den 30 Julii 1818 avsatt från prästämbetet.

Han dog över åttioårig någon gång på
1830-talet.

Och om hans namn spunno sig legender.
Antagligen kom han aldrig att besöka Ränningehus efter
Svea hovrätts utslag av år 1802, då hans dröm om
en maktställning grusades. Men han fortfor att
bekämpa väderkvarnar. Hans sista bekanta skrift är
tryckt år 1821. Senare daterade brev av hans hand
ägas av många.

Det ligger något av Love Almquist över den bild
jag gjort mig av prästmannen Johan Tybeck. Men
Almquist var en patologisk figur, något som
däremot icke var fallet med Tybeck, en intelligent,
förslagen bondpojke, som då han kom ut i världen
fann sig mera begåvad än sina jämbördiga och
kamrater. Som ett klokt ingenium begagnade han
sig till en början av tidens vidskepelse och var
på god väg att klättra upp till egenskapen av
internationell berömdhet, då han misstog sig på
styrkan i Sven Liljencrantz' axlar, dem han utsett
till språngbräde. Av det förhör, som Högvördiga
Consistorium i Strängnäs <i>more jesuitico</i> höll med
honom, framgår med tydlighet, att han höjde sig
över sin omgivning och dess bildning, om ock
inom begränsat område. På den tiden kunde
prästgesällerna tala latin, de kände sitt <i>Novum</i> och
deras hebreiska var, om icke byggd på vårt sätt
att studera språk, ej att förakta. Men Johan Tybeck
måste, såvitt jag kan förstå, ha begripit sin
samtid och de av dess strömningar som gingo i
mysticismens tecken. Han förmådde enligt sina
vederdelomäns uppgifter i fideikommissmålet den gamle
landshövdingen att på sin bekostnad utgiva en
massa skrifter i Swedenborgiansk anda, vilka
utspredos icke blott i Sverige utan i det övriga
Europa och Amerika. Hans biograf i <i>Lexiconet</i> säger
visserligen: »Att Tybeck alls icke förstod
Swedenborg i de delar, der han beundras af Englands
och N. Amerikas vetenskapsmän, och deri han
försvaras af Atterbom, behöfver knappast erinras.
Atterbom beklagar hjertligen att dylika obegripare
skola göra Swedenborg till en höfvidsman för
platt rationalism. Dervid må vi dock påminnas
om Tegnérs fruktan, att Swedenborgs namn, huru
upplyftadt som helst, är i sig bekajadt med
fallandesot, så att det ej längre kan hålla sig uppe.»

Efter Tegnér har doktor Emil Kleen i vår tid
framhållit Swedenborgs egenskap av paranoiker.
Våra senfödda Swedenborgare böra akta sig att
de icke få liknande anfall och trilla omkull —
av dumhet.

När jag i Arwidii sällskap betraktade Tybecks
gamla Ö utifrån, beundrade den gamla stugans
vackra proportioner och belägenhet och kände
starka intryck av det vilda landskapet
runtomkring med den döende Ormsjön nedanför, fann
jag att den platsen och den marken måste ha
passat den åldrige djävulsbesvärjaren som
<i>receptaculum.</i> Bland de lavklädda, efter lagar som vi ej
begripa kringkastade stenblocken måste jordandar
ha sina boningar och inne i stugan måste hans
själ ha impregnerat allt. Jag slår vad att de som
bo där äro åtminstone läsare. Stället påminner mig
om vår romantik och trakten om de tavlor som
Carl XV älskade att måla — inte verklighet, bara
äventyr, sentimentalitet och skaldiskt ursinne. Men
Carl XV levde ju något senare förstås!
</chapter>
<chapter name="[10]">

Vid lunchen i dag berättade chevalier Arwidius
att han i går kväll legat och läst. Plötsligt kom
en fullt synlig, blåådrig hand fram bakom hans
kudde och släckte ljuset.

Jag säger: — Min broder — vill du verkligen
försöka inbilla mig en så fruktansvärd historia?
Jag är en fullkomligt modern människa och tror
inte på sådant. Dessutom hör jag att du sover
om nätterna som en sund individ. Jag tror till
och med att du snarkar — men därom vill jag
inte yttra mig. En hand? Som släckte ljuset?
Nej, min gosse, försök inte! Jag är nog nervös
ändå.

Men Arwidius fixerar mig med ett par exotiska
ögon fulla av allvar. Jag kan inte se en glimt av
drift eller skoj i dem.

— Nåväl, låt gå för den där handen! Men tände
du inte efteråt?

— Nej, jag somnade.

Man skall vara ägare av ett sånt där gammalt
av makterna förbannat spökslott för att inte ta en
sådan händelse allvarligt. Inte för att jag bryr mig
om saken — jag tror att Arwidius driver med mig,
men i så fall är han grym. Vi lämna ämnet och
fördjupa oss i skrifter. Jag är utvilad, frisk som
en nötkärna, känner mig muskulös och mogen att
slåss med vem fan som helst, även med döda
människor. Jag tänder en cigarrett och fortsätter att
läsa om händelser som timat för århundraden
sedan.

Plötsligt säger Arwidius i det han slår ihop sin
inkunabel: — För resten hände det något rätt
märkvärdigt i somras. Jag kom med min pojke på
gården mellan flyglarna åt öster och rätt som det
var sade han: Pappa, jag vill gå och leka med
den där lilla gossen. Jag såg ingen gosse, men
jag tänkte: Barn ha sina egna föreställningar och
fantasier, och jag svarade: Ja gå du och lek med
den lilla gossen! Pojken sprang i väg åt ett håll
och tycktes underhålla sig med någon lekkamrat.
Jag såg ingen. Men ett barns fantasier kan ingen
följa.

—	Och detta berättar du på fullt allvar?

—	Ja!

—	Å nej, det finns gränser för min lättrogenhet
också. Antingen är du eller jag galen.

(Gud vad jag längtade att berätta om mitt eget
patenterade spöke! Men jag sade ingenting. Ty
jag vill inte ännu betraktas som en samhällsvådlig
individ.)

Chevaliern såg inte alis förolämpad ut. Men han
bara log ett mystiskt löje som retade mig in på
mitt nakna blödande hjärta. I morgon kommer nog
hospitalsläkaren, som smugit sig in här under
namnet baron Trenck. Men jag skall visa honom, jag!
Jag skall uppträda med en förkrossande logik,
jag skall med andens vapen hindra alla ingrepp
i min frihet. Och bruka de våld för att få mig
internerad så skola de få känna på muskler. Mina
armar svälla av sundhet och styrka och jag kan
sätta in min vikt i slaget, mitt favoritslag. Jag tror
att baron Trenck skall stå och hicka några
geologiska perioder framåt efter en ordentlig <i>uppercut</i>
eller en <i>swing of the jaw.</i>

Men lugn framför allt, lugn!

Arwidius säger — och jag söker tolka det som
gömmer sig bakom hans pupiller — som gnistra
av ironi eller vad det är, medlidande eller
likgiltighet: — Ska vi inte gå ut och promenera litet
före middagen?

En fälla, tänker jag! Nå. ja, jag går med! Hur
många underhavande kan han ha egentligen? Själva
lantbefolkningen reder jag nog upp, men jag har
observerat några stenarbetare med ståtliga ryggar
och mastiga ben som hålla på att bygga en ny
terrass — eller kanske grunden till den nya
matsalen. Nå ja — jag följer med. Och medan jag tar
på pälsen pumpar jag in; kraft på indiskt maner.
Jag skall visa dem, jag!

Vad det är vackert att se särskilt stenarbetare
hålla på med sitt jobb. Det ångar om deras kroppar
när de med klok beräkning sätta in spettet just
där det skall sitta, och hugga i. De ha inte mycket
att göra med konst eller litteratur — gudskelov!
Jag undrar om faraonerna betraktade sina
pyramidarbetare på samma sätt som jag betraktar dem
som bygga Arwidii pyramid. De egyptiska
konstnärerna tyckas inte ha haft samma känsla som vi vid
åskådandet av kroppsligt arbete. Man kan av deras
konst möjligen sluta sig till arbetets organisation
och rasens generella typ. Men vi tänka mer på
rörelsen och kropparnas underbara mekanism. Detta
är kanske en utveckling. Men när socialisterna ha
fått nivellera allt och senfödda släkten betrakta
deras tidsålders konst — måhända den inte skall
verka lika stereotyp som den gammalegyptiska eller
assyriska nu på oss?

Å jo — jag är ganska klok och jag förstår att
chevaliern inte vill locka mig i ett bakhåll. Men
luminaltabletternas verkningar ha nått hjärnan och
hela min kropp darrar under inflytandet av den
sataniska och välsignade blandningen av luminal
0,<small>30</small>, amylum 0,<small>195</small> och saccharum 0,<small>015</small>. Det sista
kunde gärna ha varit borta, ty jag har tömt livets
bittra kalk förut utan saccharum. Vi gå i parken
och tala om tider då landet låg lägre och då den
gamla segelleden från Stockholm till Rekarne gick
där nu är ett dike, där ingen roddbåt kan komma
fram ens. Han nämner ett namn — <i>Solöos</i>. Jag
kommer nu inte ihåg i vilket sammanhang, men det
finns en gård i trakten som heter Solö. Os är som
bekant utloppet av en sjö i en å och kanske även
tvärtom. Åtminstone är det så i Småland. Solöos!
Det luktar av hedendom, gyttja, vass och virvlar
i vattnet. Om jag visste mer om Solöos skulle jag
skriva en entusiastisk och germansk dikt om det
stället. De sista, de allra sista bladen falla från
Ebba Brahes dotters lindar, knappt synbara
snökristaller dala ned från aftonhimmeln och den
halvgamla furuskogen står solid (med tiden)
borgerligt allvarlig och nu svart mot senhöstluften.
Nu mörknar det, nu blir det ensamt — nu är
jordandarnas tid och dryadernas och de där
förbannade spökenas, som chevaliern tydligen vill pracka
på mig.

Jag är immun, en absolut produkt av tidens allra
sista, skeptiska filosofi, som bara räknar med
realiteter. Hur många kalorier kan ett av dina normala
spöken prestera, o Arwidi? Skulle vi inte kunna
driva ditt elektriska ljus med en del av ditt
överflöd i den vägen? Men du svarar inte, du lever i
det förflutna och går kanske och lurar på nya
lemurer att skänka mig i natt.

Tänk att jag just nu hör iskristallernas spröda
klang mot marken och lindbladens skärande ljud
då de med en suck sänka sig mot förintelsens
ljuvhet!

Men vi måste äta middag och vi äta den. Sen
gå vi upp till kaffet och cigarrerna i salen där
mitt spöke har sin varelse. Detta spöke är för
diskret och jag väntar ingen uppenbarelse förrän
Arwidius gått i säng. Men i natt skall jag sitta
uppe, ty jag vill inte har mer luminal. Man blir
tokig av det, man kommer i darrning innan man
somnar och tror att allt ont man gjort i livet
materialiserar sig och nalkas ens säng i form av själar,
som man inte kan ta på, osälla tankar, gamla
synder, dumheter man begått.

Jag tog luminal hemma för några månader sedan
en kväll och låg just och väntade på sömnens
föregångare, de onda tankarna, och hade glömt att
dörren mellan min lya och min matsal stod öppen
och att ett fönster där ute också stod öppet. Det
blev drag och en arm av mitt studieskelett ramlade
plötsligt ned och begav sig ut på golvet. Helt
enkelt emedan mässingstråden, som håller ena
armen kvar, halkat ur sitt hål. Jag steg upp i
mörkret och trampade på armen, begrep inte, vad den
var för något, tog i den och kände ögonblickligen
att den tillhörde skelettet. Jag tände ljus och
satte fast armen. I samma ögonblick försvunno
de onda tankarna och jag gick till sängs och
somnade som ett verkligt gott barn. Så nog kan jag
behandla spöken. God natt, goda chevalier! I natt
skall jag studera hävderna, och de spöken du
möjligen vill frammana, skall jag behandla efter
förtjänst. Numera tror jag att det är <i>du</i> som tror på
spöken, inte jag. Jag har varit offer för en
hallucination, en yttring av helt vanlig nervositet. Jag
är frisk som en dadelkärna, den ingen kan knäcka.

God natt, min bror! Gå gärna ner i din lya
bredvid Magni Uladislai välvda kammare och låt
blåådrade händer släcka dina enkla stearinljus.
Jag stannar uppe i stora salen beredd att möta de
underbaraste andar — och <i>bemöta</i> dem. Utom mitt
eget klart strålande hjärnljus äger jag två av dina
stearindito. Men försök inte att driva med mig!
Jag är trött på dina spöken — jag är
överhuvudtaget <i>trött</i>. Men nu vill jag läsa böcker.

Chevalier Arwidius går ner helt stillsamt, men
i hans ögon glöder något som inte är verkligt.
Han ger mig en obeskrivlig blick som av
slocknande stjärnor och säger: — Ja, god natt med
dig då! Jag önskar dig en verkligt god natt.

Naturligtvis menar han något djävulskap med
detta sista. Han driver med mig — men hör jag
till det folk man driver med? Antagligen har
han satt i gång hela spökapparaten. I ett hörn
av-rummet står en gammal värja, en huggdito med
vackert fäste. Jag ställer den bredvid mig och
öppnar en foliant.

Arwidii steg eka underligt i trappan. Det är som
om han skulle gå upp och ned flera gånger.
Jag öppnar dörren till övre hallen, men där ute
är det tyst. Jag stänger. Plötsligt börja stegen
igen, bestämda, ekande. Jag lyssnar en stund och
öppnar dörren igen, men där ute hörs ingenting.
Nå, en människa, som har fantasi och är sömnlös,
kan misstaga sig.

Men så snart jag satt mig vid bordet börja
stegen åter. Jag är naturligtvis sjuk. I morgon
kommer baron Trenck och för mig till dårhus.

Full av satanisk list tar jag mitt ljus, smyger
ned till chevalierns dörr och lyssnar. Han sover
som den av Gud benådade. Hans skor stå utanför
dörren till borstning. Jag hör hans andedrag —
en diskret aning om snarkning. Han har alltså inte
sökt skämta med mig.

Men när jag går uppför trappan igen kommer
en iskall vindpust och släcker mitt ljus och
vindpusten äger en stämma, ett klagande åj-åj-åj!-o-o-åj-åj-åj!

Jag kan inte säga att jag blev rädd, ty jag har
hört mänskligt klagande ljud av gamla råttor. Nu
stod jag emellertid i mörkret, ett kolsvart dito och
måste tänka på trappstegen och att inte ramla ned
utför den andra halluppgången. Jag hade — 
idiotiskt nog — inga tändstickor utan måste treva
mig ned till mitt sovrum, där jag fann ett par
askar. Genom väggen hörde jag fortfarande Arwidii
lugna andedrag. Hela tiden lät det åj-åj-åj ute i
hallen. Jag föresatte mig att dagen därpå bli
den råttans bane.

Jag gick uppför trapporna tvärtigenom en
underlig isande luft och lyckades med ena handen
hålla ljuset brinnande. Kom in i salen och satte
mig mycket lugnt att studera ett par saker som
Arwidius lånat mig ur sin brevsamling. Hela
tiden hördes steg, som brådskade och de nästan
mänskliga klagoropen åj-åj-åj. Jag tänkte: Antingen
är jag nervös eller också är det råttor — och
ägnade mig åt mitt arbete. Men jag måste medge att
jag kunnat studera under gynnsammare
förhållanden.

På mitt bord ligger bland andra dyrbarheter ett
brev från Albano Adlersparre till skalden
Grafström, ett högst intressant dokument från Anno
dazumal. Det rör bland annat Tegnér — det ger en
bra bild av den tiden och dess skalder. Jag kastar
mig över det; jag slukar det och upplysningarna
om Tegnér, även om de än äro sorgliga, komma
mig att om möjligt mer än förut älska denne
hellen, denna xmderbara intelligens, detta Guds
nåds älsklingsbarn, denna skald, vars plektron
smiddes av guden som var smed.

Just då jag är mitt inne i brevet kommer jag
att tänka på Tegnérs käpp, som står där inne i
nästa rum. Jag måste ha den käppen i mina händer
just nu medan jag läser om hans sjukdom och
<img></img>
genialitet. Jag går in med mitt ljus i Heidenstams
rum och möts av samma iskyla som där nere i
trappan. Men ljuset slocknar inte och jag tar ut
med mig käppen med guldknappen och smeker
den medan jag läser om skalderna på Tegnérs tid.
Det är ungefär som om jag skulle sitta med Erik
Axel Karlfeldt en kväll just nu och tala om
nutidens skalder. Fast Karlfeldt skulle uttrycka sig
justare och mera diskret.

Nu händer det. Jag är sjuk och behöver vård
av hundra läkare och tusen systrar.

Mitt inne i brevet — jag läser andlöst —
öppnas dörren till Heidenstams rum och steg höras.
En skugga med källa i mitt enkla ljus går på
väggen framför mig. Jag hör fasta, litet tunga
steg som av en äldre herre. Jag reser mig "upp
och skriker: <i>Ναι μα Δια!</i> «/Det är vid djävulen
Tegnérs skugga, som jag sett hans profilporträtt vara
beskaffat i den samling konterfej av honom som
finns i biblioteket. Jag blev inte rädd — jag för»
säkrar det. Det lockiga håret, hans klassiska näsa,
hans krage och röck — allt var Tegnér. Jag
ropade: — <i>Tegnér!</i> — och i samma ögonblick var
synen försvunnen. Men jag hann fixera hans bild
i min själ. Mest liknade han det porträtt som
troligen år 1838 gjordes av Wendela Hebbes syster,
fru Malin Sköldberg, inom parentes mormor till
min hustru. Men jag såg hans underläpp större,
sinnligare. Möjligen har han inför Malin
Sköldberg i känslan av att sitta modell dragit in
underläppen omedvetet. I alla händelser är detta
porträtt av Tegnér, reproducerat i Signe Hebbes 
memoarer, det bästa av alla. Där finnas vansinne
och geni, värdighet och humor blandade — och
det bär sanningens verkliga prägel. Jag är för
övrigt sjuk. Ingen behöver tro det jag berättar.
Men jag såg honom och observerade till och med
hans långa rocks och bens vanformade skuggor på
vägg och golv. Jag gick in i Heidenstams rum
och placerade käppen i sitt hörn. Jag vill inte
se flera skuggor. Jag är en levande människa som
bor och arbetar bland levande. Det är inte sant
att jag nyss såg Tegnér. Jag ljuger kanske, men
jag ljuger emedan jag är nervös och kan måla till
och ined satan på väggen. Men jag såg honom
ändå. Vad är en skaldisk lögn?

<poem>»Det brottet hava gudarna begått,
de glada gudarna från Rom och Hellas,
de stora männens gudar och de sällas,
och deras namn står kvar i minnets sal
långt efter oss med ali vår munkmoral.»</poem>

Men Tegnér menade då den av lagarna och den
offentliga moralen förbjudna kärleken. Nu vill jag
inte se flera av mina patenterade spöken med
steg som höras och skuggor på väggen. Man
kan bli vansinnig för resten.

Men jag skall i stället skriva av Adlersparres
brev till Grafström. Jag har sällan läst ett så
tidstypiskt och litterärt givande brev från den
tiden:

<table o>
<td>Älskade Vän!
</table>

Jag ser dig nu i andanom mottaga detta bref,
igenkänna stylen och rynka näsan, mumlande 
mellan tänderna: »åter här att besvära mig med sina
tråkiga nyheter och sin klibbiga vänskap.» Jo, du
kan ha rätt, men denna gång måste du marteras,
vare sig du vill eller icke. På förhand
underrättar jag dig att jag ligger sjuk till sängs,
led-vrickad i ena benet, och således har jag ett slags
rättighet att skrifva slarfvigt, fast — qui s'excuse
s'accuse.

Med raska steg klifver jag på, och går dig,
som en lönmördare, på lifvet, begärande pengar
eller lifvet. Saken är den: jag har neml. af den
utmärkta Feuilletonisten hr Udde i London (hvars
bekantskap jag gjorde i Paris och med hvilken
jag passerade 2 1/2 månad i Neapel) blifvit anmodad
att för hans vittra blad (journal) — hvarifrån le
Charivari i Paris och Brockhaus i Wien taga sina
mästa notiser, utskrifva en artikel, rörande Sveriges
nyaste vitterhet. Bland denna vitterhets 6
koryphéer eller partichefer har jag ställt dig, min
älskade Grafström, icke af smicker — infall, utan
af min ärliga öfvertygelse, hvilken hvarken du
eller någon annan rubbar. Dessa sexmän (!!) heta
Atterbom, Tegnér, Ling, Grafström, Stagnelius och
Almqvist. Kring dessa gruppera sig de öfvrige,
som flugor kring en mjölkbunke. Någon litterär
hernhutare eller vederdopare skall måhända ogilla
att jag ställt dig framför Franzén, Beskow och
Wallin, men derpå vill jag rent ut svara: att du,
som blott och bart <i>konstnär</i> — står öfver dem alla
tre. Franzén har i få stycken varit Grafström, med
undantag af M:s anlet och dylika ungdomsstycken
— ty läs »Columbus» — och du tröttnar, så svärfar
du är. Beskow är en stereotyp — någon gång
blixtrande, oftast entonig och skorrande; Wallin
är tråkig i vers och platt — förlåt mig! äfven,
på Predikstolen — åtminstone ofta svullstig och
fosforisk. Den som vill hafva vidare besked, han
läse din <i>Bäck</i>, ett poëm värdigt att sättas i bredd
med de herrligaste af Goethe och Tasso. Dock
detta hör-nu ej hit. Nu vill jag endast besvära
dig med en begäran, som jag snart måtte få
realiserad. Jag vill veta namnet på ditt första poëm;
om något varit öfversatt; om du eger något större
färdigt; början till dina skaldeförsök; dina metriska
öfversättningar; dina prisstycken m. m. som hörer
till din litterära historia. Älskade Grafström, du
måste ej misstycka, att en så simpel författare
framställer dig för verldens ögon; men jag eger
ingen högre önskan än deras loford af rättvisan
— som jag innerligen älskar. —

Häromdagen hade jag bref från Parnassen i Vexiö.
Tegnér är åter — — — galen. Evigt förlorad för
oss — för det otacksamma bränvinsdöpta
fäderneslandet. Men i sin galenskap är han dubbelt
qvickare än som klok. Så har han nyligen skrifvit ett
bref till Brahe, och upmanat honom skicka en
kurir till Paris efter (Här nämner Adlersparre en
del ting med phallisk betydelse, vilka endast
läkare, förfallna femininer och de som med ödmjukt
sinne genomvandrat det pompejanska museet i
Neapel och det besläktade Musée de Cluny i
Paris våga tänka sig) — — — med tillägg »att
Eds. Excellence sällan skickat kurirer med vigtigare
depescher. Äfven har han nu grubblat på en 
folkvandring, som skall företagas i vår, och indelas i
6 kohorter, den första bestående af Seniorer el.
Snöpingar — med honom Sjelf och Brinckman i
spetsen! Stackars man! I Jul reser jag att
öfvervintra hos Frithiofs skald, och derifrån skicka dig
efterlängtade nyheter!

<table o>
<td>— — — — — — 
<td>— — — — — — 
</table>

Vill du veta, hvad jag nu gör, så svarar jag:
<i>blott mediterar och äter</i>. Hvad jag mäst tänker på
är att i sommar (vår — Mars) få fara till Wien och
sedan till Italien. Jag är af Löfvenhjelm bjuden
till förstnämnda stället och reser trol:n. Ack, om
jag hade dig då vid sidan, du älsklige vän! hvad
vi tillhopa skulle njuta, skratta och gråta. Det
är också skönt. Jag tror du efter en sådan färd
skulle bättre förstå mig än nu. Du skulle vara
<i>alltid</i> Läraren, jag den tacksamme lärjungen. Jag
tycker mig ömsom se dig med Virgilius eller
Cicero i handen, mellan Roms ruiner explicera
mig dessa gigantiska arbeten; ömsom bland
Posilipos och Tivolis blommor handleda mig i Linnés
systemer, ömsom deklamerande Tassos Stanzer,
alltid tvenne väsen med ett hjerta, en njutning. Ack,
om du icke vore gift, då kunde allt detta ske,
och ske så lätt. Men nu står din elaka hustru i
vägen och åtskiljer oss — med den giftiga
hustaflan och äktenskapsbalken!

Alltförlänge har jag glömt fråga dig hvad du
tycker om Almqvist? Har du läst Ferrando Bruno?
I mitt oförgripliga tycke är Bruno en försköning af
Byrons Manfred. Mig förefaller Almqvist som ett
gigantiskt snille, hvilket ännu icke kan styra sig
sjelft. Men hvilka idéer har han ej den mannen
med alla sina plattheter och scandaler!

Hvad säges om Geijer, som föreläser om den
»fria forskningens nytta»? Än Aftonbladets
frikännelse? Detta är andelig rabulism. — Dock gillar
jag mycket Aftonbladets artikel, som föreslår
Kyrkors eldning, helst som jag häromdagen frös ena
foten af mig i Guds eget hus!

Men det bör hafva en gräns — äfven att
uttråka en vän med ledsamma bref. Adiö, du hjertans
kära, älskade vän! Ingen kan mer hålla af dig
på jorden än

<tab><tab><tab><tab><tab>C. Adlersparre.

D. 22 nov. 1841.

R. S. Jag tänker i min artikel låta ett
originalstycke medfölja hvarje skald. Du får <i>Bäcken;</i>
Tegnér <i>Solsången;</i> Atterbom <i>Liljan;</i> Stagnelius
<i>Suckarnes Mystér</i>. Är du nöjd med mitt urval.
Kära Grafström hvarför har du på sednare tider
vändt dig ifrån parabolerna, inom hvilket gebit du
hittills står oöfverträffad. Eller kanske har du
glömt att du är fader till Liljan och Korset,
Fjäriln och Harpan, m. fi.?»

Så långt Albano Adlersparre.

Men en lång stund efter genomläsandet av hans
med sirlig piktur skrivna brev satt jag och
funderade, om jag verkligen sett Tegnér eller ej.
Skuggan verkade för stor. Han såg mäktig ut på
väggen. Han måste alltså ha gått nära mitt ljus.
Men hans profil verkade naturlig och riktig fast i
någon mån förstorad. Just nu kommer jag ihåg hur
min gamle vän, den verklige klassikern Erland
Lagerlöf, berättade om sin far, att han träffat
Tegnér en gång i Uppsala vid en universitetsfest
och sedermera beskrivit honom som en liten, något
fet, nervös herre, som gav fan i festtalarnas prat
och satt och rörde sig ideligen under resonemang
med sina grannar. Jag tycker att man ser
konstnärslynnet i det porträttet. Det där lynnet som har
svårt att anpassa sig efter former! Men han hade
samtidigt mycket av Gustavianismen kvar i sin
själ och kände begreppet <i>pompa sollennis</i> lika väl
som det skälmskt graciösa som tillhörde hans
barndoms tidevarv. Han var ett snille, en man om
vilken det sprutade och stänkte genialitet, Gud och
Pan, Apollo, Silenus och Satyrers ludna släkte
i en person. Och han var säkerligen samtidigt
en av de mest kultiverade, genombildade män av
sin tid.

Jag är inte vidare vidskeplig, »fastän det synes
så», men när jag går i stora sälen på Ränningehus
och stöter med Tegnérs käpp i mattan, tyckes mig
från den käppen utgå en kraft, som jag inte vill
vara utan. Jag kan inte låta bli käppen. En gång
kommer jag att stjäla den.

Nu går klockan på fyra och jag anar halvt en
ny dag. Jag ställer in böckerna på deras platser,
ordnar papperen på bordet och tar mitt ljus för
att genom en tjock gröt av gamla spöken söka mig
ned till mitt ide. Antagligen är det en säng, i
vilken några gamla fältherrar utandats sin sista
bierherzsuck — eller också har någon tagit livet
av sig där — några lustmord ha begåtts där —
en gammal käring, som satt inne med en del
familjehemligheter, kvävdes en natt ledigt och lätt
med en kudde. Troligen är det Ränningehus'
dödssäng jag fått som viloläger. Jag söker efter de
återstående luminaltabletterna i kappsäcken, men
de äro försvunna. Kan någon förklara det? Kan
Arwidius ha tagit dem av ren hjälpsamhet? De
äro faktiskt borta — och nu kommer jag ihåg,
att jag aldrig ägt några luminaltabletter. Jag har
vid Gud aldrig ägt något annat sömnmedel än
punsch, men sedan mer än en månad smakar jag
inte starkt. Jag är på god väg att infångas av
baron Trenck och få en tvångtröjas långa ärmar
knutna på min rygg. Men om min värd vill se
på motstånd, skall han få se det. Jag hör hans
andning, och den är så normal att jag känner äckel.
Men nu skall jag bedra er alla som vilja åt mig!
Jag skall ta fram ur min portmonnä den
guldnugget som jag en gång fick av Åke Sjögrer. Jag
skall ligga och vinda på den och somna på grund
av autosuggestion.

Jag vet att i rummet utanför fyra spöken sitta
och supa ur Lybecksborgmästarens kalk, men de
intressera mig inte. Det släpas som vanligt där
ute, tunga, mjuka ting dragas över golvet och jag
inbillar mig höra knotorna skallra på de döda
åsnorna som inte ha vett att lägga sig i sina gravar
och somna som jag själv snart skall somna. Jag
lägger mig alltså sedan jag släckt ljuset och stirrar
på den bleka glansdager som den börjande dagen
kastar på min guldklimp. Jag håller den först två
decimeter från ögonen — sen närmar jag min
nugget näsroten — så sakta, sakta. Jag vet ju att
människan vindar under sömnen. Och nu skall
jag — tre kronor i mitt svenska hjärta — vinda
som ingen hittills har vindat i hela den civiliserade
världen.

Nå Gud vare lovad och prisad Och Hans Heliga
Namn Också! Jag somnar, men tappar min nugget.
Den glider över min av grånad skäggstubb
betäckta kind och stannar kylande under min nacke.
Jag vaknar som om jag hade en kall ödla i
sängen, reser mig upp och talar till makterna. Jag
känner mig som en usel och eländig människa och
ber om frid, fromhet och sömn — framför allt
sömn.

Jag läser som man läser en av sin barndoms
böner:

<table o>
<td><poem>Rora caeli pietatem,
stilla vitae puritatem
in vallem miseriae!</poem>
</table>

Och så hugger jag min nugget och börjar vinda
igen. Jag minns inte om jag tappade den, ty jag
somnade och sov, sov. Men med drömmar, ur
vilka jag tyckte mig vakna ibland. Jag levde i
Florida och umgicks bara med piskormar som
simmade i ett gult vatten eller hängde ned från
lianerna. Men jag sov och vaknade först då chevalier
Arwidius stod vid min säng och försäkrade att det
var tid att stiga upp och leva. Men jag var trött.
ty jag hade hela natten levat i smärtornas dal, i
nödens dal, vallis miseriae. I samma ögonblick
Arwidius lämnar mig ensam åt mina toalettbestyr
börjar en röst sjunga i mitt högra öra — ingen
musik bara rytm: I dag skall du dö, i dag skall
du dö, i dag skall du dö — — —. Nå, så tig då för
satans blod! skrek jag. I dag skall du dö, i dag
skall du dö, i dag skall du dö — — —

Har du en stark cigarr? vrålade jag genom
väggen åt min värd. I dag skall du dö, i dag skall
du dö — sjöng det i mitt öra. Arwidius ansåg
inte — i dag skall du dö, i dag skall du dö —
att en stark cigarr var lämplig före frukosten.
Han såg på mig med sina exotiska pupiller och
sade: — Tag ett glas vatten!

Jag tog ett glas vatten och den djävulska sången
tystnade som om någon Director Musices hade
knackat av ett infernaliskt Stor-O.D. Jag blev frisk,
jag blev glad och ville bara ut i ängden och
konstatera dess geografi efter landhöjningen.

Det är ganska hemskt med den där sången i
örat: I dag skall du dö! Jag har hört den en
gång förut då jag under tre dygn före
studentexamen slog i mig det som då kallades
Antropologi och Filosofisk Propedevtik. Jag hade aldrig
läst på, emedan min lärare var rädd för min
allvarliga blick och icke vågade fråga mig i ämnet
— kanhända därför att han inte kunde något själv
av den sortens vetenskap. Men den morgon jag
lämnade min enkla lya för att erövra vita mössan,
sjöngo de där orden i mitt högra öra. Jag begrep
att jag hade läst för mycket och därtill för mycket
dumheter. Ty ingen av oss kan väl nu slå upp
någon av de där båda böckerna och hämta någon
näring för sin törstande ande — än mindre begripa
dem. Men läroverksstadgan krävde den tidén, att
man åtminstone skulle kunna böckerna utantill.

Jag undrar, om jag skall berätta för chevaliern
att jag såg Tegnér i natt. Men jag tror att jag
dröjer tills boken kommer ut. Han skulle bara le
sitt halvt satiriska och halvt satyriska löje åt en
idiot från Småland som plötsligt dimper ner på
Ränningehus och umgås med hans privatspöken.
För resten tror jag att han driver med mig och
att han fabricerar sina spöken själv. Å nej, min
goda broder! Jag har kommit hit för att vila och
inte alis för att syssla med såna där bleka kurrar som
bo i dina väggar och i dina källare. Du är utmärkt,
så länge du håller dig inom litteraturens råmärken,
men i fråga om spöken är du grön — där har du
mitt ord! Att försöka inbilla en gammal man att
det finns sådana är helt enkelt prov på en
fruktansvärd naivitet. Pius ett sätt att köra bort
hyggliga, boksynta grävare i ditt bibliotek.

Du skall aldrig få veta något om Tegnér eller
mitt första spöke. Förstår du då inte att mitt
nervsystem är ur gängorna?

Nå väl! Chevaliern och jag äta frukost och efter
den deltar jag med intresse i hans vidsynta
utveckling och förkovring av godset. Jag följer med
honom, då han talar med arbetarna. Jag går i
stall och ladugård och konverserar om rödbrokig
boskapsavel och korthorns dito och tjurar med en
lömsk satan i ögonen och med medveten vilja
att föröka nötkreaturens antal. Det är maskulinitet
— wenn ich bitten darf. Jag undrar om vi båda,
chevaliern och jag, då vi valsa in i en salong,
verka så intensivt på de dekolleterade ladies som
den där lömska fan med ring i näsan verkar på sitt
umgänge. Jag undrar det verkligen. Där dra vi
det kortaste strået.

Jag konstaterar till min glädje att chevaliern
ämnar göra Ränningehus till något vackert och
inte bara som slott. Han tycks förstå vad man
menar med mjölkspeglar och anteckningar över
varje bås kritiserar han. Och jag som trodde att
han bara kunde citera Dante och minnas några
grekiska verser från skoltiden!

Vi gå i stallet, där mitt och Anderssons
stallspöke huserar och studera araber, percherons,
belgiska fålar, yorkshires, oldenburgare och engelska
fullblod. Fruktansvärda ardennerhingstar frusta i
sina spiltor och ädla krubbitare (av svensk ras)
decimera sina spiltor med oplomberade tandrader.
Chevalier Arwidius känner dem alla och de lystra
till hans djurvänliga tilltal.

Jag frågar hästskötaren om spöket. Jag tycker
mig märka att chevaliern blinkar åt mannen, men
jag ar inte säker på det. — Jo — han syntes här
i går. Johanna som mockar såg honom alldeles
säkert. Det lär betyda resa!

Aha, tänkte jag i mitt enkelt konstruerade
sinne. Det är väl klokast att jag ger mig i väg
härifrån så snart som möjligt. — Min herre frågade
jag hästskötaren, betyder det att gästen eller
värden skall resa?

— Det blir en annan femma, svarade
hästskötaren.

Ett orakelsvar värdigt Delphis klokaste prästinna.

Chevaliera och jag kvitterade stallet och gingo
ut i parken. Vi besökte den plats, där han och
hans fru om sommaren begåva sina gäster med
vin och till och med mera alkoholiska drycker.
Den platsen var vacker. Den ligger i en lund av
gamla trän och det såg ut som om vänskapens
och gästfrihetens genier skulle ha sitt speciella
tillhåll där. Men nu var där kallt, inga varma
vindar blåste, luften hängde snötyngd på lindarnas
kronor — men jag tänkte: Dit kommer jag en
gång objuden, som en ilsken örn eller en
vingskjuten svan skall jag dala ner där i närheten
av den källare, där Arwidius ämnar församla
pratvatten åt törstiga och pratsjuka gäster.

Jag tror att Ränningehus kan vara bra på
somrarna. Detta att fylla parkens gångar med ljusa
klänningar med innehåll i, ljusklädda eller lugna
svarta kavaljerer som tala ädla och höviska ord
med damer som svälla av hälsa och glädje, herrar
som veta vettets makt och begagna sig därav,
flickor som blicka förnämt och icke fräckt, pojkar
som njuta av umgänget med kloka och goda
mödrar, barn som stoja under Ebba Brahes dotters
storbladiga lindar — av allt detta kan bli något
rätt bra och väl värt att man det anammar. I
dessa alléer kan man säga goda ord till varandra
och dryfta seklers hemligheter. Det behövs bara att
ta en gammal lind i famn och luta sitt öra till
stammen. Den som kan den konsten och förmår
avlyssna dryadens sång under barken och märker
spåren efter den gamle Pans vilda sparkar på
barken — han kan säga till sig själv: Jag lever, jag
är med — evoë — jag andas liv och jag talar
liv. Jag sväller som en vårbjörk och jag vet att
jag icke kan dö.

Så där halvt extatiskt gick jag och kände i
parken. Inte fanns där någon vit fru, inte fanns
gubben med säcken. Men lindarnas årsskott stodo
röda mot luften och verkade klaviatur, strängar för
vinterns vindar att spela på. Men de gamla svarta
grenarna verkade klor av underliga, förhistoriska
djur, fantastiska, förvridna, vanvettigt riktade uppåt
mot något som alltid skall förbli en hemlighet.
Och de svarta knölarna på lindarna, minnen efter
något slags trädgårdsmästeri, stodo, särskilt i
närheten av dammen, för mig som en rent konstnärlig
upplevelse. Men jag har visst skrivit om lindarna
förut i den bär boken — som har blivit en bok
utan att jag visste om det, utan min förskyllan
eller värdighet.

Medan jag går och tänker dessa tankar, som
inta ta någon tid, ty de födas blixtsnabbt och dö
lika fort — går Arwidius och smider ränker.
Kanske han tänker detsamma som jag — men det
förefaller mig som om han skulle planera något
för Ränningehus' framtid. Han går och tänker på
en linje, en mur, en terrass och undrar om den kan
bli skön. Jag har alltid tänkt: Bygg inifrån, ur
hemmet — sedan faller dig allt detta till. Man
väntar bara tills idén blir mogen och bygger då.

Det är ju inte så bråttom, käre Arwidius! Bygg
ditt hus, ordna dina rum och låt det andra komma
av sig självt. Fråga ingen människa om råd, ty
ett beslut, en tanke, en plan vaknar alltid under
tiden hos dig. Tänk aldrig på hur det skall se ut
utifrån. Gör ett varmt, gott, konstnärligt hem åt
dig och de dina och du skall få se att environerna
spricka ut som blommor av sig själva. Detta är vid
Gud det enda sättet att bygga ett hem.
Terrasserna växa ut av sig själva, du ser vad som
behövs, parken ordnar sig — men tänk aldrig på
hur det skall ta sig ut! Utifrån!

Om jag skulle just nu berätta för Arwidius mitt
möte med Tegnér i natt! Men det är kanske klokast
att tiga. För resten var det intet möte. Det var bara
jag som såg honom som en skugga på väggen
och hörde hans steg och han svarade inte på mitt
högljudda rop: Tegnér! vilket jag kanske inte
upphävde, ty luminaltabletterna från i går bråka
än med min ande och jag är otillräknelig. Jag har
haft en enkel vision. Jag är ju frisk för övrigt och
vill inte blanda in andra i mina
privatangelägenheter.

Här finnas många ekar, antagligen planterade
under Stenbocks tid. Men några aspar stå här
också — just de, som Andersson skulle hugga
omkull, tillhållen för en massa läderlappar. Asparna
äro dödsdömda och skola ramla i kväll. Arwidius
har alltid en massa saker, vare sig det nu gäller
aspar eller läderlappar, ugglor eller ormar. Det
måste vara rikligt av allt. Jag är redan rätt van
vid hans fantasi, ty jag tycker att den är
konstnärlig. Han skär till i växten- och jag tror oftast
att han själv tror på sina överdrifter. Och då är
ju fantasin ali right. Spöken har jag fått i mig,
det medger jag, och de av honom själv upplevda
äro på långt när icke så våldsamma till numerären.
Han har egentligen bara upplevat två, barnet, som
hans pojke lekte med, och handen, som släckte
ljuset. Mina spöken ha uppträtt massvis, men äro
inga riktiga spöken, bara foster av min sömnlöshet
och den nervositet som följer sådana åkommor.

Plötsligt får chevaliern telefonbud. Han ilar till
helvetesmaskinen. Då jag kommer in i hans rum
förklarar han att han måste resa in till
Stockholm i morgon. Men jag behöver därför inte resa.
Jag kan stanna och vila ut hur länge jag vill.
Naturligtvis vill jag vila ut och naturligtvis har
jag tid att göra det. Men mitt specialspöke och
sedermera Tegnér kunna yngla av sig. Jag är vid
Gud inte rädd för något, men dessa skuggor utan
kroppar som behaga uppenbara sig för mig —
dem vill jag inte vara ensam om. Vore jag en
riktig karl, skulle jag naturligtvis stanna, men nu
<i>vill</i> jag det icke. I Ränningehus är kallt som
i graven, ty chevalier Arwidius har ännu inte fått
centraluppvärmningen i ordning. I Ränningehus är
mörkt som i en folkskollärares hjärna — han har
inte fått elektriciteten färdig. Där är kallt och
mörkt. Jag visar mina dubbla kalsonger. Jag tar
fram mina dubbla glasögon som jag måste
placera på min småländska näsa för att kunna läsa
vid hans utskottsstearinljus. Jag har snuva på grund
av kylan och gråa starren på grund av brist på
illumination.

Arwidius bleknar. Han är en utomordentlig värd,
men han hade trott att jag skulle kunna hålla mig
varm endast genom intresset för hans nybyggnader
och terrasseringar, hans stall och hans lagård.
Hade jag bara fått ligga bredvid en ko, hade jag
nog kunnat hålla värmen uppe, men på
Ränningehus blev jag placerad i ett rum där det icke varit
eldat sedan Carl IX och där jag dessutom tvungits
brottas med gamla fältherrar och deras döda fruar.
Jag har nämligen icke velat gå in i detaljer om
mina hemska nätter i denna av Gud förbannade
säng. Han påstår att han med ali säkerhet skall
införa elektriskt ljus i slottet. Jag tror det, men
min tid medgav mig icke att invänta denna
underbara händelse. Hans ljus voro de billigaste jag
under kristiden sett i enklare kryddbodars fönster.
Jag har efter denna pärs måst öka mina glasögon
med två nummer och dessutom måst skaffa nya
guldbågar, emedan de gamla rostade på
Ränningehus. Jag klagar icke. Jag fick harsoppa — av
en hare som jag själv hade skjutit och välvilligt
donerat till slottets skafferi. Jag medger att där
fanns annan mat också. Men mul- och klövsjukan
grasserade under min vistelse på Ränningehus
hemskare än någon utomstående kan ana. Vi åto
biffstek och lever till varje mål. De återstående av
kreatursbesättningen lära ha återhämtat sig.

Jag anmärker icke detta som någon slags
förebråelse, utan bara som ett enkelt konstaterande
av faktum.

Käre chevalier Arwidius! Du kan förstå att även
en hyddans son kan ilskna till. Maten bryr jag
mig icke så mycket om som spökena. För resten
påstå mina läkare just nu att sömnlöshet av mitt
speciella slag alltid åtföljes av hallucinationer,
särskilt då patienten icke förtär starka drycker.
Hade jag i tid blivit underkunnig om detta faktum,
hade jag naturligtvis druckit av ditt goda vin —
av rent hygieniska skäl.

Låt nu denna lilla obehagliga parentes vara oss
emellan. Jag stannar inte kvar, ty då fryser jag
ihjäl och jag har familj — till och med vuxna
barn. Vart skulle det ta vägen med dem om jag
en morgon av någon intresserad tjänsteande
hittades som en isklump i en säng, där biskop Anund
en gång i tiden bredde ut sin feta lekamen. Men
på hans tid var där eldat, ty urskog täckte hela
Fogdön. Det är inte ditt fel att icke urskog täcker
den nu.

Vi resa alltså i morgon. Jag kom hitut för att
vila. Mina läkare hade enstämmigt förklarat: drar
han ett streck eller skriver han en rad under två
månader, dör han knall och fall. Men det är inte så
lätt att ta livet ur en smålänning, särskilt om
han har akademisk bildning.

När jag kom ut till dig, kom jag med avsikt
att vara lat, men ditt bokförstånd, gemensamma
lärda dater, ditt bibliotek, skött som ett sådant
skall skötas och studerat, känt och älskat av ägaren,
tvang mig att arbeta. Och jag arbetade vid
djävulen, mera än du såg, du som gick och skötte
din gård.

Allt detta talade jag till chevalier Arwidius och
han fann det även klokast att vi tillsammans reste
från Ränningehus.

Antag att jag hade stannat kvar! Jag hade inom
kort korrumperat betjäningen, kört ut din boskap
på Mälarens glanskis, avslöjat Tybecks och dina
spöken och gjort Ränningehus till en vanlig
lantgård med enkla pretentioner utan tradition och
förpliktelser att göra något verkligt förnämt av det.

Vi kommo överens att resa till Stockholm. Vi
åto våra mål och talade om höga och djupa ting.
Chevaliern blev trött och gick till sängs. Hans
säng har en gång ägts av Birger Jarl. Jarlen har
en natt ristat några runor på sängkanten, bara
några enkla siffror, men enligt Montelius kan man
bland siffrorna urskilja Jarlens kända
namnteckning. Hans fru var helt naturligt analfabet. Det
fanns inga folkskollärare i landet på den tiden —
Åtminstone inga som blevo ministrar.
</chapter>
<chapter name="[11]">

Detta är alltså min sista natt på Ränningehus.
Jag går upp i stora salen och ordnar mina
anteckningar. Jag har skrivit rätt mycket här ute
och har trivts, därför att jag har fått vara i
fred. Chevaliern är en ensittare, en bokmal, en
samlare av dokument. Jag skulle en gång gärna gå
igenom hans brevsamling, men mitt liv skulle
kanske inte räcka till för det arbetet. Emellertid har
jag här ute trots läkarnas förbud arbetat och ett
av resultaten av mitt arbete är den här boken
som ni, min nådiga, just nu håller på att slutläsa,
och med vilkens sista sidor jag nu håller på att
brottas. Jag skulle vilja göra något vackert på
slutet — som ett utropstecken eller en prick över
ett i.

I kväll är det tyst i slottet. Arwidius sover,
men jag som inte kan sova, vakar. Framför mig på
bordet har jag utom mina papper ett ljus med en
skärm på och skärmen begränsar en ljuscirkel på
det gamla vackra mahognybordet. Jag har många
papper att ordna, små lappar, stora lappar, alla
fulla med anteckningar. Jag är hemskt nervös,
jag vet att jag brottas med Gud och med mig själv.
Jag vet inte, vad jag skall göra med alla de här
lapparna. Kan det bli en bok av dem? möjligen!

Eller äro de bara rent litterära anteckningar, som
jag kan ha nytta av under mitt arbete i Strix?

Nu kommer den där hemska sången igen i mitt
högra öra: I natt skall du dö, i natt skall du dö,
i natt skall du dö! Jag vet ju att detta är bara
ett uttryck av min nervositet. Men sången låter
så allvarlig i kväll: I natt skall du dö, i natt skall
du dö, i natt skall du dö, det är som ett malande
i en kvarn med en enda långt utdragen ton. Å Gud
hjälp mig! Jag faller till föga och ber min
barndoms böner, men hela tiden låter det: I natt
skall du dö, i natt skall du dö.

Jag kom att tänka på Verner von Heidenstams
idé, då vi firade hans bröllop på Blå jungfrun. Han
föreslog att vi alla kamrater skulle låta begrava oss
på Blå jungfrun, låta borra en tunnel med en
halv meters diameter rakt ner i berget, låta gjuta
in oss i cementcylindrar, som just passade in i
den djupa tunneln och låta oss släppas ner
allteftersom vi dogo. Sen skulle vi sätta ett stort och
av staten erkänt sigill ovanpå vår gemensamma
grav. »Sen vore väl faen, om vi inte kunde få
vara i fred!»

Den idén var inte så dum av Verner och vi
gillade den alla. Men inga vackra tankar bli
någonsin utförda — och dessutom lever ju Verner än,
han som väl först av alla ville åka ned ingjuten
i sin cementcylinder. För resten leva ännu nästan
alla, som voro med då — ett utslag av livskraft.

Jag sitter alltså vid mitt bord, ordnar mina
papper och tänker mig samtidigt tillbaka till
bröllopet på Blå jungfrun. Men jag känner att jag
<img></img>
är sjuk, att jag är hemskt nervös — jag vill upp
till Hjalmar Lundbohm och byta om luft. Han har
räddat mig många gånger. Den där förbannade
luminalen lever kvar i kroppen än. Mina lungor
darra och mina axlar skaka. Jag tänker: Vore det
inte skönt att gjutas in i en cementcylinder och
åka ner ett par kilometer — ty så djupt skulle vi
göra hålet. Tusen röster skrika igen i mitt huvud,
jag känner en kyla som av is över ryggen, jag
sitter och fånar och skakar på min stackars arma
skalle och känner mig som en boren idiot — i
samtna ögonblick öppnas Heidenstams dörr som av
ett luftdrag och Heidenstams skugga passerar
förbi mig på väggen. Jag reser mig upp och skriker:
— Verner! Verner! men skuggan går lugnt förbi
mig på väggen. Jag hör hans fasta steg, som jag
känner igen. Han går sakta förbi och jag skriker
än en gång: Verner! men han försvinner i
skuggan borta vid dörren till hallen. Är han död?
tänker jag. Eller har jag så intensivt tänkt på
vår gemensamma begravning på Blå jungfrun, att
jag kunnat frammana hans skugga?

Min första tanke var att Verner dött och »gått
igen» som det heter. Men min andra tanke var att
jag nödvändigt måste byta om luft. Jag måste resa
till Lappland och andas in arktiska bakterier. Jag
tänker mig det rum som Hjalmar Lundbohm brukar
ge åt mig. Där är tystnad och frid och virvlande
norrsken, om jag vill gå ut på trappan. En skog
som är modellerad av snö — du ser inte en gren,
en kvist, och knarrning under skidorna eller
förnäm vila i en ormande rissla.

Vem skall jag få se nästa gång? Kanske mig
själv.

Det stora rummet blir så öde och hemskt och
jag går bort till ett fönster och öppnar det. Sen
minns jag knappt mera, å jo litet!
</chapter>
<chapter name="[12]">

De gamla asparna, där tusentals läderlappar
bodde, hade Andersson fällt i dag. Läderlapparna,
som redan berett sig för vintersömnen och hängt
upp sig i klorna med huvudet nedåt, vaknade, när
träden föllo. De på hösten befruktade honorna,
som redan sovit i veckor, vaknade ur sin ljuva
tillfredsställelse och hanarna sökte sig ut ur asparnas
kvisthål eller där det fanns någon utgång.
Honorna, svårväckta ur sina kärleksdrömmar, släpade
sig ut efter sina män, skakade på vingarna,
vaknade till liv — ty det gällde liv, både deras egna
och livsfruktens. Marken blev svart av läderlappar
som överlade om det som borde göras. Men alla
voro frusna, det var sex grader kallt och vingarna
voro stela. De krälade ihop i en hög och värmde
varandra. Och när livet självt fick hand om dem
och alla kunde röra sina frusna fingrar, lyfte de
och flögo. De voro som en bisvärm. De började
flyga i samma ögonblick som jag öppnade fönstret
och de flögo in i salen.

Tänk dig, min läsare, en million läderlappar som
flyga in i ditt rum. De slogo ned på mitt ansikte,
på mina kläder, på allt som var belyst eller ljust.
Den stora salen blev full av läderlappar och med
varje sekund blevo de flera. Jag försökte värja

<img></img>
mig med händerna. Jag borde ju ha släckt ljuset,
men jag kom inte att tänka på den enkla åtgärden.
Jag stod där mitt i rummet anfallen av otaliga
läderlappar som ville åt mitt ansikte, mina händer,
mitt skjortbröst. Då blev jag nära vansinnet. Jag
var det förut, men denna fruktansvärda situation,
som jag, en hypernervös människa, måste uppleva,
blev något för stark för mig. Jag grep som i
vansinne den vackra huggvärjan, som hade stått ett
dygn vid mitt bord, och jag började slå omkring
mig som en galning. Rummet var svart av
läderlappar och ju mera jag slog och mördade, desto
flera tycktes komma in genom fönstret. Jag
fattades av ett rent vansinnigt raseri. Jag ryckte loss
en kakelugnslucka av respektabla dimensioner och
slog in i den alltmer tjocknande luften. Men
läderlapparna blevo allt flera. Slutligen kunde jag inte
slå mera, jag rörde bara omkring i den oräkneliga
hopen. Luften blev allt tjockare av läderlappar.
Jag fick munnen full av dem. De kröpo in i
mina näsborrar. Jag trodde att jag skrek, men
kanhända skrek jag inte. Jag tog upp värjan från
golvet igen och slog, slog omkring mig rakt in
i ett mörker av läderlappar. Jag är vansinnig och
jag skall slåss tills jag dör. Finns det så många
läderlappar i världen? Jag slår omkring mig med
värjan, mördar, hatar — och under tiden komma
millioner nya läderlappar in genom fönstret och
flyga rakt på mig. Jag slåss och blir trött. Gud,
låt mig dö! tänker jag. Jag vill bara köra ut de
här läderlapparna först. Vid närmare eftertanke
hade det ju varit en enkel sak att stänga fönstret
och hålla sig lugn. Men en nervös man tänker inte
så långt. Jag bara slår med värjan, slår, men
jag känner inte om jag dödar några läderlappar,
ty värjan är för tung.

—	Hör du, vad skall du med den där gamla
värjan att göra? frågar chevalier Arwidius. Om en
halvtimme går bilen till Strängnäs.

—	Har du inte sett sån mängd av läderlappar
här har varit?

—	Jo då, men klä på dig så fort som möjligt!

—	Menar du verkligen att här inte har varit
några läderlappar?

—	Jo visst, men det viktigaste för dig är att
klä på dig.

—	Om du visste vad jag har slagits!

—	Ja två ljuskronor och en gammal spegel!

Där stannade mitt hjärta. Jag reser direkt
härifrån till Kiruna. Jag vill ha snö och kyla.

—	Har jag verkligen slagit sönder två ljuskronor
och en spegel?

—	Nej, men låt nu din nervositet bli en bok!

Den blev det.
<table o>
<td>FINIS.
</table>
</chapter>

