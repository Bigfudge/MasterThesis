Stanleys Expedition

till

Emin Paschas undsättning

AF

A. J. WAUTERS

REDAKTÖR FÖR KONGOSTATERNAS OFFICIELA TIDSKRIFT

BEMYNDIGAD ÖFVERSÄTTNING AF O. H. DUMRATH

Med 34 illustrationer samt en karta

STOCKHOLM
HUGO GEBERS FÖRLAG

Pris 3: 50.

STANLEYS EXPEDITION

TILL

EMIN PASCHAS UNDSÄTTNING

AF

A. J. WAUTERS

REDAKTÖR FÖR KONGOSTATERNAS OFFICIELA TIDSKRIFT

BEMYNDIGAD ÖFVERSÄTTNING AF O. H. DUMRATH
<img></img>
Med 34 illustrationer samt en karta.

STOCKHOLM
HUGO GEBERS FÖRLAG
ANDRA TUSENDET.

STOCKHOLM, GERNANDTS BOKTRYCKERI-AKTIEBOLAG, 1890.

Till

Doktor Wilhelm Junker

Det är edra uppmaningar som kallat Staley
att tåga ut till Emins undsättning.

Edert initiativ hafva Sudans sista försvarare
att tacka för sin befrielse.

Tillåt mig för den skull, kära vän, att sätta
edert namn framför den första skildringen af
denna minnesvärda expedition på samma gång
jag uttrycker min beundran för edra vigtiga upptäckter
och edra vetenskapliga forskningar.

G. K. Wauters.

<chapter name="INLEDNING.">
<h1>INLEDNING.</h1>

Under loppet af februari månad år 1883
befann sig doktor Junker i hjertat af Afrika på
stränderna af Uelle-Makua i Ali-Kobos seriba i en trakt,
dit före honom aldrig en europé framträngt.

Sedan tre år befann sig den outtröttlige
forskaren i Afrika, genomvandrande från norr till
söder, från öster till vester de af Uelle vattnade
nejderna, för att söka finna en afgörande lösning af
det vigtiga geografiska problem, som tretton år förut
hans vän, doktor Schweinfurth, uppstält, nemligen
att utforska, om Uelle förenade sig med Chari och
följaktligen med sjön Tsad eller om den utföll i
Congo.

Ännu några veckors ihärdiga och modiga
forskningar vester ut och den resande skulle nå målet, se
sig belönad för sina långa ansträngningar. Han
befann sig på knappast några få dagsmarschers

afstånd från Congo. I sin ifver skulle han just drifva
sina upptäckter ännu längre, då bref från Lupton
bey med de ledsammaste underrättelser hejdade
hans vidare undersökningar.

Han hade redan en tid vetat, att landet
omkring Khartum oroades af de revolutionära
stämplingar, hvilka förehades af en uppviglare, som
utgaf sig för <i>mâhdi</i>, d. v. s. för en med en
öfvernaturlig mission utrustad frälsare. Han visste äfven,
att den mägtiga denkastammen gripit till vapen och
hotade militärposterna och seribas i Bahr-el-Ghazâl.
Lupton bey, som för Egyptens räkning styrde denna
provins, lät honom veta, att den väg, som från
Niamniam-länderna ledde till landningsplatsen Rek vid Bahr
el-Ghazâl, blifvit helt och hållet afspärrad af de
upproriska och att mahdisterna gjorde oroande
framsteg, hvarför han ifrigt bad honom att söka
återuppnå Egypten.

De nya bref, hvilka Junker fann vid sin
station Semio i Niam-niam-länderna, äfvensom de,
hvilka han erhöll några veckor efter sin ankomst dit,
voro långt ifrån att framställa situationen i en
ljusare dagar, utan visade honom tvärt om, att
horisonten mulnade alltmera; denkas rundt omkring
Mechra-er-Rêk och mahdisterna omkring Khartum
vunno alltjemt mera terräng; kort sagdt, vägen åt
norr blef allt mera otillgänglig. För sin personliga
del fann Junker nu, att han i södern måste afvakta
de båda upprorens undertryckande, innan han,
såsom han hade för afsigt, kunde återkomma till
Egypten på Nilen och återvända till Europa.

Redan vid denna aflägsna tidpunkt hade han
liksom en obestämd förkänsla af de svåra dagar,
hvilka skulle komma.

»Alla mina förhoppningar», skref han i sin
dagbok den 1 augusti 1883, »att redan detta år få
återse mitt fosterland fly sin kos. Tack vare mina
täta förbindelser med Lupton har jag erhållit
underrättelser om händelserna i Bahr-el-Ghazâl. Vi
hafva våra blickar fästa på norden, hvarifrån vi
med största ängslan vänta hjelp. Ångfartyget från
Khartum låter vänta på sig. De senaste
underrättelserna från Lupton äro oroande; Hassan-Mussa
har blifvit dödad, och åter hafva sextio gevär fallit
i de upproriskas händer. Vägen till Mechra-er-Rêk
har på nytt blifvit stängd; 900 man soldater skola
söka öppna den.

Mina farhågor med hänsyn till befolkningen vid
Rohl-floden och stationen Rumbêk hafva besannats, ty
Lupton skrifver till mig: 'Rumbêk är förstördt,
endast sex soldater hafva lyckats undkomma.' Han
tillkännagifver äfven, att ett trettiotal dongolaner rymt
och under några fakirers befäl öfvergått till
mâhdin.

Om de olyckliga händelser, hvilka jag fruktar,
verkligen till slut skulle inträffa; om araberna från
norr skulle intaga Bahr-el-Ghazâl, skola vi icke
hafva någon annan utväg än att draga oss tillbaka
åt södern. Måtte undsättning omsider anlända från
Khartum!»

Fåfänga förhoppningar! Ingen undsättning skulle
mera komma från norden. Hvarken Mechra eller
Lado skulle mera få se ångfartygen från Khartum.
Vägen till norden var oåterkalleligen stängd.
Ställningen i Sudan var vida allvarsammare än doktor
Junker på sin aflägsna station i Niam-niam-länderna
kunde förmoda.

I Kordofan och Bahr-el-Ghazâl reste sig
arab- och negerstammar fortfarande och förenade sig
med de upproriska. Sennar och El-Obeid hotades.
De egyptiska trupperna i Dar Fur, hvilka
kommenderades af Slatin bey, liksom äfven de
trupper, som anfördes af Lupton och Emin, voro absolut
afskurna från det öfriga Sudan. Mâhdin, hvars
anseende och djerfhet voro i ständigt stigande,
förfogade öfver en armé af mer än hundratusen man.
Regeringens trupper hade redan lidit blodiga
nederlag och voro gripna af skräck. Allvarsamma
tecken till uppror visade sig i deras led.
Generalguvernören öfver Sudan, Abd-el-Kader pascha, var på
väg att öfvermannas. Numera begärde han icke
längre blott några bataljoner från Kairo för att
möta den storm, som rytande förstorades, utan
fordrade enträget och högljudt en hel armé.
Ställningen var icke allenast blottstäld, den var
förtviflad.

Den var det till den grad, att den engelska
regeringen, i det hon lemnade sin alltför länge
bevarade tillbakadragna hållning, ändtligen beslöt sig
för att ingripa i stället för den vanmäktige
khediven och värfva tiotusen man, hvilka i ilmarscher
afgingo från Suakin för att återupprätta ordningen
i det upproriska Kordofan. De gingo till döden!

Och under tiden väntade man i Lado, Mechra,
Semio med blickarne rigtade mot Khartum
alltjemt på undsättning. Fåfänga förhoppningar! Det
sudanska sorgespelet hade börjat.

Dess skiftande, blodiga och vilda uppträden
skulle nu utveckla sig på en teater, hvars ofantliga
skådebana sträckte sig från Röda hafvet till
Victoriasjöns och från Abessiniens gräns till Dar Furs
aflägsna råmärken. Mot den triumferande mâhdin
och hans bistre underbefälhafvare Osman Digna
skulle efter hvarandra uppträda Hicks pascha, Baker
pascha, general Graham och amiral Hewett, derpå
Gordon, hjelten utan fruktan och tadel, och till sist åter en
engelsk armé under befäl af Storbritanniens förnämste
general, lord Wolseley, segraren vid Tel-el-Kebir.

Under tre år stod långs Nilen en rad
fruktansvärda strider, glänsande, blodiga, men gagnlösa
sammandrabbningar, hvilkas slutliga följder voro
förkrossande så väl för civilisationen som för
Englands anseende.

Då sorgespelet var slut, Gordon dödad, Sudan
öfvergifvet och utan hjelp hemfallet åt
muselmanerna och slafjägarne, återstod i hela denna
vidsträckta region, på hvilken civilisationen några år
förut grundade så stora förhoppningar, icke längre
någon, som kunde förkunna Europas vilja.
Khamsîn, som på en fanatisk äfventyrares maning höjt
sig ur öknen, hade sopat bort allt. Den region,
der Nilen har sina källor, hade åter sjunkit i natten.

Så trodde man länge, till dess en dag, bortifrån
den blodtörstige tyrannens i Uganda rike, från
södra stranden af Victoriasjön, nära den kristna
missionen M'salala plötsligen Junkers upprop hördes.

Han var räddad! . . . Och han tillkännagaf, att
Emin i spetsen för sina soldater, som förblifvit
honom trogna, ännu alltjemt höll sig i Wadelai och
att hos honom befann sig, likaledes räddad, den
italienske forskaren Casati. Dessa tre hade i
förening lyckats stå upprätt och bevara sin frihet midt
ibland förödelsen och det egyptiska Sudans ruiner.

»Om de otroliga händelser, hvilka jag fruktar»,
skref doktor Junker i augusti 1883, »slutligen skulle
inträffa, skall det icke återstå någon annan utväg
för oss än vägen åt söder.»

Efter två och ett halft års väntan, under
strider och försakelser hade denne forskare beslutit
att anträda återtåget åt södern för att för
Egypten och Europa förkunna, att hans olycksbroder ännu
funnos i lifvet, och omtala den kritiska belägenhet,
i hvilken det förlorade Sudans sista försvarare
befunno sig.

Efter ytterligare ett år af ansträngningar och
faror lyckades han uppnå Zanzibar. Europa
bevektes af hans röst, och utan dröjsmål, denna gång,
utan beräkning och utan tvekan grep England
genast verket an med att organisera
undsättningsexpeditionen. Frågan gälde endast, öfver huru stor
styrka den borde förfoga för att genomtränga den
krets af hinder, som instängde Emin i hans
provins.

Hvilken väg borde väljas för att hastigast och
säkrast uppnå Wadelai? Mahdins segerrika horder
spärrade den norra vägen; den krigiska
massaistammen och Ugandas krigare vaktade den östra
och den södra vägen; i vester sträckte sig okända
regioner.

Hvilken skulle slutligen våga åtaga sig
uppdraget att i ilmarscher öfver berg och dalar, genom
ödemarker, urskogar, träsk och vilda stammar,
under eqvatorns oblidkeliga sol föra en talrik trupp
in i hjertat af den hemlighetsfulla kontinenten, och
derunder ständigt vara beredd till strid, vare sig
mot naturen eller menniskor, samt på en oändlig
väg släpa med sig ett dubbelt förråd af lifsmedel,
ammunition och förnödenheter?

Då återsåg mellersta Afrika för femte gången
den hjeltemodige man, som en gång funnit och
räddat Livingstone. Han valde Congovägen, som
han sjelf några år förut öppnat för Europas
företag, medan mâhdin för dem stängde Nilvägen.

Lyckligare än Wolseley, som nådde sitt mål
endast för att bevittna Khartums fall och
blodbadet på dess försvarare, har nu Stanley efter tre års
ansträngningar segerrikt återfört Emin, Casati och
deras trogna soldater till Zanzibar.

Det är berättelsen om denna för alla tider
minnesvärda undsättningsexpedition, äfvensom
redogörelsen för de dramatiska tilldragelser, hvilka
föranledt den, och de betydelsefulla geografiska
upptäckter den medfört, som följande sidor sammanfatta.

</chapter>
<chapter name="KAP. I. Berättelsen om det egyptiska Sudans eröfring.">

<h1>KAP. I.</h1>

<h2>Berättelsen om det egyptiska Sudans eröfring.</h2>

Mehemed-Alis planer. — Khartum. — Spekes, Grants och
Samuel Bakers möte i Gondokoro. — De första utforskarne
af öfre Nilen. — Ismaila och Baker paschas expedition mot
Fatikos slafhandlare. — Utforskandet af Bahr-el-Ghazâl och.
upptäckten af Uelle genom doktor Schweinfurth. —
Bahr-el-Ghazâls seribas: elfenbenshandeln och menniskojagten. —
Gordon paschas styrelse. — Européerna vid konungens; af
Uganda hof. — Gessi pascha på Albertsjön. — Eröfringen
af Dar Fur, Chekka och Dar Fertit. — Suleiman Zebers
uppror. — Det egyptiska Sudan. — Ismail paschas afsättning
och Gordons återkallande. — Reuf pascha i Khartum.

Vid den tidpunkt, då de första händelser,
hvilkas följder denna bok skall omtala, inträffade, gaf
dåvarande franske vicekonsuln i Khartum, Louis
Vossion, följande beskrifning på denna stad:

»På venstra stranden af blå Nilen, just vid dess
sammanflöde med hvita Nilen, reser sig Khartum, det
egyptiska Sudans hufvudstad.

Den resande, som för första gången kommer till
Khartum, erfar en verklig öfverraskning. Sedan han
passerat den punkt, der de båda Nilarmarne
sammanflöda, kallad Ras-el-Khartum, en lågland uppsvämmad
udde, som täckes af tjockt gräs, ur hvilket här och der
några palmgrupper uppskjuta, färdas båten in i blå
Nilen för fulla segel och efter några minuters segling
visar sig under skriket från de nubiske sjömännen,
hvilka äro glada att se sig vid resans mål, plötsligt
staden med sina palmer, sina små hus, uppradade på
stranden och sina hvita moskéer, hvilkas spetsiga minaret
skarpt afteckna sig mot den blå himmelen. Stora
<i>nuggers</i>, lastade med durra, trä och arabiskt gummi,
ligga förtöjda bredvid hvarandra vid stranden på en
sträcka af mer än en kilometers längd. De stenhus,
hvilka tillhöra Veronas katolska mission och Marquets
faktori, resa sina regelbundna byggnader bredvid af
Nilgytja uppförda hyddor.

Då man stiger i land midt ibland de nyfikna
negrer, hvilka trängas för att få på nära håll skåda
främlingen, ökas den resandes förvåning vid hvarje
steg. Khartum erbjuder nemligen en fullständig
profkarta på alla de olika sudanska negerstammarnes
typer. Der träffar man om hvarandra denkas, chilluks
från Hvita Nilen, baris från Gondokoro, folk från
Unyoro, niam-niam från Makraka, sultan Gambaris
monbuttus, nuers, diurs, bongos, fertits från
Bahr-el-Ghâzal, gallas, abessinier, negrer från Djebel-Nuba,
från Dongola, från Dar Fur och från Kordofan. Lägg
härtill araber från åtskilliga till hälften oberoende
stammar, bischaris, hadenduas, chukris, kababischer,
bagharas, judar, syrier och greker, och man kan
förstå, hvilken sällsam anblick, måhända den enda i sitt
slag i verlden, en dylik hopgyttring af racer, som
hvar och en bevarar något af sina traditioner och sina
vanor, skall förete.

Intrycket är så, mycket lifligare som man
befinner sig på den civiliserade verldens mest framskjutna
post, vid sjelfva porten till detta hemlighetsfulla Afrika,
som ännu i sitt sköte döljer så många hemligheter.»

Då Mehemed Ali år 1838 reste i Sudan, var
Khartum endast en simpel fiskarby, men den berömde
vicekonungen, som genast insåg vigten af dess
geografiska läge, beslöt att derstädes anlägga en stad,
bestämd att blifva hufvudstad i den nya
eqvatorialprovins, som han tänkte eröfra.

Hvar och en af Mehemed Alis efterträdare lade
sin sten till byggnaden och förstorade rundt omkring
och inåt landet kring den nya staden det område,
som köpmän från Egypten och till och med från
Europa genast började tillgodogöra sig.

Om Khartum med hänsyn till sin befolkning
tillväxte ganska hastigt, utvecklade staden sig likväl
med hänsyn till sina byggnader endast långsamt. Sir
Samuel Baker, som kom dit för första gången i juni
1862, förklarade vid denna tid, att man icke kunde
föreställa sig ett eländigare, smutsigare och
ohelsosammare tillhåll. Staden var uppförd af soltorkadt
tegel på en lågland slät mark, som stundom helt och
hållet öfversvämmades af Nilen, då denna steg. Fastän
en befolkning af 30,000 menniskor var hopträngd på
ett litet utrymme, funnos inga afloppstrummor eller
andra renlighets- och sundhetsanstalter. Gatorna voro
öfverfylda af orenlighet af alla slag, lik af djur, som
lemnats, der de stupat, bildade allestädes pest- och
förruttnelsehärdar. Hela anblicken vittnade om uselhet.

I administrativt hänseende var det ännu sämre
bestäldt. Sudan hade till generalguvernör Musa pascha,
hvars ömkliga styrelse ruinerade landet. Från den
högste till den lägste af hans tjenstemän voro
oredlighet och bedrägeri allmän regel; hvar och en stal i
förhållande till sin grad. Den afskyvärda
menniskohandeln var för Khartums befolkning hufvudsaken,
och Baker och Schweinfurth, hvilka haft tillfälle att
vid upprepade tillfällen studera den på sjelfva
skådeplatsen för dess elände, hafva gjort oss fullständigt
förtrogna med alla detta ämnes rysligheter.

Den ädla åtrån att uppnå Nilens källor förde
Baker till de trakter, hvilka utbreda sig söder om
Khartum och då för tiden voro så godt som okända.
Åtföljd af sin modiga hustru ankom han den 2 februari
1863 till Gondokoro, en samling usla hyddor,
uppförda af torf och under två månader af året bebodda
af handlande från Khartum, hvilkas <i>dâhabiehs</i> icke
gingo längre. Derstädes steg han i land just lagom
för att träffa Speke och Grant, hvilka uttröttade,
trasiga och blottade på allt anlände från det inre längs
Nilen, hvars så länge hemlighetsfulla källor de ansågo
sig hafva upptäckt.

Detta möte är ett minnesvärdt datum i Sudans
historia. Det betecknar en ny station på vägen till det
eqvatoriala Afrikas upptäckt på samma gång det
angifver en ny utsträckning af det egyptiska väldet åt söder.

Baker har i sin reseskildring beskrifvit det på
följande rörande sätt:

»Gevärsskott i fjerran. De elfenbensbärare jag
väntade ankommo. Mitt folk rusade som galningar
till min båt med underrättelsen, att två hvita män,
som kommit från hafvet, åtföljde dem. Kunde det
vara möjligt, att dessa två män kunde vara Speke och
<img>UTSIGT ÖFVER KHARTUM.
Efter en fotografi af Robert Buchta.</img>
Grant? Jag gick dem till mötes ... Ja verkligen,
der voro de! Hurrah för gamla England! De kommo
från Victoria-Nyansa, ur hvilken Nilen flyter ...
århundradens hemlighet var upptäckt! Med glädjen att
få se dem blandade sig en känsla af missräkning.
Jag skulle velat möta dem längre bort. Jag har
emellertid den tillfredsställelsen att veta, att jag, i kraft
af de åtgärder jag vidtagit, var säker på att finna och
hjelpa dem, om de varit i förlägenhet. Den väg jag
tänkte följa skulle hafva ledt mig rakt fram till dem,
ty just på densamma återkommo de från sjön ...
Alla mina följeslagare voro utom sig af glädje; då de
lossade en skarp salva, dödade de en af mina åsnor,
ett tarfligt tackoffer för att fira fullbordandet af denna
geografiska upptäckt.

I samma stund jag fick se dem stälde de sina
steg mot mina båtar vid stranden. På omkring hundra
alnars afstånd igenkände jag min gamle vän Speke,
och med af glädje klappande hjerta, tog jag af mig
min mössa och ropade hurrah af alla mina krafter, i
det jag skyndade mot honom. Han kände icke genast
igen mig. Skägg och mustascher, som jag burit i tio.
år, hade förändrat mig, och som han icke väntade
att träffa mig, syntes honom min närvaro i det
mellersta Afrika otrolig. Det var nästan öfverflödigt att
presentera mig för hans kamrat, ty vi kände oss genast
som gamla vänner. Efter detta lyckliga mötes första
glädjeyttringar stälde vi våra steg till min dâhabieh,
insvepta i krutmolnen från mitt folks fröjdesalvor.»

Ett år efter det Speke och Grant upptäckt
Victoriasjön utmärkte Baker i sin ordning sitt namn genom
upptäckten af Albertsjön. Från denna stund fästes
uppmärksamheten på dessa stränder, och från att vara
det enkla hviloställe, som Gondokoro var vid den tid,
då de tre engelska forskarne möttes derstädes, blef
det snart för köpmännen från Khartum ett nytt
centrum för handeln och utgångspunkten för talrika
vetenskapliga upptäcktsfärder.

Från denna tid är Sudans historia nära förbunden
med upptäckternas historia, och reseberättelserna
innehålla dess mest utmärkande drag.

Redan före de stora engelska resandena hade till
hälften vetenskapliga och till hälften kommersiela
expeditioner lyft en smula på den slöja, som dolde
dessa trakter för Europas nyfikna blickar. Guillaume
Lejean och Petherick hade besökt öfre Nilen; Piaggia
hade utforskat diurstammens land och Bahr-el-Ghazâl;
doktor Peney hade uppnått Gniriberget; doktor Cuny
hade framträngt i Dar Fur, Poncet i Dar Fertit och
Munziger i Kordofan.

Efter forskningsresandena och handelsmännen
följde de egyptiska trupperna och regeringens
tjenstemän, glupskare än öknens hyenor och gamar, och
småningom utvidgades den nya provinsens politiska
gränser på samma gång den inhemska befolkningen,
ehuru icke utan resningar, hvilka likväl genast qväfdes
i blod, lades under eröfrarnes ok.

Egyptens territoriala utsträckning söder ut ökades
ännu mera och ännu hastigare efter 1870. Detta år
tillkallade khediven Ismail pascha, sannolikt förfärad
öfver de berättelser han erhöll från Sudan, som utan
kontroll öfverlemnats åt den svärm baschi-bosucks,
hvilken slagit ned derstädes, européer för att i hans
namn fullborda eröfringen af det mellersta Afrika.
Sir Samuel Baker stäldes i spetsen för en armé på
1200 man, utrustad med kanoner och ångslupar, och
erhöll titel af pascha och generalguvernör öfver de
nya provinser han skulle eröfra. Han förlade sin
styrelse till Gondokoro, som han gaf namnet Ismaïla,
underkufvade baristammen och framryckte derpå till
Dufileh- och Fatikoländerna, en helsosam trakt, af
naturen lyckligt utrustad med fruktbara dalar och
klara strömmar, men sedan några år förvandlad till
ett rent helvete af slafjägarne, som slagit sig ned
derstädes.

Baker befriade landet från dessa banditer,
öfvervann genom sin energi och skicklighet de infödda
chefernas misstroende och grundade på deras område
ett antal små militärposteringar, hvilka voro bestämda
att hålla landet under Egyptens öfverhöghet och
betrygga förbindelserna.

Denna expedition, som börjat under de lyckligaste
utsigter och i hvilken den franske marinlöjtnanten de
Bizemont deltog i egenskap af vetenskapligt biträde,
hade emellertid icke de följder civilisationen och
vetenskapen väntade af densamma. Baker hade alltför
högt tillkännagifvit, att han begaf sig uppför Nilen för
att derstädes utrota slafhandeln, och redan från
företagets första början fick han till följd häraf till
motståndare vicekonungens egna tjenstemän, hvilka
allesammans voro mer eller mindre intresserade i handeln
med de svarta och för den skull sammansvuro sig
för att korsa främlingens planer och hindra
framgången af hans verk. Han kunde sålunda icke, såsom
det varit hans afsigt, framtränga ända till Albertsjön,
utan Masindi, konung Kamrasis af Unyoro, residens,
blef slutpunkten för hans expedition åt söder.

Då Baker återvände till Europa, smickrade han
sig med att hafva gjort slut på slafhandelns gissel.
Vid öfre Nilen hade några slafjägares tillhåll och
stödjepunkter blifvit förstörda, ett antal af dessa röfvare
hade blifvit skjutna och några tusen olyckliga slafvar
blifvit försatta i frihet, men det var också allt. Så
snart befriaren försvunnit, frodades åter den afskyvärda
handeln lika yppigt som förut i hela trakten söder
om Gondokoro.

Denna trakt var för öfrigt endast en af
slafjägarnes jagtmarker, den var icke ens den, som de mest
tillgodogjorde sig. Åt vester hemsöktes Bahr-el-Ghazâls
flodområde i långt svårare grad. Ingenstädes har i
hela Sudan negerhandeln bedrifvits afskyvärdare än
härstädes, ingenstädes har den orsakat större olyckor och
förödelse än på de fruktbara och folkrika slätter, hvilka
bebos af denka-, diur-, bongo- och niam-niamfolken.

Vid den tid, då Baker pascha i Kairo organiserade
sin andra expedition, utforskade doktor Schweinfurth
dessa vackra och intressanta trakter och framträngde
söderut ända till Monbuttulandet, der han upptäckte
den stora floden Uelles källor. Hans reseberättelse,
som skall förblifva ett af de betydelsefullaste
vetenskapliga dokument, som någonsin skrifvits om det
eqvatoriala Afrika, har spridt ljus öfver dessa länder,
i hvilka vid denna tid Khartums handlande under
mer än ett fjerdedels århundrade upprättat en kedja
af befästa nederlagsplatser.

Såsom den framstående forskaren beskrifvit, hafva
dessa nederlagsplatser för sitt första upphof att tacka

handeln med elfenben midt i elefanternas land, hos
en fredlig befolkning, som egnade sig åt åkerbruk och
boskapskötsel.

Hvarje år ditsändes från Khartum väpnade
expeditioner i akt och mening att söka efter elfenben. Dessa
expeditioner, som ofta utgjordes af det värsta slödder,
färdades uppför Nilen till sjön No och inträngde derpå
i de slingrande vattendrag, hvilka ofvanför denna sjö
bildas af Bahr-el-Ghazâl, Bahr-el-Arab och deras
bifloder. De slogo sig ned i landet, delade det mellan
sig, bragte infödingarne i ett slags vasallförhållande
och grundade, dels för att åt sig trygga en
operationsbas, dels för att upprätthålla den fria och obehindrade
samfärdseln i de trakter de tillgodogjorde sig, på vissa
afstånd poster, omgifna af pallisader och taggiga häckar,
efter hvilka de erhållit sitt namn <i>seribas</i>.

Hela Bahr-el-Ghazâls flodområde beströddes snart
med dylika seribas, hvilka lågo fördelade längs
vattendragen och vanligen buro namnet på den handlande
de tillhörde, namn, som älven återfinnas på de
geografiska kartorna.

Dessa poster, hvilka ursprungligen upprättades i
rena handelssyften, ombildades småningom till härdar
för menniskojagten. Från dem utgingo och utgå ännu,
ehuru i mindre skala, dessa expeditioner af
väpnade röfvare, hvilka oförvarandes öfverföllo
negerbyarne, som de antände, på samma gång de bragte
deras af skräck besinningslösa befolkning i slafveri
och bortförde jemte qvinnor och barn äfven elfenbenet
och boskapen. Slafjägarne sålde derefter för penningar
eller varor de olyckliga fångarne, hvilka, hopbundna
två och två, slutligen i långa karavaner fördes till
någon flodhamn, instufvades i kölrummet på dâhabiehs
och derefter färdades vidare till marknaderna vid kusten
eller i det inre.

På detta sätt blef den olyckliga befolkning, som
bebor det egyptiska Sudans provinser, och i synnerhet
befolkningen i Bahr-el-Ghazâl, Dar Fur, Kordofan och
Dar Nuba den plantskola, från hvilken årligen mer än
30,000 slafvar togos af Khartums och El Obeids
handlande för att tjena orientalernas lätja och
utsväfningar.

Under den oemotståndliga påtryckning, som
utöfvades af Europa, der de resandes berättelser slutligen
öppnat ögonen för de ohyggligheter, hvilka mot XX:de
seklets inträde försiggingo i Sudan med de egyptiska
myndigheternas kännedom och ofta med deras
välvilliga medverkan, förband sig khediven Ismail att
uppbjuda allt för att göra slut på en dylik skandal,
ingick med England åtskilliga öfverenskommelser
angående detta ämne och beslöt, för att visa magterna
huru upprigtiga hans afsigter voro, att i spetsen för
eqvatorialprovinsernas styrelse ställa en europeisk
officer med uppdrag att fullfölja Baker paschas verk att
undertrycka slafjagterna, fullborda eröfringen och
genomföra organisationen. Hans val föll på en ovanlig
man, en lysande officer, som utgått från militärskolan
i Woolwich och sedermera i Kinas tjenst förvärfvat sig
ett stort rykte lika mycket för sina talanger som för
sin diplomatiska skicklighet och sina förtjenster såsom
organisatör, öfverste Gordon, då för tiden känd under
namnet <i>kinesiska Gordon</i>, men som derefter skulle
utmärka sig i Egypten under namn af Gordon pascha.

Gordon utnämdes 1874 till guvernör öfver det 
eqvatoriala Sudan. Med honom förenade sig en
amerikansk officer, Chaillé-Long, som blef hans stabschef,
den tyske doktorn Emin effendi, som var
expeditionens läkare, löjtnanterna Chippendall och Watson,
ingenjörerna Gessi och Kemp, två engelsmän, hrr
Anson och Russel, och två fransmän, hrr Auguste och
Ernest Linant de Bellefonds, söner af en ingeniör,
som under Mehemed Alis tid varit minister för de
allmänna arbetena.


Från denna tidpunkt blifva de ännu så föga
kända områdena söder om Khartum ända ned till
sjöarne Victoria och Albert skådeplatsen för
oupphörliga militära och vetenskapliga expeditioner.

Öfverste Chaillé-Long, som af Gordon erhållit en
mission till Mtesa, konung öfver Uganda, lyckas utan
hinder komma fram till denne mägtige herskares
residens, der han väl mottages och präktigt behandlas.
Öfversten begagnar denna resa för att utforska den
nordliga delen af Victoriasjön, färdas derpå utför
Somerset-Nilen, der han måste bekämpa de infödda
stammarne, upptäcker under sin färd den sjö, hvilken
han uppkallat efter Ibrahim pascha, och återkommer
till Gondokoro till Gordon, som derpå uppdrager åt
honom att i förening med den österrikiska
naturforskaren Marno utforska Makraka.

Chaillé-Long var icke den ende europé, som vid
denna tid besökte konungen af Uganda.

Kort efter den amerikanske öfversten mottager
Mtesa den franske resanden Ernest Linant de
Bellefonds, hvilken, då han mottages, blifver ganska
öfverraskad att vid den svarte konungens sida se en 
främling, som han först tager för Cameron. Det var
Stanley, som på sin färd från Zanzibar, kommit för
att utforska Victoriasjön och nu sedan några dagar
befann sig vid konung Mtesas hof.

Derefter kommer tysken doktor Schnitzer, känd
först under namn af Emin effendi och derpå under
namn af Emin bey. På den mission Gordon uppdragit
åt honom till Mtesas hof visar han sig utrustad med
en underhandlares förnämsta egenskaper, hvilka ådraga
honom hans chefs uppmärksamhet och genast utmärka
honom till de höga värdigheter, hvilka han
sedermera erhåller.

Medan Gordon sålunda genom skickliga
underhandlare lugnar den mägtige Ugandahöfdingens
farhågor med hänsyn till sina planer och gör honom
till sin bundsförvandt, söker han utsträcka sin
myndighet i rigtningen åt Albertsjön. Två andra af hans
biträden, engelsmännen Kemp och Chippendall,
utforska den okända delen af Nilen mellan Gondokoro och
sjön och lyckas på denna del af floden ofvanför
fallen sätta i vattnet en ångbåt, <i>Khédive</i>, och två
jernslupar. På en af dessa farkoster företager den
italienske ingeniören Gessi, åtföljd af den italienske
forskaren Piaggia, under mars och april månader 1876
sin vackra färd kring Albertsjön, som han tager i
besittning i khedivens namn.

Två år förut annekterades likaledes Dar Fur,
Chekka och Dar Fertit genom Ismail Ayub paschas
snabba fälttåg, och öfverstarne Purdy Colston och
Mason förenade derefter genom en rad militära
företag dessa nya eröfringar med Dongola och Khartum.

I detta krig i Dar Fur understöddes regeringen

af en rik handlande, Suleiman Zeber, egare af
ofantliga seribas i provinsen Bahr-el-Ghâzal och herre öfver
talrika skaror väpnade slafvar. Denne Zeber, som för
den hjelp han lemnat belönats med titeln af bey och
värdighet af mudir i provinsen Chekka, förmådde icke
inskränka sin ärelystnad härtill. Förblindad af sin
magt och i synnerhet förargad öfver regeringens
anmärkningar, att han borde upphöra med sina razzior,
gjorde han uppror, förband sig med den afsatte
sultanen i Dar Fur och anföll de egyptiska posterna.
Denna resning var nära att medföra förlusten af så väl
Dar Fur som provinsen Bahr-el-Ghazâl.

Utan den verksamhet och det mod, hvilka Gessi,
som Gordon i största hast skickade för att
undertrycka resningen, under dessa omständigheter
ådagalade, skulle Bahr-el-Ghazâl, Dar Fur och måhända en
del af Kordofan hafva undandragit sig khedivens
myndighet och återfallit i händerna på menniskojägarne.
Gessi visade sig förhållandena vuxen. Efter en djerf
marsch utan lifsmedel och nästan utan ammunition
samt i spetsen för en jemförelsevis föga talrik trupp
kastade han sig beslutsamt öfver sina motståndare,
lyckades hindra deras förening och slog dem hvar och
en särskildt. Zeber och hans förnämsta chefer togos
till fånga och afrättades, och Gessi tog sitt qvarter i
Bahr-el-Ghazâl, till hvars guvernör han utnämdes.

Under hans förvaltning erhöll denna provins
omsider en tids lugn och välstånd. Tack vare dess
styresmans outtröttliga verksamhet, skicklighet och kloka
förvaltning skapades samfärdselvägar, återbefolkades
öfvergifna byar, odlades jorden på nytt, upphörde
slafrazziorna, hemtade de infödde åter mod och
förtroende, och började åkerbruk och handel att uppsvinga
sig till en viss grad.

Gordon pascha å sin sida fullföljde
eqvatorialprovinsens organisation. Han öfvergaf Gondokoro, som
hade ett ofördelaktigt läge i en ohelsosam trakt vid
en kanal med stillastående vatten, och öfvergick på
Nilens motsatta strand till Lado, dit han förlade
sätet för sin regering. De första stormiga dagarne hade
vikit för en lugnare period; fiendtligheterna hade
upphört, och det eröfrade Sudan skyddades af tio
militärposteringar, som voro förlagda långs Nilen från sjön
No till sjöarne Albert och Ibrahim.

Gordon återvände 1876 till Kairo. Ehuru
uttröttad af två års oupphörliga strider, af
organisationsarbetet i det inre och af geografiska forskningar,
dessutom nedslagen af den afundsjuka, den äflan och de
ränker, som omgåfvo honom af den fiendtlighet och
brist på god vilja, som visades honom af just dem,
hvilka khedivens regering skickat för att understödja
honom, återvände han likväl på sin post, men denna
gång med titel af generalguvernör öfver Sudan, Dar
Fur och eqvatorialprovinserna, och tog i början af 1877
i Khartum i besittning det regeringspalats, vid hvars port
åtta år senare så sorgliga händelser skulle tilldraga sig.

Egyptens myndighet och den europeiska
civilisationen tycktes slutligen på allvar vilja slå rot i dessa
nya regioner, och regeringen i Kairo kunde motse den
tid, då hon skulle skörda belöningen för sina
ansträngningar och uppoffringar.

Det nya egyptiska Sudans områden upptogo
numera en ansenlig yta. Geografiskt sedt, omfattade de i
sin mellersta del hela den egentliga Nildalen från
Berber till de stora sjöarne, i öster Blå Nilens och
Atbaras dalar från dessa floders utflöde ur
Abessinien, i vester de länder, som fuktas af Bahr-el-Ghâzal
och Bahr-el-Arab ända till Wadais gränser. I politiskt
hänseenden omfattade de det öfre Nubien, den forna
ön Meroe, Sennar, Baghara, Kordofan, Dar Fur, Chekka,
Dar Fertit, chillukstammens länder, de områden som
bebos af negerfolken nuer, denka, bongo, bari, latuka,
madi, aluri och slutligen norra delen af Unyoro.

Mehemed Alis dröm var till en del uppfyld.
Grundvalarne till ett stort sudanskt välde under
Egyptens öfverhöghet voro lagda vid öfre Nilen, och,
såsom vi i början af detta kapitel sågo, hade det lilla
fiskläge, som den förste eröfraren bestämt till det
egyptiska Sudans hufvudstad, blifvit en vigtig stad,
hvilken numera räknade en befolkning af mer än
45,000 personer och var sätet för styrelsen öfver hela
regionen och den allmänna nederlagsplatsen för hela
dess handel.

Tyvärr afsattes 1879 Ismail pascha och
bortkallades Gordon till stor olycka för Sudan. Landet
råkade då på nytt i händerna på de turkiska pascharne;
overksamhet, likgiltighet, oduglighet och dålig vilja
visade sig åter i Khartum, och de arabiska slafjägare,
hvilka Baker, Gordon och Gessi kufvat, lyfte åter upp
hufvudet.

Slafhandeln skall ännu länge vara det stora
hindret för Sudans utveckling och dess verksamma
deltagande i den rörelse, som slutligen skall införa
civilisationen derstädes.

De arabiska handlandena betraktade slafhandeln
såsom fullkomligt lagenlig och berättigad. Den
egyptiska regeringen och i synnerhet hennes europeiska
tjenstemän, lägga hinder i vägen för densamma, lägga
beslag på slafhandlarnes båtar, befria deras laddningar,
med ett ord hämma och inskränka dessa köpmäns,
enligt egen mening fullkomligt lagliga företag, derför
äro denna regering och hennes tjenstemän deras
fiender, och mot dem hysa de ett djupt och häftigt hat,
som utbryter vid hvarje tillfälle.

Hvarje år måste generalguvernören bland de med
slafvar handlande stammarne undertrycka någon
resning. Så snart denna var kufvad och straffad, fortfor
upprorsandan och fiendskapen, underhållna af
fanatismen och hatet mot de otrogna, att glöda under den
skenbara underkastelsen till dess att en dag en
tilldragelse åter skulle kunna väcka hoppet att störta
en afskydd styrelse och återställa den förra
laglösheten och det gamla röfvandet.

Reuf pascha ersatte 1879 Gordon pascha såsom
generalguvernör öfver Sudan. Under sitt befäl hade
han tre europeiska guvernörer, nemligen Emin bey,
som Gordon före sin afgång stält i spetsen för
eqvatorialprovinsen, Lupton bey, en engelsman, som
efterträdt Gessi pascha såsom styresman öfver provinsen
Bahr-El-Ghazâl, och slutligen Slatin bey, en österrikare,
med befälet i Dar Fur.

Reuf pascha hade knappt varit två år i
Khartum, då mâhdin uppträdde.

</chapter>
<chapter name="KAP. II Mâhdins uppror. — Gordon Pascha. — Khartums belägring och den engelska undsättningsexpeditionen.">

<h1>KAP. II</h1>

<h2>Mâhdins uppror. — Gordon Pascha. — Khartums belägring och den engelska
undsättningsexpeditionen.</h2>

Mâhdin, hans program och första militära framgångar. — Hicks
paschas nederlag. — Osman Digna och striderna kring
Suakin. — Den engelska interventionen. — Gordon pascha i
Bryssel. — Hans afresa till Khartum. — Englands tvekan.
— Mâhdins nya framgångar. — Berbers intagande. —
Khartum kringrännes och belägras. —
Undsättningsexpeditioncns organisation under lord Wolseleys befäl. —
Striderna vid Abu Klea och Metammeh. — Khartums fall och
Gordons död.

Rolen af mâhdi, som så många fanatiska araber
sökt spela, vare sig af personlig ärelystnad, eller af
hat till de otrogne främlingarne, lockade äfven tidigt
en viss Mohammed-Ahmed, en nubier af låg börd,
härstammande från Dongola, hvilken, innan han
gjorde anspråk på rolen såsom den profet, hvilken
skulle pånyttföda islam, haft flera underordnade
befattningar, men hufvudsakligen varit anstäld hos
fransmannen doktor Peney, som dog 1861 såsom
öfverläkare i Sudan.

Kort efter dennes död inträdde
Mohammed-Ahmed i Ghelani-dervischernas mägtiga orden och
började sina upphetsningar såsom revolutionär andlig.
Hans ränker väckte snart Gessi paschas
uppmärksamhet, och denne lät häkta honom i Chekka samt
hålla honom fången under fem månader.

Under Reuf paschas styrelse slog han sig ned på
den lilla ön Abba ofvanför Khartum, hvarest han blef
bekant för sitt stränga lefnadssätt och sin öfverdrifna
andakt och snart, förvärfvade stort rykte för helighet.
Från alla håll tillflöto honom gåfvor och strömmade
lärjungar till honom. Han blef rik och erhöll
inflytande samt gifte sig med ett stort antal qvinnor, hvilka
med omsorg valdes bland landets mägtigaste familjer
och i synnerhet bland de rikaste slafhandlarne i
Kordofan och Baghara.

I maj 1881 ansåg han det lämpliga tillfället
kommet för att sätta sina planer i verket, förkunnade
högt, att han var mâhdi, och sände bud till alla islams
fakirer och religiösa chefer med inbjudning att
begifva sig till ön Abba.

Hans med mycken skicklighet affattade program
måste förskaffa honom många anhängare. I religiöst
hänseende förvärfvade han sig de frommas förtroende
genom att förkunna, att populära profetior nu skulle
fullbordas och att Mohammeds reformerade religion
snart skulle erhålla öfvervigten öfver alla andra. Ur
samhällig synpunkt motsvarade han de fattigas och
arflösas önskningar, i de han utlofvade jemlikhet åt alla
och egendomsgemenskap. Dessutom förvärfvade han
sig de arabiska handlandenas sympati genom att
påminna dem om de egyptiska skatteindrifvarnes
förföljelser och girighet och förklara slafjagten och
slafhandeln, för hvilka de europeiska guvernörerna på allt
sätt lade hinder i vägen, för berättigade och fria.
Slutligen uppmanade han sudanerna af alla stånd
och vilkor och resa sig mot inkräktarne och kämpa
för sitt lands oberoende.

Reuf pascha, som insåg, att det skulle vara oklokt
att längre tåla denne äfventyrares revolutionära
upphetsningar alldeles utanför Khartums portar, beslöt
sig för att uppträda och befria landet från denne nye
Muhammed genom att sända honom till Kairo för att
derstädes låta honom få sin dom. En expedition
sändes för den skull till ön Abba, men olyckligtvis voro
de använda medlen otillräckliga. Den lilla trupp svarta
soldater, som ankom till uppviglarens boning, höllos
tillbaka af en obestämd fruktan i närvaro af denne
man, som sade sig vara sänd af Allah, tvekade att
gripa in, och innan dess anförare hunnit fatta beslut,
öfverföllo den vilde mâhdin och de talrika anhängare,
som omgåfvo honom, med dolken i hand soldaterna,
dödade ett stort antal och drefvo de öfriga på flykten.

Som bandet emellertid, motsåg ett nytt
eftertryckligare företag mot mâhdin, skyndade det att sätta sig
i trygghet i södra Kordofans bergstrakter. Från denna
stund var upproret öppet förklaradt. Detta tilldrog
sig i augusti månad 1881.

Man förföljde det, men kunde icke bemägtiga sig
den falske profetens person. Ytterligare ett försök
att fasttaga honom, hvilket mudiren af Faschoda
gjorde i spetsen för femtonhundra man, hade ett
ännu beklagligare resultat. Efter en förbittrad strid
stannade mudiren och hans soldater på platsen.
Endast en officer och några ryttare undkommo
blodbadet och förkunnade den olyckliga underrättelsen.

Detta nederlag framkallade i Khartum en
verkligt panisk förskräckelse, och i hela Sudan åstadkom
det ett ofantligt uppseende.

»Den förfärade generalen», skrifver den franske
konsuln Vossion vid denna tid från Khartum,
»telegraferade till Kairo för att begära förstärkningar; hans
framställning understöddes af samtlige europeiska
konsulers yrkanden. Den 23 december tillkännagaf ett
telegram från khediven, att förstärkningarna blifvit
beviljade. Abdellal beys negerregemente erhöll också
order att sätta sig i marsch, men det för tillfället
allrådande militärpartiet — det var samtidigt med
Arabis <i>pronunciamiento</i> — som trodde detta vara en
förevändning för att till Sudan förvisa en del af de
komprometterade trupperna, vägrade bestämdt att låta
Abdellal och hans manskap aftåga, och Sudan
lemnades åt sig sjelft.»

Mâhdins anseende ökas emellertid. Snart är han
tillräckligt stark för att kunna gripa till offensiven.
Hans skaror genomströfva Kordofan och Sennar, och
rycka å ena sidan fram ända till staden Sennar, som
de antända, å andra sidan till El-Obeid, som de
belägra. I juli 1882 rycker en ny stark expedition,
denna gång sextusen man under befäl af Jussuf
pascha, ut från Faschoda mot mâhdins högqvarter. Den
undergår de föregående expeditionernas öde.
Oförmögen att motstå det våldsamma anfallet af de
upproriske bagharas ryttare, nedhugges den helt och hållet
på slagfältet, der alla sårade mördas eller fångarne
halshuggas. Vägen till Khartum är öppen.


I denna stad blefvo oordning och förvirring
hejdlösa. Af fruktan för ett förestående anfall af de
upproriska lät styrelsen i största hast uppkasta
förskansningar, och på nytt sändes till Kairo en ännu mera
enträgen begäran om hjelp jemte en öfversigt af den
kritiska belägenhet, i hvilken de elfvatusen kristna,
som bebodde Khartum, och dess sextusen man starka
garnison befunno sig.

Men i Kairo var man fortfarande alldeles
oförmögen att göra en allvarsam ansträngning. Från
denna tid började den engelska regeringen, som för
Egypten fruktade faror af detta religiösa uppror, att
sätta sin verksamhet i stället för khedivens. Den lät
värfva elfvatusen man, som stäldes under befäl af
Hicks pascha, en officer i Egyptens tjenst, som gjort
fälttåget i Abessinien. Denna expedition inskeppade
sig i Suez till Suakin i slutet af december 1882,
marscherade genom öknen, uppnådde vid Berber Nilen
och kom slutligen efter att hafva uthärdat oerhörda
mödor till Khartum.

Under tiden hade El-Obeid fallit i händerna på
mâhdin, som derstädes valt sitt residens. Hicks
pascha erhöll till en början några små framgångar, men
sedan han med sina trupper inträngt i Kordofan för
att från fienden återtaga El-Obeid, kringrändes han
den 5 november 1883 i Kasghils hålvägar, och efter
tre dagars hjältemodiga strider krossades hans tiotusen
man starka armékår af en styrka, som var fem eller
sex gånger så talrik, och nedhöggs. Hicks pascha,
hans europeiska generalstab, de talrika egyptiska högre
officerare, som åtföljde honom, stupade. Icke en enda
man återkom till Khartum. Fyratiotvå kanoner föllo
i rebellernas händer.

Samtidigt hade östra Sudans befolkning, som redan
i flera månader bearbetats, rest sig. Osman Digna, en
af profetens underbefälhafvare, besatte vägen från
Suakin till Berber, omringade Sinkat och Tokar,
tillintetgjorde efter hvarandra två egyptiska kolonner, som
från Suakin blifvit sända dessa städer till
undsättning, och afskar Khartum fullständigt från hvarje
samfärdsel med hafvet. Numera steg upprorets flod
så hastigt, att den hotade icke allenast att störta
khedivens myndighet i Sudan, utan blifva en allvarsam
fara för sjelfva Egypten.

Den engelska regeringen, som rådfrågades, rådde
den egyptiska regeringen att undsätta de kringrända
garnisonerna och så hastigt som möjligt draga sig
tillbaka från de trakter, som hotades af mâhdin, samt
koncentrera sina krafter bakom Wady-Halfa, vid
Nilens andra katarakt; derjemte gaf den engelska
regeringen sitt löfte om hjelp af engelska trupper, om
denna sista linie i sin ordning hotades.

A sin sida förordade öfverste Coëtlogon, som af
khediven skickats till Khartum med uppdrag att lemna
honom en berättelse om stadens belägenhet, ett hastigt
återtåg. Enligt hans utsaga var en tredjedel af
garnisonens trupper missnöjd; stadens befolkning låg i
delo med garnisonen; kort sagdt ställningen var så
kritisk som möjligt. Om återtåget icke genast
utfördes, skulle det inom kort blifva omöjligt och häraf
skulle de största olyckor uppkomma.

Khedivens regering beslöt sig för den skull,
dertill tvungen af händelserna, att gifva befallning om,

att alla de i Sudans provinser spridda trupperna skulle
koncentrera sig i Khartum, hvarefter denna stad skulle
utrymmas. På samma gång underrättade hon den
engelska regeringen om de oerhörda svårigheter hon
hade att bekämpa för att kunna verkställa dessa
åtgärder, hvilka vidtagits i enlighet med den engelska
regeringens råd. Hvem skulle väl vilja åtaga sig att stå
i spetsen för ett så farligt återtåg genom ett åt
uppror prisgifvet land, som i alla rigtningar
genomströfvades af rebeller? Hvem funnes i Sudan, som ännu
hade tillräckligt anseende qvar för att kunna anknyta
underhandlingar med mâhdin för att så mycket som
möjligt underlätta detta återtåg? Reuf pascha, som
orättvist gjorts ansvarig för de första motgångarne,
hade återkallats för mer än ett år sedan.
Abd-el-Kader pascha, som ersatt honom, hade icke varit
lyckligare och var alldeles förbryllad af ställningen,
hvilken ständigt blef allt svårare.

Då kom man i England att tänka på den
framstående general, som redan förut under fyra år ledt
Sudans angelägenheter, der han så väl bland
européerna som hos den infödda befolkningen förvärfvat
en stor popularitet, och Gordon pascha uppträdde för
andra gången på Egyptens skådeplats.

Gordon hade, sedan han 1879 lemnade sin post
såsom generalguvernör öfver Sudan, efter hvartannat
uppehållit sig i Indien i egenskap af vicekonungens
sekreterare; i Kina, der han bragt det himmelska
rikets konflikt med Ryssland med anledning af Kashgar
till slut; på ön Mauritius, der han ledt de britiska
befästningsanläggningarna; i Suez, der han tryckt handen
på sin oförfärade och tillgifne underbefälhafvare Gessi

<img>GORDON PASCHA.</img>

pascha, hvilken dog derstädes i mars 1881 af febern;
på Kap, dit han blifvit sänd för att ordna frågan
angående Basutolandet.

I slutet af år 1883 befann han sig på
pilgrimsfärd i Palestina, då ett telegram från konungen af
Belgien kom honom till handa i Jerusalem. Den 1
januari 1884 anlände han till Bryssel och erhöll
genast audiens hos konung Leopold.

Grundaren af Kongoassociationen återupptog nu
med honom de underhandlingar, hvilka redan förts
under flera år, och föreslog honom att medverka till
hans afrikanska verk genom att med Stanley dela
värfvet att för Europas inflytande öppna
Kongobäckenet, i hvilket trakterna kring flodens öfre lopp
skulle blifva hufvudfältet för hans verksamhet.
Gordon antog genast ett uppdrag, som så väl
öfverensstämde med hans tycken, och på konungens önskan
lofvade han att den 6 februari afresa för att utan
dröjsmål i juni aflösa Stanley, som i flera månader
anhållit om permission för att begifva sig till Europa.

Men de allvarsamma händelser, hvilka tilldrogo
sig i Egypten, skulle bestämma det annorlunda.

I Southampton, dit den nye generaladministratorn
i Kongo begifvit sig för att taga afsked af sin syster och
sina vänner, erhöll han besök af en medarbetare i <i>Pall
Mall Gazette</i>, hvilken i en sensationsartikel redogjorde
för generalens åsigt i en fråga, som måst ligga
honom om hjertat och om hvilken han bättre än någon
annan kunde yttra sig.

Den 16 januari var han åter i Bryssel, hvarifrån
han genast återkallades af ett telegram från den
engelska regeringen. Dagen derefter underrättade han

konung Leopold, att hans regering fordrade, att han
skulle begifva sig till Egypten för att leda de
egyptiska truppernas utrymmande af Sudan. En soldat
är framför annat skyldig sitt fosterland allt, då detta
vädjar till hans hängifvenhet. Konungen af Belgien
löste generalen från hans ord.

Den 18 januari på aftonen åtföljdes Gordon till
Charing-Cross-stationen af lord Granville, hertigen af
Cambridge och lord Wolseley och lemnade i största
hast London för att resa till Egypten. Den 24
januari ankom han till Kairo, hvarifrån han två dagar
senare afreste till Khartum med sin adjutant, öfverste
Stewart, i det han afslog alla anbud om eskort och
färdades den kortaste vägen, d. v. s. Nilen till
Korosko och derifrån tvärs igenom öknen på kamelryggen
till Berber. Den 18 februari mottogs han af
befolkningen i Khartum såsom befriare och intågade i
staden under den lifligaste entusiasm.

Från första stunden af sin ankomst utvecklade
Gordon en utomordentlig verksamhet, höll offentliga,
audienser, tillsatte ett råd af notabler, besökte
fängelset, der sedan flera år hundratals olyckliga, till
största delen orättvist häktade, lågo om hvarandra
i smuts och elände, skipade rättvisa, förlade de
hvita trupperna till Omdurman på venstra
Nilstranden, anförtrodde Khartums skydd åt de sudanska
regementena, upphäfde stadstullarne, skänkte efter de
innestående skatterna, lät i staden uppsätta trälådor
för att i dem mottaga klagomål och anmärkningar
och stälde slutligen till stadens invånare en
proklamation, i hvilken han tillkännagaf, att Sudan dädanefter

skulle vara oberoende, samt tillät slafveriet, hvilket
enligt ett föregående påbud af khediven skulle
upphöra från den 4 november 1889 i hela den
landsträcka, som ligger mellan Assuan och de stora sjöarne.

Denna sista del af proklamationen, hvilken
tolkades såsom ett officielt återupprättande af
slafjagterna och slafhandeln, väckte mycken öfverraskning i
Europa, der man icke tycktes veta, att husslafvar
finnas i hela Afrika sedan urminnes tider och
fortfarande skola finnas under lång tid i trots af alla
påbud. Dessutom var det tydligt, att det uppdrag
Gordon erhållit att låta egyptierna utrymma landet och
återlemna det åt de arabiska pascharne innebar
slafveriets återupprättande. Det är för den skull orimligt
att, såsom europeiska filantroper gjort, kritisera ord utan
inverkan på sakernas praktiska förhållanden.

Under de månader, hvilka nu följde, vexlades
talrika telegram mellan Khartums försvarare och det
engelska kabinettet genom sir Evelyn Baring,
Storbritanniens generalkonsul i Kairo. De vittna bäst om
den obestämdhet, i hvilken man fortfarande befann
sig i England angående det förfaringssätt man borde
iakttaga i Sudan. Borde man söka hålla sig qvar
derstädes till hvarje pris? Skulle man helt och
hållet öfvergifva det? Skulle man söka bevara endast
eqvatorialprovinserna åt civilisationen? Man kunde,
tycktes det, icke besluta sig för något, till den grad
var ställningen blottstäld och intrasslad. Gordon sjelf,
som bättre än någon annan ändå kunde bedöma denna
ställning, syntes emellertid, äfven han, om detta ämne
icke haft en rigtigt stadgad öfvertygelse.

Till en början tillkännagaf han sin afsigt att i

egen person begifva sig till mâhdins läger för att
omedelbart med honom sjelf underhandla om Sudans
politiska framtid och de vestra provinsernas definitiva
öfvergifvande. Den engelska regeringen förbjöd
honom att taga detta steg, i betraktande af att det
skulle leda till de allvarsammaste politiska
olägenheter.

Derefter begärde han att till guvernör öfver
Sudan, sedan de egyptiska trupperna utrymt landet,
skulle utnämnas Zeber pascha, den förre handlanden
i Bahr-el-Ghazâl, fader till den Suleiman Zeber, som
Gessi besegrat och låtit afrätta. Han ansåg Zeber,
som för tillfället lefde under uppsigt i Egypten, för
den ende, hvars inflytande kunde motväga mâhdins.
Han var i sjelfva verket en direkt afkomling af
abbassiderna och hade ett mycket stort rykte i hela
landet. I trots af sir Evelyn Barings förord
förkastades förslaget, enär kabinettet var förvissadt om, att
den allmänna meningen icke skulle tåla en dylik
utnämning. I sjelfva verket hade <i>Anti-Slavery-Society</i>
redan med harm protesterat mot den tanken att
begära och mottaga hjelp af en man, som verksamt
deltagit i slafhandeln.

Eftersom man vägrade honom bemyndigande att
söka fullgöra sitt värf med tillhjelp af de enda
personer, hvilka i Sudan kunde hjelpa honom, vädjade
Gordon till främmande mellankomst. För att tillåta
Khartums omedelbara utrymmande anhöll han hos
regeringen, att hon skulle sända tvåhundra man
engelska trupper till Wady Halfa endast för att visa,
att han understöddes af europeiska militärkrafter. På
samma gång rådde han att med tillhjelp af indiska

trupper öppna vägen från Suakin till Berber, hvilken
väg Osman Digna alltjemt höll besatt.

Som han icke erhöll något svar och började
känna sig öfvergifven af just dem, som invecklat
honom i detta äfventyr, föreslog han att helt enkelt,
men utan dröjsmål sända egyptiska trupper och
embetsmän till Berber under öfverste Stewarts befäl.
Som hans närvaro i Khartum då icke längre
behöfdes, erbjöd han sig att taga afsked och tillkännagaf
sin afsigt att med ångfartygen, ammunitionen och de
sudanska trupperna draga sig tillbaka till provinsen
Bahr-el-Ghazâl och eqvatorialprovinsen, i hvilka befälet
fördes af Lupton bey och Emin bey, och att ställa
dem under skydd af konungen af Belgien, hvars
Kongobesittningar gränsade intill dessa provinser.

»Skynden eder», skref han den 11 mars 1884,
»ty inom kort skola vi vara kringrända och
blokerade.»

Härpå svarade Sir Evelyn Baring, att den
engelska regeringen icke hade för afsigt att träda emellan
med militärmagt, att Gordon skulle hålla sig i
Khartum till dess han erhöll nya befallningar och att han
icke under någon förevändning finge begifva sig till
eqvatorialprovinserna.

Under detta långvariga och obegripliga dröjsmål,
medan man på detta sätt förlorade en dyrbar tid
med öfverläggningar om bästa sättet att gå till väga,
förstorades mâhdins magt alltjemt och ökades antalet
af hans anhängare; de upproriskas krets nalkades allt
mera staden, och Osman Digna höll fortfarande
vägen till Röda hafvet stängd. Den 11 februari slog
denne profetens underbefälhafvare vid Trinkitat

Valentin Baker pascha, för hvilken han dödade två tusen
man; derefter tog han Sinkat och Tokar. I trots af
general Grahams blodiga, men gagnlösa segrar, vid
Teb den 29 februari och vid Tamanieh den 13 mars,
hotade han fortfarande Suakin.

Kring Khartum blefvo mâhdisternas företag allt
djerfvare till dess att de den 12 mars började blokera
staden. Fyra dagar derefter förråddes Gordons trupper
af sina anförare vid ett utfall, grepos af skräck och
kastades tillbaka in i staden i oordning, sedan de
lidit ansenliga förluster. Från denna stund var staden
ett rof för de belägrandes ständiga anfall, spärrningen
blef allt strängare, och snart fortgick stadens
beskjutning oafbrutet, hvarvid projektilerna visserligen föllo
ned midt i staden, men utan att göra stor skada eller
orsaka stor fruktan.

Den 27 april gaf sig Mesalimmeh i Khartums
grannskap med ammunition och ett ångfartyg; i slutet af
maj föll Berber i fiendens händer, och nu voro
kommunikationerna mellan Sudan och Egypten afskurna.
Härefter var det icke längre fråga om Khartums
utrymmande, man måste taga i öfvervägande hvad som
ännu kunde göras för att befria stadens belägrade och
kringrända försvarare.

Nu kunde England icke längre stanna som en
likgiltig åskådare och vägra att låta de engelska
bataljonerna ingripa. Under den allmänna meningens
påtryckning och pressens uttalanden, som fordrade,
att man utan dröjsmål grep sig an med den
hjeltemodige Gordons befriande, beslöt regeringen att sända
en undsättningsexpedition. Parlamentet anslog 7,500,000

francs till dess organisation, och lord Wolseley, segraren
vid Tel-el-Kebir, som utnämdes till högste
befälhafvare, afgick till Egypten.

Man befann sig nu i augusti 1884.

I Khartum kämpade man fortfarande. Allt sedan
den 17 maj förgick icke en dag utan strid.
Garnisonen hade redan förlorat 700 man. Den 10 juli
dödades vid angreppet på Gatarneb en af Gordons
tappraste adjutanter, Saati bey, jemte tre af hans
officerare. Öfverste Stewart, som deltog i striden,
undkom med knapp nöd. Man började förlora allt
hopp om att i tid erhålla hjelp, och de hotande
tecknen till förräderi visade sig bland de belägrade
trupperna,   men i synnerhet hos de egyptiska officerarne.

I nedre Egypten skyndar man sig emellertid.
Transportabla ångbåtar och hvalfångarbåtar, som ros
af vid flodhvirflar vana kanadenser, äro redan satta
i Nilen. Expeditionskåren, som omfattar några valda
trupper och en sqvadron kamelryttare, bildade af
frivilliga ur gardeskavalleriet, är färdig. Lord Wolseley
och hans generalstab komma den 5 oktober till Wady
Halfa. Man har passerat Nilens första katarakter. I
början af december uppnår förtruppen Debbeh, 40
eng. mil från Dongola.

Vid månadens slut har ett befäst läger uppförts
vid Korti och härifrån utrycka två kolonner: den ena
under befäl af general Earle rycker fram längs floden
för att locka fienden från Berbers försvar; den andra
under befäl af general S. H. Stewart marscherar den
29 december rakt på Khartum i akt och mening att
intränga i staden och hjelpa Gordon med dess försvar

till dess att expeditionens hufvudstyrka hinner
anlända.

Den 17 januari möter Stewart araberna och
levererar sin första träffning vid Abu Kleas brunnar, som
7,000 mâhdister söka försvara mot den engelske
generalens 1350 man. Striden är i början oafgjord, men
slutligen sprängas araberna, och kolonnen fortsätter
sitt tåg. Följande dag står en ny träffning vid
Metammeh, hvarest Stewart stupar jemte sina förnämsta
officerare äfvensom hrr Herbert, korrespondent till
<i>Morning Post</i>, och Cameron, korrespondent till <i>Standard</i>,
Samma afton uppnår kolonnen alltjemt segrande under
öfverste Wilsons befäl El Guba vid Nilen, 140
kilometer nedanför Khartum, och befäster sig derstädes.

En hjeltemodig ilmarsch, skickligt anförd och
verkstäld, med de hårdaste mödor och de
smärtsammaste uppoffringar! Men man är nära vid målet;
modet och energien växa hos Storbritanniens officerare
och soldater i bredd med deras ädla uppgifts
svårigheter.

Den 23 visa sig plötsligen fyra blinderade
ångfartyg på Nilen.

Hvarifrån komma de?

Från Khartum. Staden höll sig ännu, fastän
den hvarje dag hade att uthärda allt talrikare och
vildare angrepp. Allt sedan oktober månad hade
mâhdin befunnit sig under dess murar och stått i
spetsen för belägringsarbetena. Den 12 november
ledde han i egen person anfallet på det befästa lägret
vid Omdurman. Hans skaror hade blifvit tillbakaslagna,
men under striden hade de belägrade förlorat ett af
sina ångfartyg. Sedan dess hade striden blifvit

förtviflad, men med ett mod och en sinnesnärvaro, som
aldrig sveko, fortfor Gordon att möta allt, motstod
anfallen utifrån, på samma gång han i sjelfva staden
försvarade sig mot feghet, myteri och förräderi hos
en del af sina trupper.

Slutligen hade man fått veta, att
undsättningsarmén nalkades, och generalen sände fyra af sina båtar,
lastade med förråd emot befriarne, som närmade sig.

Den 24 gå sir C. Wilson och öfverste Stuart med
20 man af regementet Sussex i El Guba ombord på
två af ångfartygen för att begifva sig till Khartum.
Stunden är högtidlig. Den 28 komma de i sigte af
den belägrade platsen, som är tyst och dyster.
Förvånade och oroade stanna de ... Plötsligt mottagas
befriarne från vallarne af en ihållande eld, och mâhdins gröna fana svajar på guvernementsbyggnaden ...

Undsättningsexpeditionen kom för sent. Khartum,
som uppgifvits genom förräderi, befann sig sedan två
dagar i rebellernas händer, och Gordon, hjelten, var
död, skjuten under acaciorna på guvernementsplatsen
i det ögonblick han stod i begrepp att begifva sig
till det österrikiska konsulatet, för att för sista gången
trycka sin trogne vän Hansals hand.

</chapter>
<chapter name="KAP. III. Bahr-el-Ghazâl- och Eqvatorialprovinserna. Lupton bey och Emin bey.">
<h1>KAP. III.</h1>

<h2>Bahr-el-Ghazâl- och Eqvatorialprovinserna.
Lupton bey och Emin bey.</h2>

Flodernas land. — Bongos. — Denkastammen. — Rumbêk,
Meehra-er-Rêk och Amadi. — Lupton bey. —
Eqvatorialprovinsen. — Öfre Nilens forsar. — Botanisternas paradis. —
Makrakas. — Baristammen. — Latukastammen. — Lado,
Dufileh och Wadelai. — Emin bey.

De framgångar, som mâhdins segrande horder haft,
afskuro tidigt alla förbindelser med Khartum och
följaktligen också med Kairo och Suakin för de båda
sydliga provinserna i det vidsträckta rike, som
europeiska paschar och beyer eröfrat åt Egypten, och dessa
båda provinser voro Bahr-el-Ghazâl, som styrdes af
Lupton bey, och Eqvatorprovinsen, som för helt kort
tid sedan ännu styrdes af Emin bey.

Ända tills på senaste åren egde khedivens
regering i dessa två provinser ett antal befästa
stationer, hvilka försvarades af små garnisoner på hundra
till tvåhundra man. Dessa stationer, som på vissa
afstånd från hvarandra voro upprättade på i
strategiskt eller kommersielt afseende fördelaktiga ställen,
voro helt enkelt omgifna af palissader och grafvar,
hvilka skyddade dem mot en öfverrumpling från
infödingarnes sida. De soldater, som försvarade dem,
voro till större delen befriade slafvar, tillhörande alla
Sudans folkslag och anförda af egyptiska eller infödda
officerare.

<h2>Provinsen Bahr-el-Ghazâl.</h2>

Såsom namnet angifver, omfattar provinsen
Bahr-el-Ghazâl största delen af det område, som tillhör
denna vigtiga biflod till Nilen. Elisée Reclus kallar
också för den skull med rätta provinsen för »flodernas
land». Med sina stora bifloder: Rohl, Rua, Diur,
Bahr-el-Arab och deras otaliga tillflöden, bildar
Gasellfloden en vidsträckt labyrint af trekantig form, som
är utomordentligt rik på vatten. Jorden är
utomordentligt fruktbar; floran är rik på värdefulla växter,
skördarne äro ymniga; i urskogarne lefva
elefanthjordar och i de bebodda distrikten beta talrika
boskapshjordar.

Få delar af Afrika lofva att blifva rikare, då
civilisationen väl en gång hunnit ersätta
menniskohandeln med jordens odling och tillgodogörandet af
hennes alster, och en regelbunden och säker väg med
den civiliserade verldens verksamhet förenat de tre
eller fyra millioner infödingar, hvilka bo derstädes.

De första utforskarne af Bahr-el-Ghazâls
flodbäcken voro fransmännen Peney, Lejean och Poncet,
engelsmannen Petherick, italienarne Miani och Piaggia,
men deras berättelser, som voro af ett underordnadt
värde och intresse, gåfvo blott en ganska ofullständig
kännedom om landet, hvars vetenskapliga upptäckt
och beskrifning tillkomma d:r Schweinfurth. Oaktadt

de vackra och talrika forskningar, som föregått hans,
är hans resebeskrifning: »<i>I Afrikas hjerta</i>» det
förnämsta geografiska arbete vi ega för kännedomen om
denna del af kontinenten. Hans arbete egnar i
synnerhet flera kapitel af största intresse åt beskrifningen
af seder och vanor hos de olika stammar, som bebo
denna region: nuers, agars, denkas, diurs, bongos,
morus, golos och chirs.

De vigtigaste af dessa stammar äro bongos och
denkas.

Då omkring 1850 männen från Khartum för första
gången kommo till bongos, funno de landet deladt i
små oberoende samhällen, hvilka sins emellan lefde i
fullständig anarki. Det blef dem sålunda lätt att göra
invånarne till sina vasaller och dela deras område,
derstädes upprätta sina seribas och anställa razzior
för att förskaffa sig elfenben och fånga menniskor.
Befolkningen minskades också snart med två
tredjedelar. Hvad som ännu återstår af densamma
grupperar sig kring seribas, kring hvilka den nästan
uteslutande egnar sig åt åkerbruket och i rikt mått
lemnar medel till garnisonernas underhåll.

De underkufvade bongos hafva sin brist på
nötboskap att tacka för sitt jemförelsevis fredliga
förhållande till turkarne, såsom de kalla folket i seribas,
och samma förhållande har varit anledning till det
ringa och svaga motstånd dessa senare mött i
landet. Af husdjur hafva bongos endast getter, hundar
och höns.

Hufvudsakligen åkerbrukare, använda de jordens
alster helt och hållet till eget uppehälle. Män och

qvinnor deltaga lika mycket i arbetet ute på fälten.
I synnerhet egna de den största uppmärksamhet åt
odlingen af durra. Äfven tobak odlas mycket i
deras land. Vi böra emellertid tillägga, att de icke
äro uteslutande åkerbrukare; de äro äfven smeder.
I denna trakt finnes en så rik tillgång på jern, att
det är helt naturligt, att invånarne kommit att
bearbeta det. De äro så skickliga häri, att fastän deras
verktyg äro af allra enklaste slag, de likväl förfärdiga
en mängd föremål, såsom lansspetsar och pilar, ringar,
små klockor, knappar, spännen, nålar, knifvar, tänger
o. s. v., som skulle kunna uthärda jemförelse med
europeiska arbetares alster. Smidet tager sin början,
så snart skörden är inbergad och regnen upphört.

Bongos äro för öfrigt nästan lika skickliga i att
arbeta i trä som i jern och hafva verkliga anlag för
skulptur. Derpå lemna de bevis i tillverkningen af
åtskilliga husgeråd och möbler, i synnerhet af de små
taburetter eller pallar, hvilka finnas i hvarje hushåll.

I fysiskt afseende äro bongos af medelstorlek. Deras
hud är rödbrun och liknar till färgen den jord de
bebo. Män och qvinnor gå nakna eller nästan nakna.
Männen hafva vanligen ett litet förkläde af läder eller
tyg, som fästes i en gördel; qvinnorna nöja sig med
att använda en mjuk qvist, rikt besatt med löf; hos
många utgör en qvast af gräs hela garderoben. Sprättar
af båda könen bära en mängd kedjor kring halsen.
Vid högtidliga tillfällen — baler och fester — prydes
hufvudet med plymer; med undantag häraf är hela
kroppen naken.

Norr om bongos' område sträcker sig
diurstammens, hvarest en af landets vigtigaste seribas, nemligen

Diûr Ghattás är belägen; och ännu längre norrut
kommer man till denkastammen, som under den
senaste tiden, spelat en förherskande rol i provinsens
historia.    



Denkastammen är mycket talrik, och dess
område är så vidsträckt, att den efter all sannolikhet
länge skall ega bestånd ibland det virrvarr af olika
folk, som bebo denna region.

I fysiskt hänseende kunna denkas räknas till de
starkaste och största negrerna. De kunna äfven föras
till Afrikas mörkaste folkstammar. Tatuering
användes hos dem endast för männen. Barths iakttagelse,
att många af de hedniska stammarne anse kläder
vara nödvändigare för männen än för qvinnorna, eger
ingen tillämpning på denkas. Hos dem är hvarje
antydan till kläder, huru obetydlig som helst, ovärdig
det starkare könet. Deremot äro qvinnorna
omsorgsfullt klädda i ett par skinnförkläden, ett fram och
ett bak, som gå ända ned till fotknölarne. En annan
egendomlighet är, att bågar och pilar äro okända hos
detta folk. Deras vigtigaste vapen är spjutet, men
helst begagna de sig af klubba och påk.

Denkas' boningar bilda inga byar i detta ords
egentliga betydelse; de äro ett slags gårdar, som
bestå af ett visst antal hyddor, belägna midt ibland
deras odlingar. I allmänhet äro dessa hyddor stora
och fast byggda, det är ingen sällsynthet att träffa
dem, som hafva 10 till 12 meter i genomskärning.
Denkas hålla mycket snyggt i hyddornas inre, och i
matlagning äro de skickligare än araberna och sjelfva
egyptierna; renligheten i bostaden, födoämnenas urval

<img>LUPTON BEY.</img>




och beredningssätt äro egenskaper, som äro mera
utvecklade hos dem än hos något annat afrikanskt folk.
De förtära aldrig iguaner (ett slags ödlor), krokodiler,
grodor eller råttor, men såsom verkliga kännare och
finsmakare använda de sköldpaddan och koka, liksom
européerna, soppa på densamma. Hvad
kannibalismen angår, så ingifver denna dem lika mycken fasa
som oss sjelfva.

Till husdjur hafva denkas oxar, getter, får och
hundar, men deremot icke fjäderfä, hvilket är
alldeles oförklarligt. Deras nötkreatur tillhöra zeburacen
och äro små till växten, merändels hvita eller
hvitaktiga. Hvarje litet samhälles boskap samlas i en
vidsträckt inhägnad. Egaren sträfvar endast efter att
förskaffa sig nya kreatur och har ingen annan
stolthet än att se dem tillväxa i antal. Oxen och kon
betraktas i hela landet med ett slags vördnad. Den sorg
en denka erfar öfver förlusten af sin boskap, vare sig
denna dör eller bortröfvas, är obeskriflig; för att
ersätta den är han i stånd till de största uppoffringar.

Allt sammantaget hafva denkas, på grund af
sina raceegendomligheter, sitt lefnadssätt och sina
sedvänjor alla nödiga element för att bilda en
nationel enhet, men olyckligtvis ligga de olika
stammarne ständigt i krig mot hvarandra, anlita ofta
främlingar och hjelpa dessa på deras röfvaretåg. Detta
oaktadt har det aldrig lyckats Khartums invånare att
underkufva dem. Den sudariska armén införlifvade
emellertid med sig under någon tid ett antal
denkaslafvar, hvilka utmärkte sig för sin vackra hållning
och sitt medfödda mod. Adam pascha, som 1870
förde befälet öfver den sudanska styrkan, var en denka.


Den förnämsta seriba, som handlandena från
Khartum grundat i landet, är <i>Rumbêk</i>, förr hufvudsäte 
för en egyptisk mudir. Det är en ansenlig ort,
hvars befolkning af d:r Felkin uppskattas till 3,000
menniskor; de talrika byarne i grannskapet skulle
enligt samma resande hysa en befolkning af 30,000
infödingar. I Rumbêk betraktas bärandet af en drägt
såsom ett religionsprivilegium; med undantag af de
qvinnor, hvilka äro gifta med araber, har ingen rätt
att uppträda med kläder. Den befästa posteringen
<i>Bor</i> vid Nilen hade till syfte att bevaka landets
östra del.

I norr ligger en upplagsort, som kallas <i>Mechra-er-Rêk</i> 
eller landningsplatsen Rêk, utgångspunkt för alla
de karavaner, hvilka komma norr ifrån för att
tillgodogöra sig Bahr-el-Ghazâl-områdets produkter. Till de
senaste årens krig gjorde ett ångfartyg från Khartum
periodiska resor ända fram till denna ort.

Söder om denkaområdet finnes i morufolkets land
en annan vigtig punkt, den befästa byn <i>Amadi</i>, belägen 
vid stränderna af Yeï, midt ibland vidsträckta hirs- och 
sesamfält. Det är en af de stora stapelorterna
för elfenben i trakten. Fordom hade Amadi dessutom
det hemska ryktet att vara en af de seribas, från
hvilka Egyptens och Arabiens harem försågos med
eunucker.


Den första europeiska guvernören öfver
Bahr-el-Ghazâl var Gessi pascha, som 1878, sedan han
undertryckt Suleiman Zebers resning och rensat landet från
den svärm slafjägare, som plågade det och höll det
i ständig skräck, tog sitt säte i sin motståndares 

läger, i <i>Dêm Suleiman</i>, som sedermera blef den största
staden i öfre Nillandet. <i>Dêm Idris</i>, beläget åt öster i
golos land, var likaledes under de senaste åren en af
landets stora stapelorter för elfenben. Mot slutet af 1883
fans derstädes, då Bohndorf, dokter Junkers följeslagare, 
reste derigenom, en verklig skatt af elfenben,
beräknad till 125,000 kilogram. Efter Gessi pascha
utnämdes 1881 Lupton bey till provinsens guvernör.

Frank Lupton föddes 1853 i Ilfort i grefskapet
Essex. Med håg för äfventyr egnade han sig tidigt
åt sjömansyrket. År 1878 förde han en ångbåt på
Röda hafvet mellan Suakin och Djidda, då han
beslöt att besöka det mellersta Afrika. Utrustad med
förord från en vän erbjöd han sin tjenst åt Gordon
pascha, som bjöd honom till sig i Khartum och
derstädes uppdrog åt honom befälet öfver en flottilj med
bestämmelse att proviantera Emin bey och Gessi
pascha, hvilka för tillfället voro instängda i södern af
öfre Nilens beryktade gräsbarrièrer, de s. k. <i>sedd</i>.

Så snart Lupton uträttat detta uppdrag, anstäldes 
han såsom medhjelpare åt Emin bej i förvaltningen 
af eqvatorialprovinsen; efter Gessis afgång 1881,
utnämdes han till bej af khediven och fick öfvertaga
styrelsen öfver provinsen Bahr-el-Ghazâl. Under hans
kloka och driftiga ledning blef denna rika provins,
som ända dittills endast varit en tung börda för den
egyptiska regeringen, i stället en inkomstkälla; från
1883 kunde nemligen Lupton afsluta sin budget med
en behållning af omkring 2,500,000 francs.
Olyckligtvis skulle de politiska tilldragelserna, hvilka togo
sin början i slutet af samma år, åtminstone för en
tid förstöra detta uppblomstrande välstånd.



<h2>Eqvatorprovinsen.</h2>

Denna provins utbreder sig på båda stränderna
af Nilen från dess utträdande ur Albertsjön ända till
norr om Lado och omfattar norra delen af Unyoro,
samt de områden, som bebos af chuli-, madi-, bari-,
latuka-, makraka- och morustammarne.


De resande synas vara ense om att skildra
Eqvatorprovinsen såsom ett pittoreskt, fruktbart, befolkadt,
jemförelsevis sundt område med stor framtid. Den
frambringar kautschuk, åtskilliga slags gummi, vax,
växtsmör (från luluträdet), bomull, hudar, frukter,
spannmål och grönsaker för att icke tala om elfenben, 
som derstädes finnes i öfverflöd. Européer kunna
lefva derstädes, dock med förbehåll att de föra ett
verksamt lefnadssätt och tid efter annan kunna
uppfriska och hvila sig i sanatorier, hvilka skulle kunna
anläggas i bergstrakterna i söder och öster.

Nilen flyter genom provinsen från söder till norr
och mottager från höger Assua och från venster Yeï.
Från sitt utträde ur Albertsjön ända till Dufilé är
floden en bred farled af 5 till 12 meters djup, i
hvilken de största fartyg under hvarje årstid kunna
färdas. Men vid Dufilé börja och fortsättas ända till
Lado en rad forsar, som hindra seglatsen. Dylika
forsar finnas vid Fola, Ierbora, Gudschi, Makebo,
Teremo Garbo och Djenkoli Garbo. Vid lågt vatten
är det omöjligt att passera dem, men vid högvatten
lyckas det ofta för båtar att komma fram genom dem.

Vester om Nilen sträcker sig Blå bergens kedja
mot norr på något afstånd från floden och utgör 

gränsen mot Kongos vattenområde. Denna bergskedja
är icke mycket hög, men har några toppar, hvilka fått
namn efter Schweinfurth, Junker, Speke, Emin,
Baker, Gordon och Gessi, På dess vestra sluttning
uppspringa Uelles källor. Öster om Nilen, inom chuli- och
latukastammarnes områden, höjer sig landet; enstaka
granitberg stiga här ända till omkring 1,000 meter
öfver flodens yta.

Provinsen är i sin helhet en lång fruktbar dal,
rik på bördiga slätter, präktiga betesmarker, på hvilka
rinnas talrika hjordar, skogar med utomordentlig
yppig växtlighet, naturliga parker med vackra träd och
öppna ängar och vågformiga kullar, på hvilkas toppar 
ligga vackra byar. Chuliområdet och i synnerhet
distriktet Fatiko har man kallat <i>botanisternas paradis</i>, så
vexlande och rik är floran på dyrbara alster, blommor
och frukter af alla slag.

De vigtigaste infödda stammarne äro makraka
och madi vester om Nilen samt bari och latuka
öster om densamma.


Makrakas tillhöra det mägtiga niam-niamfolket,
hvars vidsträkta områden utbreda sig åt sydvest ända
till Kongos bäcken. De odla på ett beundransvärdt sätt
jorden, och i afseende å materielt välstånd intaga
de första platsen bland provinsens stammar. De
äro modiga, och det rykte de hafva om sig såsom
menniskoätare injagar skräck hos de angränsande
folken. De egyptiska guvernörerna togo också helst bland
dem sina infödda soldater. Liksom makrakas
sysselsätta sig madis, hvilka äro deras grannar på sjelfva
stranden af Nilen, hufvudsakligen med jordens odling. 

De hafva ypperlig tobak, förträffliga grönsaker och
frukter af olika slag, som araberna och européerna
infört hos dem, och kring deras talrika byar utbreda
sig, så långt ögat når, durra- och sesamfält. De
äro gästfria, och de resande hafva nästan alltid rönt
ett vänligt mottagande hos dem. På makrakas och
madis områden råder fullständig trygghet, så att
européerna kunna våga sig dit, endast med en käpp i
hand och utan annan eskort än sina bärare.


Baristammen är mera krigisk. Dess krigare hafva
rykte om sig att vara de tappraste och till och med
de grymmaste och vildaste bland alla Nilens
strandbefolkningar. <i>Gondokoro</i>, som Baker pascha först
gjorde till residensort för provinsens guvernörer, och
<i>Lado</i>, som byggts af Gordon pascha, äro belägna
på deras område. Det är sannolikt, att de grymheter,
som männen från Khartum begått bland dem, icke litet
bidragit till att väcka deras hat mot främlingar.
Gondokoro var i sjelfva verket ett rigtigt helvete, ett
tillhåll för röfvare och mördare, uppfyldt af slafvar och
boskap, som bortförts från de kringliggande områdena.
Européerna gjorde lyckligtvis slut på detta tillstånd,
men minnet af de begångna brotten skall på länge
icke försvinna.

Likasom denkas vid Bahr-el-Ghazâl äro baris ett
herdefolk, egare af stora hjordar af boskap af nästan
lilliputiska dimensioner. Äfven hos dem är kon ett
heligt djur. Liksom denkas gå de nakna i den
åsigten, att manlig värdighet icke tillåter dem att skyla
sig. Den franske resanden Peney berättar till och
med, att de äro rädda för kläder och att man för att

<img><sp>EMIN PASCHA</sp>.
Efter en fotografi af Louis Vossion.</img>




blifva väl mottagen hos dem nödgas taga af sig sin
drägt. Baris äro i allmänhet vackra menniskor,
utmärkta för sin sköna kroppsväxt och sin stolta
hållning. Deras byar och det inre af deras hyddor äro
mönster af renlighet. Boningarna omgifvas af lador
af flätverk, täckta med halm och uppförda på ett
slags höga ställningar.


Öster om baris bo latukas, hvilka nästan alla
resande anse vara af samma härkomst som gallas;
Ravenstein säger, att deras munart påminner om masais.
Samuel Baker, som någon tid vistades bland dem och
besökte flera af deras stora byar, säger, att de äro de
vackraste vildar han någonsin sett. Deras medelhöjd är
1,80 meter. De hafva behagliga anletsdrag, och deras
artiga sätt bildar den mest slående motsats till de
angränsande stammarnes. De äro öppna och frimodiga, 
mycket glada och alltid färdiga att skratta.

En af denna stams egendomligheter är männens
<i>hårklädsel</i>, som afrundas i form af en hjelm och
vittnar om det finaste arbete; den prydes med polerade
kopparsmåsaker, röda och blå glasperlor, musslor och
krönes af strutsfjädrar. De europeiska fruntimren torde
icke blifva litet häpna, då de få höra, att ett eller
två år knappast förslå till att fullända hela
fylligheten och prydligheten hos en latukas hårklädsel.

Samuel Baker besökte Tarrangollé, som är
landets hufvudstad. Det är en verklig stad, som vid
denna tid räknade omkring tretusen hus. Icke
allenast sjelfva staden omgafs af palissader af jernek,
utan hvarje hus försvarades dessutom af en liten
befäst inhägnad; höga ställningar i tre våningar voro

på vissa mellanrum uppförda för att tjena till utkik
åt väktare, som skulle göra allarm i händelse af fara.

Likasom hos denkas och baris är boskapen
landets förnämsta rikedom. Hvarje betydligare by
räknar flera tusen nötkreatur, instängda i vidsträckta
kraler. En latuka håller mycket på sina hustrur
och sina kor. I en drabbning skall han dock
sällan göra motstånd för att försvara de förra, men för
att rädda de senare gör han allt, som står i hans
förmåga.


Det är i Eqvatorprovinsen som de europeiska
guvernörernas verksamhet och ansträngningar medfört de
lyckligaste följderna och de varaktigaste framgångarne.
Det är också der som dessa guvernörer, Baker,
Gordon och Emin, grundlagt sina flesta stationer, afsedda
att verka som civilisationscentra. De flesta af dessa
orter ega ännu bestånd.

På baris område ligger på vestra Nilstranden den
förnämsta egyptiska stationen <i>Lado</i>, hvilken ersatt
<i>Gondokoro</i> på motsatta stranden och ända tills på
allra senaste tiden varit säte för guvernören. Med
sina hus af tegel med tak af jernplåt, med sina kajer
och promenader har Lado redan ett ganska vackert
utseende. Söder ut ligga <i>Redjaf</i>, <i>Bedden</i> och <i>Kerri</i>,
allesammans på venstra flodstranden.

Hos madistammen hafva flere stationer eller
befästa posteringar blifvit anlagda: först och främst
<i>Dufilé</i> med ett förträffligt, så väl strategiskt som
kommersielt läge, något ofvanför Assuas inflöde i Nilen.
Derstädes är sista stationen för ångfartygen från
Albertsjön och öfre Nilen, ty nedanför Dufilé spärras 

floden af Folas forsar. Nedanför dessa ligga vid
flodstranden de små forten <i>Labore</i> och <i>Muggi</i>.

Hos chulis finnas vigtiga stationer; på
flodstranden ligger <i>Wadelai</i>, som sedan två år ersatt Lado
såsom guvernörens residens och hvars namn Emin
pascha gjort ryktbart för all framtid; i det inre ligga
<i>Fatibek</i> öster om Dufilé, <i>Faloro</i>, en folkrik köping,
ansedd som det egyptiska Sudans kornkammare, och
<i>Fatiko</i> midt i en af provinsens vackraste och sundaste
distrikt.

I norra Unyoro, som bebos af langostammen,
hade egyptierna fordom posteringen <i>Foveira</i>, hvilken
de öfvergifvit, men de bevaka ännu <i>Magungo</i>, en ort
vid Albertsjön, som beherskar den trakt, der Nilen,
sedan den bildat det präktiga Murchisonfallet, faller ut
i sjön. Hos aluris på vestra stranden af Albertsjön
ligger <i>Mahagi</i>, i hvars närhet finnas varma
svafvelkällor. Slutligen innehafva de längre åt vester i
Makrakalandet de två små posterna <i>Uandi</i> och
<i>Makraka-Sugaire</i>.

Upprättandet af dessa stationer är ett verk af
Samuel Baker, Gordon pascha och Emin pascha,
hvilka från 1872 efterträdt hvarandra i provinsens
styrelse. De båda första guvernörerna voro engelsmän,
den tredje är tysk.


Emin effendi, som Gordon pascha 1879, då han
stod i begrepp att lemna Sudan, upphöjde till bey på
samma gång han gaf honom styrelsen öfver
Eqvatorprovinsen, är född i Oppeln i preussiska Schlesien
den 28 mars 1840. Hans egentliga namn är Edvard
Schnitzer. Sedan han slutat sina studier i Berlin,

Wien och Paris och tagit sina examina såsom doktor
i medicin och naturvetenskap, begaf han sig till
Albanien, der han 1869 innehade en befattning i
turkisk tjenst i Skutari. Då några år derefter Gordon
gick i egyptisk tjenst, åtföljde doktor Schnitzer honom
i egenskap af läkare och utmärkte sig under namn af
Emin effendi i de olika uppdrag, som anförtroddes åt
honom. I generalguvernörens öfver Sudan namn
besökte han konungarne Mtesa i Uganda och Kabrega
i Unyoro och lyckades göra dem till bundsförvandter.
Under sina resor har han gjort en mängd vetenskapliga 
iakttagelser, hvilka han sammanfattat i uppsatser,
som meddelats i <i>Petermanns geographische Mittheilungen</i>
från 1878 till 1883.

Under hans skickliga styrelse har Eqvatorprovinsen 
gått framåt i välstånd. Han fortsatte kraftigt
och oförtrutet Gordon paschas verk, upprättade
kommunikationsleder genom sin provins, utvecklade de
grundlagda stationerna och skapade nya, eggade och
lifvade befolkningen genom sitt exempel till arbete,
förvärfvade sig dess välvilja genom att undertrycka
missbruk och afskaffa förtrycket och förskaffade
slutligen äfven den egyptiska regeringen inkomster från
ett land, der dittills endast rådt brist.

I ett 1883 till doktor Felkin i Edinburgh skrifvet 
bref tillkännagaf Emin bey, att han, som icke
erhållit någon hjelp från Khartum på flera år,
likväl fortsatte att odla bomull, indigo, sockerrör, ris
o. s. v., att han upprättat gårdar, på hvilka man
uppfödde strutsar och använde oxar till dragare,
att nya vägar blifvit anlagda och att provinsens
budget för 1880 för första gången visade ett öfverskott

af 200,000 francs. »Om jag blott», tillade han,
»kunde erhålla några européer för att hjelpa mig och
ett litet tillskott för att uppköpa utsädesfrö och
åkerbruksredskap, betviflar jag alldeles icke, att jag om
fyra eller fem år skall kunna hafva en nettobehållning 
af mer än en half million francs om året, utan
att räkna elfenbenet, som är regeringens monopol.»

Händelserna i Khartum hafva afskurit alla dessa
förhoppningar. Emin pascha hade redan från början
insett hela deras betydelse och förutsett deras följder.
I mars 1882 begaf han sig till Khartum för att varsko
generalguvernören Reuf pascha och erbjuda honom
att söka komma till en uppgörelse under ett samtal,
som han skulle begära af mâhdin. Hans farhågor
ansågos öfverdrifna, hans anbud afböjdes och han
anmodades att återvända på sin post och derstädes
verka till sin provins' bästa. Han lemnade Khartum
den 15 juni för att icke mera återkomma.

Händelserna hafva visat, huru orätt man gjorde
i att icke sätta tro till hans klarsynthet och att icke
söka, medan det måhända var tid dertill, besvärja
olyckan genom att använda hans skicklighet som
underhandlare.

*
</chapter>


<chapter name="KAP. IV. Forskningsresandena Junker och Casati hos niam-niam- och mombuttufolken.">

<h1>KAP. IV.</h1>

<h2>Forskningsresandena Junker och Casati hos
niam-niam- och mombuttufolken.</h2>

Uelle-Ubangi. — Doktor Junkers biografi och resor. —
Niam-niam. — Doktor Junker bos niam-niam-höfdingarne. —
Kapten Casati. — Mombuttufolket. — Kannibalismen i
hjertat af Afrika. — Doktor Junker i Aruvimis floddal och
i Ali-Kobos seriba. — Dåliga underrättelser från norden.
— Junker och Casati hos Emin bey i Lado.

Emin bey och Lupton bey voro icke de enda
européer, som mâhdins segrar inneslöto i hjertat af
Afrika. Vid samma tid utforskade nemligen den ryske
doktorn Junker och den italienske kaptenen Casati
längre söder ut Uelles nodbäcken.

Med namnet »Uelle» betecknar man i dess öfre
lopp den vigtigaste af Kongos bifloder på högra sidan.
»Ubangi» åter heter samma flod i dess nedre lopp.
Det är en mägtig flod, som till längd och
vattenmassa kan jemföras med Donau. Doktorerna
Schweinfurth och Junker, den engelske missionären Grenfell,
de belgiska kaptenerna Hanssens och van Gèle hafva
fäst sina namn vid utforskandet af de båda
vattendragen, hvilkas identitet först framhållits af författaren
till denna bok.


Den framstående forskaren Wilhelm Junker föddes
i Moskva den 6 april 1840. Sedan han studerat i
Göttingen, S:t Petersburg, Berlin och Prag, gjorde han
sin första resa till Island. Sedan han derpå 1874
öfvergifvit isregionerna för de afrikanska kusterna,
företog han flera utflygter i Tunisien och nedre
Egypten. Efter hvartannat besökte han sjön Mariut,
natronsjöarne, Fajum, begaf sig derifrån till Röda hafvet,
besökte Suakin, Kassala, Khartum, utforskade Sobat
och anlände till Gondokoro. År 1877 befann han sig
i Bahr-el-Ghazâls och Yeïs floddalar.

Efter fyra års i alla afseenden resultatrika resor
återvände doktor Junker till Europa för att hvila sig;
men den afrikanska naturens och det afrikanska lifvets
mägtiga lockelser återkallade honom snart till full
verksamhet på det fält, der han gjort sina första
arbeten. Redan 1878 återvände han öfver Suez, Suakin
och Berber till Khartum, dit han anlände i januari 1880.

Denna gång hade han ett bestämdt mål för sin
färd; han beredde sig till att utforska de så godt som
okända trakter, hvilka vattnas af Uelle, och att följa
denna flods lopp så långt som möjligt mot vester för
att kunna lösa problemet om dess utlopp. — Åtföljd
af en naturvetenskaplig konservator, Friedrich Bohndorf,
och en ung neger, som han vid sin första resa tagit
med sig till Europa, inträngde han i den afrikanska
kontinentens medelpunkt, färdades genom seribas
Mechra-er-Rêk, Diur Gattas, Wau, Dêm Suleiman, Dêm
Bekir och valde till utgångspunkt för sina första
undersökningar den mägtige niam-niamhöfdingen
Ndorumas residens i Kongobäckenet.


Niam-niam är det sällsamma folk, hvars tillvaro
omtalades af de första resandena i Sudan, men
hvilket de utsmyckade med sägner och mystèrer. De
äro dessa ryktbara <i>menniskor med svans</i>, i hvilka vissa
lärda genast ville se den slutligen funna
förbindelselänken mellan menniskan och apan och hvilkas namn
sudaner och nubier med sin lifliga inbillning
inblandade i alla de berättelser om vilda och djefvulska
uppträden, hvilka de uppfunno.

Det namn, hvarunder vi känna dem, är hemtadt
ur denkas ordförråd och betyder <i>storätare</i>, en tydlig
hänsyftning på den kannibalism, som råder hos det
folk namnet betecknar.

»Anblicken af verkliga niam-niam», säger doktor
Schweinfurth, som är den förste, hvilken lärt oss
känna dem på ett vetenskapligt sätt, »är verkligen i
högsta grad spännande. Då man första gången
befinner sig midt ibland detta vilda folkslag, måste man
erkänna, att allt hvad man förut sett i provinsen
Bahr-el Ghazâl förefaller matt och blottadt på
intresse ...

Främlingen, som betraktar dem, återfinner hos
dessa Afrikas okufvade barn alla tillbehör till den
tygellösaste vildhet, som en brinnande fantasi kunnat 
framkalla. Jag har sett bisharis och andra beduiner
i Nubiens öknar; jag har med beundran betraktat
abessinierna i krigsutstyrsel; jag har stått stum af
öfverraskning framför baghararyttarne, men ingenstädes
i Afrika har jag träffat ett folk, hos hvilket hvarje
ställning, hvarje rörelse i lika hög grad uppenbarat på
en gång den krigiska karakteren som vanan vid krigets
eller jagtens äfventyr; alla de öfriga sakna den trygga
ledighet, jag skulle vilja säga detta dramatiska behag,
som utmärker hvarje rörelse hos detta lands krigare.»

Niam-niams kunna betraktas såsom på en gång ett
jägarefolk och ett åkerbrukande folk. Liksom nästan
alltid i Afrika sysselsätta sig qvinnorna med
åkerbruket. Detta kräfver för öfrigt icke stort besvär, ty den
utomordentliga rikedomen hos jorden, hvars
fruktbarhet på många ställen är makalös, gör arbetet ytterst
lätt. Dessutom är landet synnerligen rikt på
naturalster af alla slag, som kunna tjena menniskan till
föda. Företrädesvis odlas <i>Eleusine coracana</i> (ett slags
hirs liknande sädesslag), batater, ignamer, maniok,
colocasia. Boskap är så godt som okänd; man nämner
kor, getter och får endast af hörsägen. Men enär
höjden af all jordisk njutning för en niam-niam är
att få äta kött, det må nu vara af hvad slag som
helst, så äro också alla menniskor hos dem jägare
och likaså en smula menniskoätare. <i>Kött! Kött!</i> Detta
är deras härskri och lösen vid alla deras fälttåg.

Niam-niams hafva anklagats för kannibalism af
alla folk, som vetat, att de finnas till. Numera
söker ingen heller att fritaga dem härifrån, man måste
dock tillägga, att denna ohyggliga vana är långt ifrån
allmän och att de resande träffat niam-niamhöfdingar,
hvilka känt en obeskriflig afsky vid blotta tanken
på att äta menniskokött. Andra höfdingar hafva
deremot alldeles icke gjort sig några skrupler för sin
ohyggliga smak. De erkänna sig vara menniskoätare
utan förbehåll och vid alla tillfällen. De pryda sig
skrytsamt med halskedjor, förfärdigade af sina offers
tänder, och bland sina jagttroféer sätta de äfven upp

skallarne efter de olycklige, som de uppätit; hos dem
brukas också menniskofett allmänt.

Den ofantliga region, som bebos af de olika
niam-niamstammarne är endast till en del utforskad och
känd. Vattenskillnaden mellan Nilens och Charis
områden i norr och Kongos i söder delar deras land i
två ungefär lika stora delar. I öster stöta de till
Albertsjön och Nilen, i vester utbreda de sig
sannolikt norr om franska Kongo ända till Benues källor;
i söder intaga de slutligen största delen af den
provins i den sjelfständiga Kongostaten, som är belägen
kring Uelles stränder.

Niam-niams äro icke en nationel enhet. Endast
i den del af deras område, som doktor Schweinfurth
berest norr om Tangasi, räknade han trettionio
oberoende höfdingar. Doktor Junker har under sina resor
på Uelles båda stränder räknat ett ännu större antal.
Ndoruma och Semio, hos hvilka båda denne forskare
valde stationer till bas för sina forskningar, äro två
ryktbara höfdingar i Mbomos fria flodbäcken;
Bakangai och Kanna, hvilka bebo Bomokandis flodbäcken
innanför Kongostatens gränser, äro de två mägtigaste
furstar han träffat på sina resor i Afrika.

I dessa länder finner man inga städer eller stora
byar. Hyddor som stå tillsammans i små grupper
äro spridda här och der i de bebodda distrikten, hvilka
skiljas från hvarandra af mer eller mindre vidsträckta
ödemarker, täckta af urskog och gräsöknar, hemvist
för otaliga elefant- och antilophjordar. Landet är
fruktbart och vackert. I dalarne, i hvilka under
värmens och fuktighetens förenade inflytande en yppig
växtlighet utvecklar sig, är utsigten ofta hänförande.

Med afseende på klimatet är landet bättre än Indien
och Java, efter hvad Bohndorf försäkrar. Då en
gång samma beqvämligheter blifvit införda här som
i de engelska och holländska kolonierna derstädes,
skall dödligheten i jemförelse med dessa vara
betydligt mindre.

Hvad tryggheten till lif och egendom åter angår,
är denna vida större än i de flesta nordligare
belägna trakterna. Med takt och skicklighet kan en
europé vandra omkring derstädes i all säkerhet. Med
undantag af några smärre utflygter, vid hvilka doktor
Junker erhöll en eskort, dels af Gessi pascha, dels af
sudanske handlande, gjorde han alla sina resor allena,
endast ledsagad af några boys och några bärare. Men
innan han begaf sig in på en höfdings område,
försummade han aldrig att skicka budbärare till honom
för att upplysa honom om sin ankomst och om sina
fredliga afsigter. Dessa bud förvärfvade lätt
höfdingens välvilja med tillhjelp af några skänker och
utverkade för den hvite tillstånd att beträda hans
område äfvensom afsändande af vägvisare.

Tack vare dessa försigtighetsmått och måhända
äfven frånvaron af all militärisk utstyrsel kunde
Junker under mer än två år genomströfva
Niam-niamländerna, hvilka han utforskade åt söder ända till
bortom Bomokandi och åt vester ända till strax
ofvanför Mbomos inflöde på bandchiastammens område,
hvarest handlanden Ali Kobo upprättat en seriba för
handeln med elfenben. I öster inträngde han på
mombuttus område, der han i byn Tangasi under
loppet af augusti 1882 träffade den italienske
forskaren Casati.


Gaetano Casati från Monza i öfre Italien var
kapten vid bersaglieri, då Camperio, grundläggare af
det italienska sällskapet för forskningar i Afrika,
föreslog honom att begifva sig till Bahr-el-Ghazâlregionen,
till deras landsman Gessi pascha, i egenskap af
korrespondent till den geografiska tidskriften <i>Exploratore</i>.
Kaptenen antog förslaget, och den 24 december 1879
steg han i Genova ombord för att begifva sig till
Suakin. Från denna tid har han efter hvartannat
uppehållit sig i diur- och denkaländerna, i Makraka,
sedermera efter Gessis afresa i trakterna vester om
Albertsjön, hvilka bebos af mombuttus, en annan
negerstam, hvars tillvaro blef bekant för ett trettiotal år
sedan och som doktor Schweinfurths högst intressanta
beskrifningar gjort ryktbar.

Enligt Schweinfurth, som upptäckte
mombuttufolket, är detta en af Afrikas märkvärdigaste
folkstammar. Det är ett vackert slägte och långt mera
odladt än dess vilda grannar. Mombuttus hafva
allmänanda, nationalstolthet; de äro derjemte utrustade
med en intelligens och ett omdöme, som blott få
afrikaner ega. De äro ordhålliga och deras vänskap
är varaktig. De nubier, hvilka bo hos dem, kunna
icke nog berömma beständigheten i deras
tillgifvenhet, deras militäriska öfverlägsenhet, deras skicklighet
och deras mod.

Deras yrkesskicklighet är jemförelsevis ganska
utvecklad; såsom krukmakare, skulptörer och
båtbyggare hafva de inga medtäflare i hela trakten. Men
framför allt visa sig deras kunskap och skicklighet i
husbyggnadskonsten. Genom sin storlek,
sammansättning och rikedom på prydnader öfverträffa deras

byggnader alla andra, som beskrifvits af de resande i
mellersta Afrika. Den stora salen i det palats, som
beboddes af konung Munza, hvilken regerade öfver
mombuttufolket vid den tid, då Schweinfurth kom
dit, var 30 meter lång, 15 meter bred och 12 meter
hög. Till sin form erinrade den om hallarna i våra
jernvägsstationer; dess hvalf hvilade på tre rader
smala kolonner af rikt dekoreradt glänsande trä.

Hos mombuttus hafva höfdingarne långt
vidsträcktare magt än hos exempelvis
niam-niamstammarne. Jemte elfenbensmonopolet uppbära de
inkomsten af regelbundna, på jordens alster lagda
skatter. Utom sitt lifgarde hafva de en ansenlig
omgifning af uppvaktande. Munza lemnade aldrig sitt
residens utan att åtföljas af flera hundra personer
och vara företrädd af en lång rad trummor,
trumpeter och löpare, som ringde i jernklockor.

Ehuru detta folk sålunda synes hafva uppnått
en viss grad af civilisation och alla resande berömma
deras gästfrihet och den hos dem rådande ordningen,
är likväl hos dem bruket att äta menniskokött mest
utbredt. De äro skickliga jägare och jaga elefanter,
bufflar och antiloper, fånga perlhöns, trappar och
åkerhöns i snaror, men deras förnämsta villebråd är
menniskan.

De ligga i ständig fejd med sina södra grannar,
och hos de svagare och dem underlägsna folk, som
bebo Aruvimidalen, hafva de vidsträckta jaktmarker,
hvilka förse dem med menniskokött. Liken af dem,
som stupa i striden, fördelas genast bland segrarne,
sönderskäras i långa skifvor, hvilka rökas på stället
och derpå medföras såsom munförråd. De fångar,

hvilka tagas, bortföras liksom boskapshjordarne och
förvaras för kommande behof. Hvarje familj har
sitt förråd af menniskokött; menniskofett användes
allmänt. Enligt hvad man berättade Schweinfurth,
betraktas barnen som läckerheter och sparas för
höfdingarnes bord.

Numera vet man med visshet på grund så väl
af de norr ifrån komna resandenas berättelser som
ock till följd af den erfarenhet som vunnits af de
Kongostatens agenter, hvilka uppehållit sig på stationerna
vid den öfre floden, att alla de stammar, hvilka bebo
den ofantliga landsträcka, som inneslutes mellan Kongo
och Uelle, äro menniskoätare, men att döma af
Schweinfurths berättelse synes det som skulle kannibalismen
hos mombuttus sakna motstycke i hela mellersta
Afrika. Denne forskare samlade hos dem utan minsta
svårighet mer än tvåhundra skallar af slagtade offer.

Denna ohyggliga vana kan endast utrotas
derigenom att den europeiska civilisationen införes i dessa
nejder, att boskap uppfödes derstädes och att ett slut
göres på de ständiga grannfejderna. Landet, som
ligger mellan Emin paschas provins och Kongostaten
kan icke länge undgå Europas inflytande. Ur
ekonomisk synpunkt lofvar det att en gång blifva af allra
största betydelse. Dess fruktbarhet, dess befolkning,
dess rikedom, dess jemförelsevis sunda klimat och
dess skönhet skola snart väcka så väl resandes som
handlandes uppmärksamhet.

»Mombuttulandet», säger Schweinfurth, »gör på
den resande intrycket af ett jordiskt paradis. Otaliga
bananaslunder täcka den lätt vågformiga marken;
oljepalmer af oförliknelig skönhet och andra
<img>KAPTEN CASATI.</img>

skogarnes monarker utbreda sina toppar öfver en yppig
växtlighet och höja sig såsom ett skuggigt hvalf öfver
invånarnes landtliga boningar ...

Liksom niam-niam hafva mombuttus inga
egentliga byar. Deras byggnader stå tillsammans i små
grupper och bilda långa afbrutna rader, som följa
vattendragens och dalarnes krökningar, liknande
perlband, som upplösas på kullarnes sluttningar, skiljas
från bakgrunden af bananaslunder och omgifvas af
fält med batat- och colocasiaplanteringar. Hvarje familj
bebor en afdelning af den långa linien och
mellanrummen mellan dessa afdelningar uppfyllas af
oljepalmer.»

Doktor Schweinfurth kunde 1871 trots sina
försök att utsträcka sina forskningar åt söder icke komma
längre än till konung Munzas residens, beläget nära
venstra stranden af Uelle, hvarest numera byn
Tangasi ligger.

Kapten Casati var lyckligare; han kunde på en
utflygt åt sydvest i denna rigtning öfverskrida
mombuttulandets gränser och komma ända fram till
niam-niam-höfdingen Bakangai, hvilken af fruktan, att man
skulle ställa honom till ansvar för en europeisk
resandes död, icke ville tillåta honom att framtränga
längre vester ut till de vilda ababuas land.

Doktor Junker, som besökte Bakangai ungefär
vid samma tid som Casati, tog derifrån vägen åt
öster, och lyckades under en djerf utflygt från Tangasi
söder ut att öfverskrida Uelledalens södra
vattenskilnad samt intränga i Mabodelandet i Aruvimis
floddal, der han kom till en höfding af
mombuttuhärkomst vid namn Sanga, bosatt på floden
Nepokos stränder. Sangas by är den sydligaste punkt,
som uppnåtts under dessa på frukter så rika
forskningsfärder.

Junkers och Casatis vandringar genom
Niam-Niam-, Mombuttu- och Mabodeländerna stördes
slutligen och afbrötos derpå af de oroande underrättelser
från Khartum, som af Lupton bey och Emin bey
sändes till de båda forskarne.

Redan då doktor Junker afreste från Semio mot
vester i november 1882, underrättades han af
Lupton, att en resning af denkastammen, som föranledts
af arabiska uppviglingar, gjorde vägen till
Mechra-er-Rêk osäker. Denna underrättelse hämmade
emellertid icke forskarens planer, utan han fortsatte sina
resor, inträngde i de vestra obekanta regionerna för
att kunna bestämma Uelle-Makuas lopp,
genomströfvade de områden, hvilka tillhöra bandchiastammarne
och kom slutligen fram till Ali Kobos seriba, den
yttersta punkt, som hittills uppnåtts på den mägtiga
flodens (Uelles) stränder, i Bassangelandet.

Junker stannade blott fyra dagar på detta ställe.
Han hade knappt ankommit, dit förrän han såg sig
nödsakad att vända om, enär han återkallades af
denna gång högst allvarsamma och enträgna
skrifvelser från Lupton bey, hvilken underrättade honom om
de snabba framsteg mâhdins uppror gjorde kring
Khartum och om infödingarnes resning i provinsen
Bahr-el-Ghazâl. Just i samma stund han var nära
att lösa frågan om Uelle, nödsakades han af
händelserna att öfvergifva sitt försök och draga sig tillbaka.

I maj var han åter hos Semio. Efter en orolig

väntan under sex månader och förtviflande om att
få se vägen åt norr öppna sig, vandrade han öster
ut till Eqvatorprovinsen, dit Emin bey å sin sida
bad honom att utan dröjsmål skynda. Han ankom
till Lado den 23 Januari 1884. Kapten Casati hade
då redan varit der i flera månader.

Det var hög tid. De kritiska dagarne voro redan
inne, och snart skulle de stora afgörandenas
timmar slå.

*

</chapter>

<chapter name="KAP. V. Fångarne i Sudan.">

<h1>KAP. V.</h1>

<h2>Fångarne i Sudan.</h2>

Infödingarnas resning i Bahr-el-G-hazâl. — Stationerna Rumbêk,
Chaba-Chambil och Bor intagas. — Lupton bey
mâhdisternas fånge. — Emiren Karam-Allah. — Amadis belägring.
— Negertruppernas hjeltemodiga uppförande. — Emin
förlägger regeringens säte från Lado till Dufilé. — Ett bref
från mâhdin. — Träffningen vid Remio. — Emin flyttar
till Wadelai. — Doktor Junker hos langostammen. — Emin
bey, hans armé, befästa poster, båtar och arbeten. — Doktor
Junker bereder sig till att bryta upp till kusten.

Den upproriska rörelsen utbrast först i Lupton
beys provins, der denkastammen grep till vapen och
under aderton månader förde ett blodigt och
förödande krig mot regeringens trupper. Fastän
Lupton uppbjöd hela sin väpnade styrka, lyckades han
icke betvinga upproret; snart följde nuers och agars
och åtskilliga andra stammar vid floden Rohl Denkas
föredöme, och den egyptiska stationen Rumbêk
anfölls, intogs och förstördes.

»Under dessa kritiska omständigheter», yttrade
doktor Junker vid det föredrag han höll den 20 maj
1887 i geografiska sällskapet i Paris; »uppförde sig
Lupton bey på ett beundransvärdt sätt. Hans bref,

som äro daterade från provinsens alla fyra hörn, visa,
att han begaf sig sjelf öfver allt för att förfölja
de upproriska. Olyckligtvis äro händelserna under
denna tid alltför litet bekanta i Europa, och
allmänheten kan icke uppskatta Luptons förtjenst till dess fulla
värde. Denkastammens krig mot regeringens trupper,
hvilket varade hela aderton månader, var långt mera
blodigt och mördande än alla de strider, som
sedermera utkämpades mot mahdisterna i Emin paschas
provins.»

På mindre än ett år levererade Lupton mer än
tjugu drabbningar. Olyckligtvis understödde araberna,
hvilka hade nytta af denna resning, de upproriska,
och trots alla hjeltemodiga ansträngningar för att
qväfva resningen utbredde den sig allt mer och mer,
och spred sig äfven till stammarne vester om
Eqvatorprovinsen. Mot slutet af år 1883 började
baristammen röra på sig. I början af det följande året föll
stationen Ghaba-Chambil med hela sin garnison i de
upproriskas våld; derefter kom ordningen till Bor.
Från den stunden berördes äfven Emins provins. Det
var vid denna tid, som Gordon anlände till Khartum
och blokaden af denna stad tog sin början. Redan
i flera månader hade alla förbindelser med norden
varit afskurna, enär provinsen Fachoda på Nilens
båda stränder kring Sobats och Bahr-el-Ghazâls
sammanflöden befann sig i mâhdins händer och hans
horder ryckte framåt åt södern.

Lupton, som öfvergafs af en del af sina trupper,
förmådde icke göra dem motstånd. Under loppet af
maj måste han sträcka gevär och gifva sig fången.
Han fördes till Kordofan, och snart fans i hela hans

provins icke längre en enda soldat, som var
khediven trogen, enär alla stationer med ammunition och
förråd fallit i de upproriskes händer.

Den 27 maj erhöllo de tre i Lado förenade
européerna samtidigt ett bref från Lupton, som
meddelade Emin den olyckliga underrättelsen, att han,
Lupton, var fången, och ett budskap från emiren Karam
Allah, som förklarade sig vara mâhdins sändebud och
uppfordrade guvernören öfver Eqvatorprovinsen att
underkasta sig och infinna sig inför honom.

Emin bey sökte endast vinna tid. Han lät svara
emiren, att som han önskade undvika all onödig
blodsutgjutelse, vägrade han icke att infinna sig hos
honom, men infödingarnes fiendtligheter tilläto honom
icke att för tillfället lemna sin provins, enär hans
afresa derifrån säkert skulle blifva tecknet till en
allmän resning; han ville rädda sina underhafvandes och
sina soldaters lif och på samma gång bevara området
åt mâhdin; kort sagdt, han kunde icke tänka på att
lemna sin post, innan man gifvit honom en
ställföreträdare, och derför afvaktade han nya instruktioner.

Samtidigt koncentrerade han sina garnisoner, i
det han utrymde de aflägsnaste stationerna och vidtog
alla nödiga åtgärder för att möta ett anfall, som
tycktes öfverhängande.

I slutet af år 1884 togo händelserna också
plötsligt en ovanligt allvarsam vändning, då ett rykte
utbredde sig, att en ansenlig styrka, för hvilken emiren
Karam Allah personligen stod i spetsen, ryckte mot
stationen Amadi vid floden Yeï endast fem
dagsmarscher från Lado.


Underrättelsen var rigtig. Amadi undergick en
formlig belägring. Under nitton dagar försvarade sig
dess lilla besättning, som uteslutande utgjordes af
negersoldater, anförda af några sudanske officerare,
hjeltemodigt mot de arabiska skarorna. Omsider utan
resurser och ur stånd att hålla sig längre gjorde
återstoden af den tappra lilla truppen ett segerrikt utfall,
lyckades genombryta de belägrandes linier och draga
sig tillbaka till Makrakalandet. Med anledning af
denna vapenbragd, för hvilken äran helt och hållet
tillkommer den svarta racen, skref Emin pascha till sin
vän Robert Felkin i Edinburgh:

»Sedan araberna lyckats sätta sig i besittning af
Bahr-el-Ghazâl — jag säger icke, att de eröfrat
provinsen, ty de hafva erhållit den genom förräderi —
hafva vi blifvit häftigt angripna, och jag vet
sannerligen icke, på hvad sätt jag skall kunna gifva er en
föreställning om mina svarta truppers beundransvärda
hängifvenhet under ett långt krig, som för dem
åtminstone icke erbjudit någon fördel. I saknad af det
nödvändigaste och länge utan sold slogos mina
soldater tappert, och då slutligen hungersnöden försvagade dem,
då efter nitton dagars lidanden och otroliga
umbäranden deras krafter voro uttömda, då den sista
lädertrasan från den sista stöfveln blifvit uppäten, bröto
de sig igenom de fiendtliga linierna och lyckades
undkomma.

Dessa tappra soldater uthärdade alla dessa
lidanden utan minsta baktanke, utan ens förhoppning om
en nämnvärd belöning, endast af pligtkänsla och
önskan att visa fienderna sitt mod. Om jag någonsin
hyst något tvifvel på negern, har Amadis belägring

öfvertygat mig, att den svarta racen, hvad tapperhet
och mod beträffar, icke gifver efter för någon annan,
och att den, hvad hängifvenhet och sjelfförsakelse
angår, kanhända öfverträffar alla andra. Utan några af
dugliga officerare gifna ordres gjorde dessa män
underverk, och det skall blifva bra svårt för den
egyptiska regeringen att på ett värdigt sätt betyga dem sin
tacksamhet.»

I betraktande af mahdisternas framsteg i
provinsens nordvestra del och faran för ett anfall af Karam
Allahs trupper på Lado, gaf Emin bey befallning om
en ny koncentrering af sina trupper vid Nilen och
beslöt att flytta regeringens säte från Lado till Dufileh,
dit han likaledes lät flytta alla de koptiska och
egyptiska tjenstemännen med sina familjer, räkenskaperna,
kassan och arkiverna. I Dufileh erhöll Emin ett nytt
budskap från den segerrike emiren, som tillkännagaf
sin förestående ankomst till Lado, på samma gång
han sände afskriften af ett bref från mâhdin,
dateradt Khartum den 28 januari och innehållande en
berättelse om den belägrade stadens fall och Gordons,
dess försvarares död, affattadt i följande ordalag:

»Guds hängifne slaf, Mohammed-el-mâhdi,
Abdallahs son, till sin käre representant Karam Allah,
sonen af cheik Mohammed.

Mottag mina helsningar, och må den barmhertige
Gudens välsignelse vara med dig.

Jag låter dig veta, att enligt Guds ofelbara
förutsägelse och hans oföränderliga godhet staden
Khartum blifvit tagen med tillhjelp af de lefvande och de
odödlige måndagen den 26 Januari innevarande år.

Tidigt på morgonen gingo de troendes trupper till
verket och företogo i förtröstan på Gud stormningen;
på mindre än en halftimme besegrades Guds fiender:
de tillintetgjordes ända till sista man liksom deras
fäste.

Ehuru kraftigt beredda till sitt försvar, föllo de
vid första anfallet och skingrades af Herrans hand.
De sökte då sin räddning i flykten, trängde in på
gårdarne och tillslöto portarne. Vår armé följde dem,
nedhögg dem med svärden, nedstack dem med
spjuten, så att deras jemmer blef högljudd, deras tårar
ökades, och alla blefvo slagna till jorden. Då gjorde
sig de troende till herrar öfver de qvarlefvande, hvilka
stängt portarne af fruktan för huggen, togo dem till
fånga och dödade dem. Och af stadens försvarare
återstodo endast några qvinnor och några barn.

Guds fiende, Gordon, som så länge upprest sig
och gjort uppror, så ofta varnats af oss och
uppmanats att underkasta sig och lemna sig i Guds
händer, har icke velat göra detta. Också har han
funnit sitt ödesdigra slut och med smärta skördat de
villfarelser han sått: Gud har sändt honom till
helvetet, som hädanefter är hans boning.

Och sålunda förstördes de otrognas hop. Gud,
jordens herre, vare tack och pris derför!

Af våra förbundna dogo tio de troendes död, men
ingen annan sårades eller skadades vid stormningen.
Detta är en Guds nåd. Från Gud kommer segern.
Vi hafva fallit ned för att tacka honom. Gör
detsamma och mottag mina helsningar.

12 Rebi Achir 1302.»


Underrättelsen, om dessa olyckliga tilldragelser,
som blott alltför väl bestyrktes af
Khartum-ångbåtarnes uteblifvande och de framgångar mâhdins härförare
haft i södern, afslöjade fullständigt för Emin pascha
den förfärliga belägenhet, i hvilken han befann sig.
Förlusten af stationen Amadi, sedan Lupton beys alla
posteringar gått förlorade, och de nya uppmaningar
att gifva sig emiren Karam Allah stälde till honom
visade honom tydligt, att den stund nalkades, då äfven
han skulle på allvar angripas.

Då Emin erfor, att araberna fortsatte sin marsch
mot söder och ryckte mot stationen Remio, fruktade
han, att den lilla besättningen i denna ort skulle lida
samma öde som Amadis och beslöt att skynda till
dess försvar. Remio ligger likaledes vid floden Yeï,
nordvest om Dufileh.

I spetsen för några bataljoner ankom han i april
till stationen, der han inväntade araberna, och med
tillhjelp af sina bundsförvandter bland
mombuttukrigarne tillfogade han dem ett blodigt nederlag, som
kastade dem tillbaka åt norr och för tillfället
aflägsnade hvarje fara från stationerna vid Nilen.

Var det denna de egyptiska truppernas seger,
som slutligen befriade eqvatorialprovinserna från
Karam Allahs skaror? ... Eller återkallade mâhdin,
förskräckt öfver den engelska expeditionens
uppträdande i Khartums närhet, sin underbefälhafvare? ... Det
är svårt att afgöra; men Lado, som dagligen väntade att
få se rebellerna framför sina palissader, oroades icke
och snart erfor man, att araberna i ilmarsch återtagit
vägen till Kordofan.

För att emellertid undvika hvarje ny

<img><sp>KRIGARE AF BARI-STAMMEN.</sp>
Efter en fotografi af R. Buchta.</img>
öfverraskning gaf Emin bey befallning om en tredje
koncentrering af sina krafter vid sjelfva Nilen; han lät
utrymma de sista vester ut i Makrakalandet belägna
stationerna och förlade ännu längre bort, i Wadelai, den
sydligaste af hans stationer vid floden, sätet för sin
styrelse och sitt återstående ammunitionsförråd.

Sedan med underrättelsen om Khartums fall
hvarje hopp om undsättning från norr försvunnit,
vände han sina blickar och sina förhoppningar mot
Zanzibar. Junker begaf sig åt söder för att söka
åstadkomma förbindelser med kusten. Han färdades
uppför Nilen från Dufileh till Mechra och begaf sig
till Anfina, en langohöfding vid Somerset-Nilen, vän
och trogen bundsförvandt till Emin, hvarifrån han
sökte komma i beröring med Uganda. Men detta
var förgäfves. Liksom vägen norr ut var äfven vägen
söder ut stängd, icke allenast för de hvita, utan
äfven för deras bud och underrättelser. Dädanefter
måste Emin bey, isolerad från den öfriga verlden,
endast räkna på sig sjelf och på sitt manskaps trohet
och tapperhet för att möta händelserna.


Då Junker i november 1885 efter tio månaders
fåfäng vistelse hos langos, i Anfinas residens och vid
den gamla egyptiska posteringen Fauvera återvände
till Wadelai, var ställningen derstädes följande:

Provinsen, som för omkring sex månader sedan
befriats från mahdisterna, var jemförelsevis lugn. Å
de inföddes sida voro förhållandena tillfredsställande.
Endast baristammen hade gjort ett upprorsförsök, som
garnisonen i Lado genast undertryckte.

De reguliera trupper, öfver hvilka Emin

förfogade, utgjorde omkring 1,500 man, väpnade med
remingtongevär, allesammans svarta soldater med
undantag af ett fyrtiotal egyptiska soldater, hvilka
företrädesvis användes vid artilleriservisen. Dessa
trupper kommenderades af tio egyptiska och femton
sudanske officerare och uppfylde fortfarande sin pligt.

»Oaktadt den fullständiga brist de ledo på
allting», har Emin pascha skrifvit, »utan sold och nästan
utan kläder fullgjorde dessa soldater sin tjenst och
lydde. Det är långt mer än man kunde hoppas.»

Dessa femtonhundra soldater voro fördelade i små
garnisoner på hundra till tvåhundra man och höllo
tio stationer besatta, nio vid sjelfva Nilen Lado,
Redjaf, Bedden, Kirri, Muggi, Laboré, Chor-Aju, Dufileh
och Wadelai; den tionde var Fatiko i det inre
chulilandet på vägen från Dufileh till Mruli<footnote>Sedan dess hafva ytterligare fem stationer åter blifvit
besatta: Makraka-Sugaire och Wandi i Makrakalandet, Mahaggi
vid Albertsjön, Faloro och Fadibek i det inre öster om Nilen.</footnote>. På Nilen
upprätthollo de båda ångfartygen <i>Nyassa</i> och <i>Khédive</i>,
hvilka vid tiden för Gordons första styrelse
transporterats till den öfre floden, förbindelsen mellan de
olika posterna och kunde i händelse af behof
medverka till deras försvar. De egyptiska och koptiska
regeringstjenstemännen kunde beräknas till tvåhundra.
Om man ytterligare räknar i medeltal för hvarje
manlig person, tjensteman, officer eller soldat, tre eller
fyra qvinnor, barn eller slafvar, kommer man till en
summa af minst åttatusen menniskor, hvilka bildade
hvad de engelska tidningarne kallade <i>Emin paschas
folk</i>.

Den stora svårigheten i ställningen under dessa

två åren var icke att vaka öfver detta folks försvar,
enär landet åtnjöt en nästan fullständig fred. »Allt
sedan Karam Allahs återtåg», skrifver i sjelfva verket
Emin, »och hans truppers skingrande genom
infödingarne på gränsen af Kordofan har den djupaste fred
varit rådande härstädes. Jag bör till och med
tilllägga, att kriget haft det goda resultatet att rensopa
hela provinsen Bahr-el-Ghazâl från slafjägare.»

Svårigheterna hade i synnerhet sin grund i den
fullständiga bristen på bytesvaror och förråd, fruktan
att ammunitionen snart skulle taga slut, den absoluta
omöjligheten för de tre fångarne i Sudan att sätta sig
i förbindelse med Europa och låta denna verldsdel
veta deras kinkiga belägenhet.

»Vi hafva undergått förfärliga pröfningar»,
skrifver Emin, »men lyckligtvis är det gamla ordspråket,
att 'olyckan är uppfinningens moder', alltid sant. Nu
kunna vi vara stolta öfver det sätt, hvarpå vi dragit
oss ur leken, alldeles ensamma, då vi voro beröfvade
hvarje hjelp utifrån. Vid alla våra stationer idkas
numera åkerbruksarbeten. Vi hafva odlat bomull,
lärt oss spinna och väfva: jag sänder härmed en
vacker näsduk såsom prof på vår tillverkning.

Vi hafva härstädes också infört skomakareyrket;
ni skulle icke blifva litet förvånad öfver att se de
resultat, hvilka vi uppnått. Vi tillverka vår såpa af
fett och aska, våra ljus af vax; hibiscusfrön tjena oss
i stället för kaffe, som vi sockra med honung; jag
glömde nämna, att vi i våra trädgårdar också erhålla
en ypperlig tobak. För min person saknar jag
endast böcker och tidningar äfvensom några ämnen,
som behöfvas för mina vetenskapliga preparat.»

<img>QVINNOR AF BARI-STAMMEN.
Efter en fotografi af R. Buchta.</img>

Det är ett högst anmärkningsvärdt drag, som väl
förtjenar framhållas, att Emin pascha, äfven under
sina svåraste tider, aldrig förlorade vetenskapens
intressen ur sigte. De olika bref, som han skrifvit till
Schweinfurth, Junker, Felkin, Hassenstein, Behm,
Allen och många andra af sina vänner, vittna alla,
midt ibland de underrättelser de meddela om
händelserna i hans provins, om den möda han oupphörligt
gjort sig för att göra sin långa tvungna vistelse i
Afrika fruktbärande ur vetenskaplig synpunkt.

Till den numera aflidne doktor Behm i Gotha
skrifver han, att nuers, agars och denkas nyss rest
sig och att resningens undertryckande skulle blifva ett
långvarigt och mödosamt göra, och derpå tillägger
han: Min vistelse i Monbuttulandet har ländt mig
till stor belåtenhet. Jag har arbetat mycket, samlat
en mängd intressanta anteckningar med många
nyheter, bildat en ordbok och sökt göra mig så nyttig
som möjligt. Den idé ni gifvit mig att teckna en
etnografisk karta öfver landet har jag ständigt i
tankarne. För detta arbete har jag också börjat samla
språkprof från de olika dialekterna ...»

Till doktor Schweinfurth skref han senare:

»Tack vare de många tidningar, som kommit
mig till handa öfver Uganda, är jag nu i besittning
af ett stort pappersförråd och skall genast göra i
ordning de herbarier, jag lofvat er.»

Och till Robert Felkin:

»Jag har icke glömt professor Flower; jag har
för hans räkning samlat flere menniskoskallar
äfvensom skallar af chimpanser, samt skelett af djur och

akkas. Jag har likaledes åt. doktor *** gjort en
samling musslor från Albertsjön.»

På detta sätt tillbragte de tre européer, hvilka
omständigheterna förenat och höllo innestängda vid öfre
Nilen, tre år under ständiga farhågor och
oupphörlig oro, mångfaldiga arbeten och bekymmer af alla slag.

Sedan de med vapen i hand stått emot
arabernas anfall och undertryckt de inföddes resningar,
måste de möta de utomordentliga svårigheter, som
deras ovanliga belägenhet medförde, genom att
begagna sig af landets naturliga hjelpkällor.
Beröfvade allt visste de likväl att sörja för sitt
lifsuppehälle, för sin beklädnad och underhållet af tiotusen
män, qvinnor och barn, hvilkas försyn de blifvit.
Derpå började de att tänka på att sätta sig i
förbindelse med Europa, hvarifrån de ända från
april 1883 icke haft några underrättelser och der de
trodde sig vara helt och hållet bortglömda. Under
loppet af december 1885 beslöts för den skull, att,
medan kapten Casati fortfarande skulle hjelpa Emin
pascha vid Nilen och i synnerhet upprätthålla hans
förbindelser med de angränsande folken, skulle Junker
för sin del söka uppnå Zanzibar öfver Unyoro och
Uganda. Försöket var farligt, men då allt togs i
betraktande, hade en hvit, som åtföljdes af en svag
eskort, större utsigt att lyckas än en stor väpnad
expedition, som säkerligen skulle väcka de infödde
höfdingarnes misstro och fruktan.

På en utvandring i massa af alla anstälda,
tjenstemän och soldater, med deras qvinnor, barn och
tjenare, hvilka tillsammans till ett antal af åttatusen

utgjorde befolkningen i Wadelai, Lado och på andra
stationer, var icke att tänka. I norr spärrades vägen
af mâhdin och hans öfver Gordon segerrika horder;
i söder och vester sträckte sig obekanta, af Uelle och
öfre Kongo vattnade områden, på hvilka Emin, som
under tre år saknat alla underrättelser från Europa,
icke kunde antaga att så hastiga och storartade framsteg
skett som de, hvilka krönt den belgiske konungens
civilisatoriska företag; slutligen låg i öster Uganda, hvars
blodtörstige herskare, den mägtige Muanga, ingalunda
var böjd för att tillåta beväpnade främlingar tåga
genom sitt område.

Med otillräcklig ammunition, utan tyger till
byteshandel, utan förråd och lifsmedel kunde Emin
icke tänka på att i det okända och vilda Afrika
företaga ett nytt »De tiotusendes återtåg» genom ett
land, som saknade kommunikationsvägar och visade
ömsom stora ödemarker, ömsom af fiendtliga stammar
befolkade områden. Att äfventyra ett dylikt försök
skulle hafva varit detsamma som att blindt störta sig
i förderfvet. Innan man hunnit en fjerdedel af
vägen till kusten, skulle mer än hälften af hans folk
redan hafva dukat under för mödor, hunger,
sjukdomar och umbäranden eller stupat för lika trolösa
som talrika fienders anfall.

Man kan tryggt försäkra, att den guvernör
Gordon stält i spetsen för Eqvatorprovinsen icke ens
för ett ögonblick tänkte på att allenast för sin egen
del begagna sig af möjligheten att lemna sin provins.
Han ansåg sig lika litet kunna öfvergifva de män,
öfver hvilka han erhållit befälet och som under
de svåraste omständigheter alltid troget understödt

honom, som han hade lust att lemna det land, öfver
hvilket han mottagit styrelsen för att befordra dess
framåtskridande och civilisation.

»Jag skall göra allt», skref han vid ett tillfälle
till Robert Felkin, »för att bringa till ett godt slut
det verk Gordon beseglat med sitt blod; jag skall
göra det, om icke med hans energi och snille, så
åtminstone i enlighet med hans instruktioner och hans
idéer. Då min så djupt saknade chef anförtrodde
mig styrelsen öfver denna provins, skref han till mig:
'Jag utnämner er för civilisationens och
framåtskridandets sak.' Hittills har jag gjort mitt bästa för
att rättfärdiga det förtroende, som blifvit mig
bevisadt. Den omständigheten, att jag lyckats bibehålla
mig härstädes med en handfull menniskor midt ibland
tusentals infödingar, visar, att jag till en viss grad
lyckats, äfvensom att jag förvärfvat infödingarnes
förtroende.

Jag är i Sudan den ende och siste
representanten för Gordons stab. Det åligger mig följaktligen
såsom en sträng pligt att fortgå på den väg han
anvisat mig. För öfrigt är en lysande framtid
förbehållen dessa länder; förr eller senare skola deras folk
inträda i den civiliserade verldens krets, som allt
mera vidgar sig.»

Hvad Emin hoppades och väntade var sålunda
i det hela mindre en fri väg för att kunna lemna
sitt fängelse än undsättning med ammunition och
förråd för att kunna fullfölja sitt värf och en öppen
väg för att kunna återknyta sina förbindelser med
Europa. Hvad han ville, att man skulle veta, var
icke så mycket, att han ännu lefde, som den lifliga

önskan, hvilken lifvade honom till att fortsätta sin
goda strid på den mark, der han vetat att bevara
sin ställning och sin frihet.

Med fara för sitt lif åtog sig Junker att
tillkännagifva denna ställning för Europa, som icke kände
den, och inför den civiliserade verlden föra Emins och
det eqvatoriala Sudans talan.

*

</chapter>

<chapter name="KAP. VI. Doktor Junkers återresa från Wadelai till Zanzibar.">
<h1>KAP. VI.</h1>

<h2>Doktor Junkers återresa från Wadelai till
Zanzibar.</h2>

Afresa från Wadelai. — Bahr-el Djebel och Albertsjön. —
Kibiros saltverk. — Unyoro. — Konung Kabrega. —
Mohammed Biri. — Hr Mackays korrespondens. — I Unyoros
sump trakter. — Ankomst till Rubaga. — Uganda och dess
Invånare. — Konungarne Mtesa och Muanga. — Mordet
på biskop Hannington. — Emin pascha får hjelp. —
Färden öfver Victoriasjön. — Ankomst till missionen
Msalala. — Vädjan till Europa. — Ankomst till Zanzibar.

Den 2 januari 1886 lemnade doktor Junker
Wadelai ombord på ett af stationens båda ångfartyg
i sällskap med den egyptiske läkaren Vita Hassan,
som begaf sig till Unyoro.

De resande färdades uppför Nilen, som på denna
del af sitt lopp betecknas med namnet Bahr-el-Djebel.
Floden har här en bredd af ända till omkring fyra
kilometer från den ena stranden till den andra. Ända
till Albertsjön spärrar intet hinder seglatsen, som
endast försvåras af talrika små öar af rottågor, vass och
papyrus samt grund, på hvilka flodhästar hvila.


Den vestra stranden kantas af en glest
skogbeväxt bergskedja. Den östra stranden, som är
flackare, visar grässlätter, beströdda med träd.
Allestädes ser man stora trupper af antiloper och elefanter,
hvilka om aftonen komma ned till floden för att
dricka.

Det förnämsta distriktet på den vestra stranden
är Fanigoro, säte för höfdingen Okello. På denna
sida af floden tillhöra folken aluristammen. På den
motsatta stranden, der man likaledes ser talrika
boningar, tillhör landet chulis.

På något afstånd söder om Fanigoro kommer
man till norra punkten af Albertsjön (Mvutan-Nzige).
som af Samuel Baker upptäcktes den 14 mars 1864
och för första gången. kringseglades af Gessi pascha
i mars och april 1876 samt ifrån denna tid varit
föremål för flera forskningsexpeditioner, hvilka
företagits af Mason bey och Emin pascha. Albertsjön
mottager vid sin nordöstra ände <i>Somerset-Nilen</i>, som
tillför densamma vattenöfverskottet från Victoriasjön,
och i sin södra ände, floden <i>Kaldbbi</i>, som nyligen
upptäckts af Emin pascha.

Sedan Junker och hans följeslagare färdats några
dagar på sjön, stego de i land på dess östra strand
i Kibiroviken, der tre stora byar under höfdingen
Kagoro äro uppbyggda omedelbart vid bergens fot.
Kibiro är hufvudstationen för handeln i denna trakt.
Invånarnes enda industri är att utdraga och bereda
salt, som afsätter sig icke allenast i hela Unyoro,
utan äfven i öster i Uganda och i vester i Aluri.
Hufvudorten för saltets erhållande och beredande ligger
några minuters väg ifrån byarne, midt ibland hålvägar

och klyftor, som bildats af naturens krafter.
Klippblock och stenmassor äro derstädes hopade i fantastisk
oreda. En mängd små källor välla fram ur den
öfverhettade marken, talrika ångpelare höja sig
allestädes. Det heta vattnet föres från alla håll i
rörledningar, som stödjas af stenar. I denna sällsamma
omgifning arbeta Kibiros barn och qvinnor på att i
korgar samla den salthaltiga jorden och blanda den
med vatten, som får sippra igenom den sålunda
uppstående gytjan, hvarefter de slutligen erhålla ett rent
och hvitt salt, som sedermera formas i cylindriska
stycken och inlägges i torra bananblad. Dessa saltverk
utgöra ett af landets rikaste distrikt.

Från Kibiro uppbröto Junker och Vita Hassan i
östlig rigtning för att komma till den ort, der
Kabrega, konung af Unyoro, bodde. Omedelbart
ofvanför byarne höjer sig en rad terrasser, som beherskas
af de båda enstaka bergstopparne Rugoi och Kjente.
Branta gångstigar leda mellan dessa båda berg upp
till höfdingens hufvudstad. Man stiger uppför vägen
mellan stenblock och skarpa klippor. De olika
terrasserna höja sig öfver hvarandra liksom bastioner,
och hvar och en krönes af en liten gräsbeväxt afsats,
der träd äro ytterst sällsynta.

De resande behöfde tio timmar för att komma
upp till Unyorokonungens residens, som ligger öster
om den lilla floden Kjahi, ett af Albertsjöns
tillflöden.

Hufvudstad en i dessa vilda länder vexlar allt
efter suveränens nyck. Då 1872 Baker företog sin
expedition, var den Masindi. Fem år derefter vid

Emin paschas första besök hade hofvet flyttats till
Nyamoga. Nu är Giuaia residensort.

Unyoro är ett af de vigtigaste inhemska rikena
i denna trakt af de stora sjöarna. Det omfattar
områdena söder om Somerset-Nijen, längs Albertsjöns
östra strand. Det är ett slättland med träsk och
acaciaskogar. På olika sätt beredda bananer utgöra
hufvudfödan. Det är den skörd, på hvilken
infödingarne mest lita. Man finner derstädes vackra
betesmarker, och så väl på boskap som på antiloper
och elefanter finnes öfverflöd.

Infödingarne äro mycket skickliga handlande. I
motsats till de infödda stammarne vid den egentliga
Nilen bära stammarne i Unyoro kläder. Qvinnorna
i Langodistriktet äro de vackraste och mest välväxta
i hela höglandsområdet.

Speke och Grant voro de förste, hvilka 1863
inträngde i Unyoro, der de uppehöllo sig några veckor
hos den sluge konung Kamrâsi, öfver hvilken Samuel
Baker ett år senare hade så mycket att beklaga sig.

Denne resande, som erhöll khedivens uppdrag
att införlifva Unyoro med det egyptiska Sudans
besittningar, återkom 1872 till landet, der han fann
tronen besatt af Kamrâsis son Kabrega, densamme,
som sedermera blef Emin paschas vän och
bundsförvandt och hos hvilken Junker fann hjelp och skydd.

Berättelserna skilja sig icke desto mindre
betydligt från hvarandra med afseende på denne unge
höfding, hvars namn ofta omtalas i den senare tidens
telegram och bref. Samuel Baker lemnar efter sitt
besök i april 1872 följande skildring af honom:

»Den 26 april aflade jag mitt officiela besök hos

Kabrega med mina officerare och soldater i stor
uniform och med musik i spetsen.

Jag fann honom i sin divan, en stor väl byggd
hydda, klädd med tryckt bomullstyg af sämre
qvalitet, som han fått från Zanzibar. Kabrega var klädd
i en drägt, förfärdigad af ett tyg af svartstrimmig
bast. Denne Kamrâsis son, sjette konungen af Unyoro,
afkomling af gallaseröfrare, är en slyngel på tjugu år,
tafatt och obehaglig, som anser sig vara en stor monark,
men är feg, grym, bakslug och trolös till ytterlighet.

Han är nära 1,80 meter lång, och hans hud är
mycket ljus. Han har stora, men alltför framstående
ögon, låg panna, framskjutande kindknotor, bred mun,
långa elfenbenshvita tänder och mycket vackra händer
med rena och väl klippta naglar, liksom äfven på
fötterna. Han bär sandaler af ogarfvadt buffelläder,
passande tillskuret och uppvikt i kanterna.»

Detta porträtt är ur moralisk synpunkt ingalunda
smickrande. Men till lycka för modellen hyses icke
samma åsigt af Junker, som fjorton år efter Baker
såg Kabrega, hvilken då följaktligen var trettiofyra
år. Junker förklarar, att »han på honom gjorde ett
ganska godt intryck och att han tyckes hafva ett
ganska mildt lynne.»

Under dessa senare åren har Kabrega visat sig
vara européernas vän och vid flera tillfällen gjort
hvad han kunnat för att hjelpa Emin, åt hvilken han
i de svåraste kriserna afstått små tygbalar, liksom
han äfven sökt befordra hans bref till kusten. Casati
deremot, som i nära ett års tid vistats i Giuaia
tyckes i likhet med Baker endast hafva ringa tillit till
Kabrega. »Kabrega», skref han den 2 maj 1887 till

Camperio, »döljer icke sina elaka afsigter; på hans
läppar finner man endast lögn. Jag står icke desto
mindre på mig och öfvergifver icke mitt uppdrag,
ehuru Emin bey oupphörligt uppmanar mig dertill.
Om jag afreser härifrån, sluter sig vägen bakom oss,
och olyckligtvis hafva vi för tillfället ingen annan
utväg.»

Arabiska handlande hafva sedan många år
nedsatt sig hos Kabrega, men Junker lyckades icke sätta
sig i förbindelse med dem, emedan de fruktade att
blottställa sig, om de understödde hans planer. Icke
desto mindre erhöll han en dag ett på franska
skrifvet bref från en af dem, en viss Mohammed Biri,
med hvilken han i följd deraf hade en hemlig
sammankomst.

Denne Mohammed var en gammal tjenare vid
den belgiska stationen Karema och hade vid
stränderna af Tanganikasjön följt kapten Ramaeckers.
Efter denne officers död hade han åter begifvit sig till
kusten, och för tillfället dref han handel och
uppköpte elfenben i trakterna omkring de stora sjöarne.
Han gjorde Junker bekant med de senaste
händelserna i Sudan, med de engelska truppernas
utrymmande af landet äfvensom med tillståndet i
konungariket Uganda, hvarest ännu några missionärer
uppehöllo sig.

Denna sista underrättelse återupplifvade modet
hos doktorn, som skref till missionärerna i Uganda,
men endast med stor möda lyckades sätta sig i
förbindelse med dem. Först efter en ångestfull väntan,
under sex veckor erhöll han slutligen från
missionären Mackay, chef för den engelska missionen, ett

bud, som äfven medförde underrättelser från Europa,
Egypten och Zanzibar till honom. »Den dag, då
detta bud anlände», skrifver Junker, »var för mig en
verklig festdag.» Man kan lätt fatta detta. Det var
det första meddelande den resande erhållit från den
civiliserade verlden på tre år! Mackay bekräftade
utförligare de sorgliga underrättelserna om Sudan; han
skildrade för honom den kritiska belägenhet, i
hvilken missionärerna i Uganda befunno sig efter mordet
på biskop Hannington, som afdagatagits på konung
Muangas befallning den 31 oktober 1885; han
underrättade honom, att en undsättningsexpedition, som
i augusti afgått från Zanzibarkusten under doktor
Fischers ledning, icke erhållit tillåtelse att färdas
genom Uganda, utan nödgats återvända; han rådde
honom att, hvad honom personligen beträffade, gifva sig
till tåls och iakttaga den största försigtighet samt icke
för tillfället våga sig in i den blodtörstige Muangas
land, der européernas lif sväfvade i ständig fara;
slutligen lät han öfverbringa honom tre bref till Emin
bey: ett från Nubar pascha, den egyptiska
kabinettschefen, som befalde guvernören att öfvergifva
Eqvatorprovinsen, ett från sir John Kirk, engelsk konsul
i Zanzibar, och ett från sultanen Said Bargash.


De tre månader, hvilka nu följde, blefvo de
svåraste för den resande. I enlighet med Mackays råd
skref han till Muanga för att erhålla tillåtelse att
färdas genom hans rike. Endast der kunde han
hoppas att få köpa handelsvaror för att genast kunna
förse Emin med hans behof af sådana och finna
medel att komma till kusten. Medan han afvaktade ett

svar på sin begäran, närmade han sig Ugandas
gränser. På vägen gjorde han ett olyckligt fall, hvarvid
han svårt sårade sig. I denna kritiska belägenhet
öfvergafs han af sina bärare i samma stund som nya
fiendtligheter utbröto mellan de båda länderna.

Det råder, så att säga, ett ständigt krig mellan
de båda angränsande konungarikena Unyoro och
Uganda, hvilka åtskiljas af obebodda distrikt, som
oupphörligt genomströfvas af krigareskaror och
plundrande band, ty genom denna mellanliggande trakt
går karavanernas naturliga och vanliga väg. Här
färdas de inhemska och arabiska handlandena fram,
hvilka från Victoria begifva sig till Albert Nyansa
och till Sudan och tvärt om; men de tåga aldrig
genom denna trakt utan skydd af ett väpnadt följe och
välja vanligen natten för att tillryggalägga vägen
mellan rastplatserna, så farligt är landet.

Här måste doktor Junker fram. Efter tusen
faror, hvilka han liksom genom ett underverk undgick,
erhöll han slutligen tillstånd att öfverskrida gränsen,
och under loppet af mars ankom han till Rubaga,
konung Muangas hufvudstad.


Konungariket Uganda är bäst kändt af de stora
stater, hvilka ligga vid Victoriasjön; det begränsar i
norr och nordvest denna sjö. Dess yta uppskattas till
50,000 qvadratkilometer. Enligt alla de resande, som
besökt detta rike, är det ett af de vackraste länder i
det eqvatoriala Afrika. I synnerhet är jordmånen i
kustdistriktet af en utomordentlig fruktbarhet. Skogarne
derstädes äro täta och försedda med högstammiga träd;
bakom skogarne höja sig taffeländer, hvilka förträffligt

lämpa sig för att uppföda boskap och i hvilka bananer
och fikon växa lika yppigt som vid sjöstranden. Längre
vester ut förlorar marken sina skogar och grässlätter
och höjer sig småningom i storartade kullar till berg
med hänförande vacker form, afbrutna af djupa dalar,
i hvilka strömmar och vattenfall brusa.

Den första konungen af Uganda, som erhöll
besök af européerna, var den ryktbare Mtesa, som
skildrats af Speke, Chaillé-Long, Stanley, Linant de
Bellefond och flere andra forskare. Mtesa mottog alltid
med välvilja och nöje de hvita, som kommo till hans
hufvudstad, och 1880 beslöt han att sjelf sända en
beskickning till Europa.

Stanley, som 1874 tillbragte flera veckor vid den
svarte herskarens hof, har i sin resebeskrifning
lemnat en ovanligt storartad beskrifning på Uganda, dess
konung och hans militära magt. I synnerhet omtalar
han en revy med Ugandas armé, vid hvilken han var
närvarande och räknade ända till etthundrafemtiotusen
krigare samlade i och för en expedition mot
vuavumas. Lifgardet, som bestod af sexhundra man
utvaldt manskap, var redan vid denna tid beväpnadt
med gevär. Jemte armén defilerade förbi den
berömde resanden och hans trupp den store höfdingens
harem, som utgjordes af femtusen qvinnor, — hustrur
och tjenarinnor. Det är icke olämpligt att med
anledning häraf erinra om, att i mellersta Afrika
liksom vid öfre Nilens och Kongos stränder det är ett
tecken till stor rikedom att ega många qvinnor, enär
hvar och en af dem har ett visst handelsvärde och
vid tillfälle kan bytas bort mot varor af alla slag:
boskap, tyger, gevär, pärlor o. s. v.


Mtesas krigsmagt till sjös var icke mindre
storartad än hans landtarmé. Den räknade
tvåhundratrettio krigskanoter af alla storlekar, den längsta
mätande tjugu meter och bemannad med sextiofyra
roddare. Sjömagten kunde beräknas till åttatusen man.

Man har dragit rigtigheten af dessa siffror i
tvifvelsmål, men om man med missionärerna Wilson och
Felkin, hvilka bott i landet, medgifver, att Ugandas
befolkning stiger till fem millioner menniskor; om
det är sant, att alla friska och sunda män äro öfvade
i vapnens bruk och måste infinna sig vid första
kallelse af sina chefer, måste man erkänna, att en styrka
af hundrafemtiotusen man i händelse af krig,
ingalunda hör till det omöjliga.

Huru härmed än må vara, så äro emellertid alla
resande öfverens om, att Uganda af alla afrikanska
stater är den, som är mest framskriden i organisation,
äfvensom den, hvars inre utveckling varit hastigast
under den tid, som förflutit sedan Speke och Grant
inträngde i denna region 1862.

Jordmånen derstädes är ytterst fruktbar; dess
alster äro rika och vexlande; klimatet är jemt och
jemförelsevis helsosamt; befolkningen är tät och den
race den tillhör stark, intelligent och ovanligt
tillgänglig för inflytanden af utlandets framsteg, af den
arabiska och europeiska civilisationen. Araberna från
Zanzibar, äfvensom de engelska och franska kristna
missionärerna göra för öfrigt de största ansträngningar
för att derstädes vinna inflytande och göra detta till
det förherskande. Islamismen gör framsteg derstädes.

Den arabiska civilisationen har redan på mindre
än tjugu år helt och hållet förändrat den nationela

<img>DOKTOR JUNKER.</img>

drägten, hvilken vid Spekes besök inskränkte sig till
ganska litet. Numera kläder sig Ugandafolket från
hufvud till fot liksom äfven folket i Unyoro; de
arabiska kläderna ersätta gradvis den gamla <i>mbugon</i> af
bast; äfven de fattige infödingarne äro klädda i haik,
skjorta, gördel och kaftan samt täcka hufvudet med
tarbuschen.

Vid Mtesas död 1885 kom hans son Muanga på
tronen.

Knappt hade den nye konungen kommit till
magten, förrän han greps af oro öfver bevarandet af
sin myndighet och fruktade, att européernas framsteg
på Victoriasjön skulle hota Ugandas oberoende. Hvarje
ny sändning missionärer, hvarje ny forskningsresa och
i synnerhet, tyckes det, tyskarnes militära
uppträdande och annekteringar i Zanzibar gjorde honom
orolig och misstänksam. Dessa farhågor gjorde också
de i Kubaga boende engelska och franska
missionärernas ställning ytterst farlig. Muanga gaf
slutligen — så stor var hans förskräckelse för att få se
de hvita komma och »sluka hans stater» —
befallning om att mörda den engelska biskopen
Hannington, som vågat sig in i Uganda i syfte att nedsätta
sig derstädes. Af femtio man, som utgjorde den
olycklige biskopens karavan, lyckades blott fyra
undkomma.

Junker hade endast med svårighet lyckats komma
in i landet; han måste sedermera gå till väga med
den yttersta försigtighet under de sex veckor han
uppehöll sig i konungens residens. Det oaktadt
lyckades han, tack vare sitt tålamod och missionären
Mackays hjelp, att för Emin paschas räkning, till ett

pris af tvåtusen talaris, uppköpa ett helt parti tyger
hvilka Mohammed Biri, samme arabiske handlande,
som han förut träffat i Unyoro, förband sig att föra
till Wadelai, ett uppdrag, som han troget uppfylde
till stor glädje för Emin och hans folk, som så
länge varit utblottade på allt och för att kläda sig
nödgats taga sin tillflykt till djurhudar. 

Sedan Junker sålunda tänkt på dem han lemnat
qvar och sörjt för det nödvändigaste, började han
bereda sig till att fortsätta sin väg till Zanzibar; den
22 juli steg han ombord på en båt, som missionen
förskaffat honom och anträdde sin färd öfver
Victoriasjön.

Stora Nyansa, som kapten Speke, hvilken
upptäckte den den 4 augusti 1858, gaf namn efter sin
suverän, är den afrikanska kontinentens
vidsträcktaste vattenbäcken. Den mäter 66,500
qvadratkilometer, d. v. s. mer än två gånger Belgiens hela
ytinnehåll. Bland hela verldens sjöar öfverträffas den
endast af Öfre sjön i Canada. En krans af talrika öar
är längs kusterna strödd öfver dess vida vattenyta.
Den ansenligaste arkipelagen är belägen i den nordvestra
delen; den betecknas med namnet Sessi och består
af mer än tvåhundrafemtio öar och holmar, som för
blicken upprulla de härligaste landskap.

Stormar och hvirfvelvindar förekomma ofta på
sjön. Junker, som hindrades af motvind och
våldsamma oväder, hvilka mer än en gång tvungo honom
att söka skydd på öarne, behöfde tjugusex dagar för
att färdas öfver sjön. Först den 16 augusti uppnådde
han dess södra del i närheten af byn M'salalæ, der

de derstädes bosatta engelska och franska
missionärerna gästfritt mottogo honom och beredde honom
medel att fortsätta sin väg till fots till kusten.

Från M'salalæ skref Junker, som nu sluppit ifrån
barbariets ovisshet och faror, till sin vän doktor
Schweinfurth följande bref, som särdeles väl uttrycker
den rörelse; hvilken måst gripa hans hjerta i
befrielsens stund efter de långa veckor, han tillbragt vid
hofvet hos biskop Hanningtons mördare, och då han
tänkte på de vänner, som han lemnat qvar efter sig
midt ibland faror af alla slag och med hvilka så
många gemensamt uthärdade lidanden nära förenat
honom.

<tab>M'salala, engelsk missionsort, södra
stranden af Victoriasjön den 16 april 1886.

<tab>»Till herr doktor Georg Schweinfurth, Kairo.

<tab><tab><tab>Bäste vän.

Undkommen Ugandakonungen Muangas klor
befinner jag mig härstädes alltsedan i morgse och begagnar
mig af första bud, som från missionen afgår till kusten,
för att med detsamma sända er några rader. Fyrtio
bärare och några zanzibariter hafva blifvit legda, och
jag hoppas kunna fortsätta min resa härifrån på några
dagar till Ujui och derifrån till Bagamojo.

Skulle det kunna vara möjligt, att man
ingenting tänker göra för dessa olyckliga
eqvatorialprovinser! ... Skrif, skrif, bäste vän! ... Måtte edra varma
artiklar omsider öppna ögonen på hela verlden!

Å min sida skyndar jag att göra mitt bästa.
Det är alldeles nödvändigt, att Emin pascha snart

erhåller undsättning. Jag har i Uganda förskaffat
honom för 2,000 talaris bomullstyger; men till och
med härvid har konung Muanga lagt de största
svårigheter i vägen. I trots af sitt löfte, att dessa varor
skulle expedieras öfver Unyoro med, tillhjelp af en
Mohammed Biri, som jag anmodat härom, har jag
måst afresa utan att få se dem på väg.

Européernas anseende går härstädes förloradt. Det
skulle vara en evinnerlig skam för Europa, om det
icke gjorde den minsta ansträngning för att återvinna
det. Handla i denna anda. Repet, repet åt Muanga
och hans män! Befrielse för Uganda! Undsättning
åt Emin-bey och återeröfring af Eqvatorprovinsen!
Endast i förhopping att kunna genomdrifva detta söker
jag komma till Europa. Skrif till mig, långt och
utförligt, derom ber jag, under adress Zanzibar. Jag
slutar i hast dessa rader.

<tab>Er tillgifne, försvunne och återkomne Wilhelm Junker.»

Då dessa rader två månader senare anlände och
offentliggjordes i Egypten och Europa, kunde ingen
läsa dem utan rörelse. De spredo omsider ljus öfver
Eqvatorprovinsens verkliga belägenhet. Man hade
erhållit en bestämd kunskap om den ställning, i
hvilken den siste egyptiske guvernören, som förmått
hålla sig och bevara sin frihet efter mâhdins segrar,
befann sig; man erfor, att han öfvergifven, utan
ammunition och förråd, befann sig bortom de
ogenomträngliga gränser, hvilka de upproriska araberna
uppdragit, midt ibland mellersta Afrikas vilda och krigiska
stammar, och att den grymme Muanga för honom och

hans trogna trupp spärrade vägen åt söder; man fick
slutligen veta, att en af hans följeslagare under tusen
äfventyr nyss lyckats genombryta de hinder, som så
länge hållit honom afspärrad från den civiliserade
verlden, att han var på väg till Egypten och Europa, der
han beredde sig till att begära hjelp åt fångarne i Sudan.
Den politiska verlden och Europas lärda kretsar
mottogo dessa underrättelser med en sympatisk lättnad.

Junker anlände, på sin djerfva hemresa
understödd af M'salalses missionärer, den 18 september
till Ujui i närheten af Tabora, hvarifrån han under
skydd af den ryktbare arabhandlanden Tippo-Tip,
samme man, som redan några år förut så lojalt hjelpt
Livingstone, Cameron och Stanley, utan hinder eller
uppehåll ankom till Zanzibar under de första dagarne
af december. Den 10 januari 1887 steg han slutligen
i land i Suez, der hans broder, bankiren Junker från
Petersburg, och hans vän doktor Schweinfurth väntade
honom.

Han hade tillbragt sju år å rad i Afrikas hjerta.

*

</chapter>
<chapter name="KAP. VII. Undsättningsexpeditionens organisation och afgång. Tippo-Tip.">

<h1>KAP. VII.</h1>

<h2>Undsättningsexpeditionens organisation och
afgång. Tippo-Tip.</h2>

Doktorerna Fischers och Leoz' expeditioner. — I det geografiska
sällskapet i Edinburgh. — Vägarne till Wadelai från östra
kusten. — Kongovägen. — En undsättningskomité
organiseras i London. — Stanleys ankomst till Europa. — Den
hvita personalen. — Afresan från London. — Stanley i
Kairo. — Tippo-Tip. — Denne tager tjenst i Kongostaten
och åtföljer Stanley. — »Madura». — Afresan från
Zanzibar.

Under mer än tre år hade man i Europa varit
utan minsta förbindelse med de européer, som
befunno sig i södra Sudan. Junkers och Luptons
senaste bref afgingo i april 1882 från Mechra-er-Rêk
med ångfartyget Ismaïla, den sista af Khartumbåtarne,
som gjorde resan på öfre Nilen. Denna ångbåt
undkom med knapp nöd mâhdisterna. Med densamma
återvände Friedrich Bohndorf, Junkers medhjelpare
och konservator, till Khartum, hvarifrån han begaf
sig till Egypten.

Tid efter annan tillkännagaf med långa
mellantider ett obestämdt meddelande, som af någon arabisk
elfenbenshandlande fördes till Zanzibar, att hvita män
med trupper befunno sig på stränderna af Albertsjön.
Derpå fick man säkert veta, att Junker och Casati
voro i säkerhet i Lado hos Emin bey. Bankiren Junker
i Petersburg, broder till den resande forskaren, vände
sig då till Gerhard Rohlfs, tysk generalkonsul i
Zanzibar, för att inhemta hans upplysningar, angående
möjligheten att afsända en forsknings- och
hjelpkaravan. Han erhöll till svar, att om nödiga medel
anskaffades, skulle doktor Fischer, som i sju år varit
sultan Said Bargasch' läkare och var en erfaren
forskningsresande, gerna åtaga sig att fresta på försöket.

Detta förslag antogs, och doktor Fischer lemnade
i spetsen för en talrik karavan kusten under loppet
af augusti månad 1885.

Vid samma tid organiserades vid nedre Kongo en
annan expedition, i spetsen för hvilken stod doktor
Oscar Lenz, en österrikisk resande, väl bekant genom
flera resor i Afrika. Denna expedition skulle söka
uppnå Wadelai öfver öfre Kongo.

Båda expeditionerna strandade med afseende på
sitt hufvudsyfte. Doktor Fischer kunde icke komma
längre än till Victoriasjön och doktor Lenz, som fördes
till Stanley-Falls på en af Kongostatens ångbåtar,
lyckades icke organisera en karavan för att intränga i
de obekanta nordöstra regionerna, utan fortsatte i
stället sin väg åt söder öfver Nyangue och Tanganika.

Under tiden erfor man af ett bref från den
engelske missionären Mackay i Uganda, att doktor Junker
befann sig i Unyoro, der han midt ibland svårigheter
af alla slag afvaktade ett gynnsamt tillfälle för att
intränga i Muangas konungarike och genom detta
land fortsätta sin färd till kusten. Under nära ett års
tid sväfvade man i oro för hans öde, ända till den dag

då ett telegram från Zanzibar plötsligen förkunnade,
att Junker frisk och sund anländt till missionsstationen
M'salala.

Redan detta var för den lärda verlden en stor
tillfredsställelse, som en månad derefter, då Junkers bref
blef bekant, förbyttes i allmänt deltagande. Den
civiliserade verlden blef icke känslolös för hans vädjan till
förmån för fångarne i Sudan. Det blef en allmän
hänförelse, till hvilken doktor Schweinfurth i Egypten
gaf upphof. Doktor Felkin, förut läkare vid
missionen i Uganda, väckte den allmänna meningen i
England. I Tyskland, i Frankrike, i Italien, i Belgien
intresserade alla offentliga organ, så väl dagliga
tidningar som periodiska tidskrifter, sina läsare för den
kritiska belägenhet, i hvilken Europas två siste
representanter vid öfre Nilen befunno sig.

Äran att hafva tagit initiativet till en undsättnings
expedition tillkommer Geografiska sällskapet i
Edinburgh. Vid ett sammanträde, som hölls den 23
november 1886, fattade sällskapet följande beslut, som
genast öfverlemnades till lord Iddesleigh,
statssekreterare för utrikes ärenden i London:

»I betraktande af de långvariga och talrika
tjenster Emin bey under tolf års vistelse i mellersta Afrika
gjort icke allenast geografien, utan äfven andra
vetenskaper, lika mycket genom sina personliga
ansträngningar som genom den hjelp han ständigt beviljat
forskare, anser sällskapets styrelse, att han gjort sig
väl förtjent af bistånd från Storbritanniens regering.

Styrelsen föreslår icke för hans befriande en
militärexpedition, utan anser en fredlig expedition kunna
med framgång företagas af hennes majestäts regering.

Den är dessutom förvissad om, att en expedition
med denna karakter, hvilken genomtågar hittills
outforskade trakter i väsentlig grad skulle bidraga till
befordrande af våra geografiska kunskaper om Afrika.»

Från denna tid sysselsatte frågan oupphörligt den
allmänna meningen, och allestädes diskuterades de
snabbaste medlen och den kortaste vägen för att komma
fram till Wadelai.

Genast från början sattes tre vägar, alla utgående
från Zanzibar, på förslag.

Den första föreslogs af den skotske
forskningsresanden Joseph Thomson, som erbjöd sig att
öfvertaga ledningen af den föreslagna expeditionen och följa
den väg han redan en gång förut tagit vid sin resa
genom Massailandet. Han utgick dervid från Mombas
på kusten, färdades öfver Taveta, Nyongo, Njemps
fram till östra kusten af Victoriasjön i närheten af
Ukala. Denna resa hade kräft nio månader. Nu ville
han göra om den på tre eller fyra månader, men
glömde dervid, att han sjelf hindrats från att
fullfölja sin forskningsfärd och att doktor Fischer
sedermera äfvenledes strandat i samma trakter, hvilka bebos
af fiendtliga och krigiska folk.

Doktor Felkin, som på hvarje vilkor sökte
undvika förvecklingar med Uganda, föreslog en lång omväg
kring Victoriasjön i Muta-Nziges bäcken. Men en sådan
väg skulle ovilkorligen nödsakat karavanen att färdas
genom helt och hållet okända regioner med en mycket
talrik befolkning, som redan 1877 med framgång
hindrade Stanleys expedition. Denna väg var icke allenast
lång, utan äfven full af faror. Borde man väl för den
skull äfventyra allt genom att våga sig in på det okända?

Derefter talades om Stanley. Den djerfve och
lycklige resanden, som 1870 återfann Livingstone,
genomströfvat Afrika från ena kusten till den andra och
1878 upptäckt Kongo, vid dess stränder 1884 grundat
en fri och oberoende stat, var, så föreföll det en hvar,
helt naturligt bestämd till att öfvertaga ledningen af
en expedition af detta slag. Hans erfarenhet, hans
energi, det rykte, som omstrålade hans namn bland
mellersta Afrikas infödda stammar, borde vara
tillräcklig garanti för framgången. Man omtalade redan,
att han stält sig till organisationskomiténs förfogande
och att han förordade den väg han 1876 följt. Från
Zanzibar till Victoriasjön hade den många gånger
blifvit använd. På andra sidan om sjön skulle han
taga oxen vid hornen och inlåta sig i
underhandlingar med Muanga, han skulle uppmana honom att
återknyta de vänskapliga förbindelserna med de hvita
och tillåta expeditionen att genomtåga hans stater för
att uppnå Unyoro och Albertsjön, och derifrån
sjövägen Wadelai.

Detta var tydligen den rimligaste af alla de
föreslagna vägarne, derjemte den bäst kända, äfvensom
den närmaste. Men i likhet med de båda andra hade
den den betydelsefulla olägenheten, att man nödgades
tillryggalägga densamma nästan helt och hållet till fots.

Antaget att expeditionen utgjorde tusen man, huru
många skulle under sådana förhållanden ännu
återstå vid ankomsten till Victoriasjön? Innan karavanen
kunde gå ombord på båtar på denna sjö —
naturligtvis under antagande, att man derstädes skulle finna
farkoster i tillräckligt antal för att befordra några
hundra man jemte deras bagage — skulle den
nödgas tillryggalägga tolfhundra kilometer under en
glödande sol, hvarvid hvarje man hade att bära en börda
af 30 kilogram. Det är tydligt, att expeditionens
styrka under denna mödosamma färd gradvis måste
minskas. Huru många skulle icke hafva dukat under
för mödorna? Huru många skulle icke blifvit rof för
febern och andra sjukdomar, blifvit till en börda och
ett hinder för expeditionen? Och då man slutligen
kommit fram till sjön, skulle man ändock endast hafva
hunnit halfva vägen, i det att den andra ännu svårare
hälften återstod. Hvem kunde veta hvad som väntade
expeditionen på dess väg genom Uganda? Vid minsta
fiendtlighet kunde förskräckelse gripa bärarne. Hvem
skulle kunna hindra dem från att rymma i massa?
De voro från Zanzibar; vägen var öppen bakom dem;
hvem skulle kunna hindra dem att återvända samma
väg de kommit?

Vid denna tid föreslog författaren af denna bok
i <i>Mouvement géographique</i> den 6 december 1887 att
välja vägen uppför Kongo och Aruvimi.

»Finnes ingen annan väg än de, som blifvit
föreslagna?» frågade han.

»Än Kongo då?...

Icke Kongo följd så långt åt söder som Nyangue,
den väg doktor Lenz följt, utan Kongo till Aruvimis
inflöde och derefter vägen uppför denna flod!...

På tretton timmar kan man från Banana uppnå
Matadi på ångfartyg. Det fordras femton till tjugu
dagar för att tåga landvägen till Léopoldville.
Ångfartyget Stanley behöfde senast blott tjugusju dagar
för att gå uppför Kongo från Stanley Pool till Aruvimi.

Slutligen har ju Stanley sjelf, då han utforskade denna
flod, på två; dagar kommit ända till Yambuya.

Antaget att sådana åtgärder skulle kunna vidtagas,
att man vore säker på att kunna upprätthålla och
befordra brefvexlingen och anskaffa nödigt antal
manskap samt ingenting komme emellan, som kunde hindra
en hastig färd i skulle man på trettiofem eller fyrtio
dagar, låtom oss säga två månader, med en expedition
kunna tillryggalägga det afstånd, som skiljer Banana
från Yambuya nedanför Aruvimis första fall. Och detta
skulle kunna ske utan allt för stora mödor, enär resan
nästan helt och hållet skedde till sjös.

Vid Yambuya skulle man, det är visserligen
sant, befinna sig på tröskeln till det obekanta. Men
detta obekanta är långt ifrån så förfärande som
det obekanta i Unyoro och Uganda. Stanley och
Grenfell hafva vid Aruvimi endast funnit fredliga
befolkningar, och dertill kommer, att detta obekanta
icke sträcker sig längre än till Sanga, det vill med
andra ord säga, utgör blott tvåhundratjugufem
kilometer. Sanga är nemligen residens för en
mombuttuhöfding, som gästvänligt mottog Junker, och trakten
öster om Sanga har genomforskats af denne resande,
af Casati och till en del äfven af Emin bey. Den
bebos af fredliga stammar, hos hvilka dessa resande
äro kända och hos hvilka undsättningskaravanen
sannolikt skulle blifva väl mottagen och finna lifsmedel och
vägvisare.

Hvad åter den skyndsamhet beträffar, med hvilken
Wadelai skulle kunna uppnås, synes oss otvifvelaktigt,
att den skall vara större öfver Kongo och Aruvimi än
från den östra kusten. På den förra vägen skulle
det måhända vara möjligt att på fem månader uppnå
Emin beys läger.»

Till allt detta kom, att resan på den öfre floden
var jemförelsevis lätt, eftersom mer än femtonhundra
kilometer tillryggalades sjöledes. Man visste dessutom,
att tillgången på lifsmedel skulle vara ymnig i dessa
trakter. Hela expeditionen skulle sålunda komma
fram ända till den obekanta zonen vid god helsa, full
af ifver, med en väg framför sig, som ingalunda vore
gynsam för rymningar.

I England väckte, trots allt detta, Kongovägen till
en början opposition. Derstädes höll man fortfarande
på den östra vägen. Men medan man väntade på att
val skulle göras, dref den enskilda företagsamheten,
som tagit saken om hand, ifrigt på förberedelserna
till expeditionen, hvilken nu blifvit fast besluten. Den
mycket rike skotske filantropen Mackinnon, direktör
för den stora ångbåtslinien <i>British India Steam
Navigation C:o</i>, hade öfvertagit ordförandeskapet för
organisationskomitén. Alltid frikostig hade han stält 250,000
francs till företagets befrämjande. Sir Francis de
Winton, före detta styresman öfver Kongostaten, hade
åtagit sig att vara komiténs sekreterare. Den egyptiska
regeringen hade lofvat lemna soldater. Konung
Leopold hade försäkrat komitén om sitt lifligaste
deltagande och till dess förfogande stält en del af
flottiljen på öfre Kongo, för den händelse expeditionen
skulle taga denna väg. Slutligen hade Stanley erbjudit
sin tjenst, som genast antagits.

Den framstående forskaren befann sig vid denna
tid i Amerika, der han i Förenta staternas förnämsta
städer höll en rad föreläsningar för att drifva

propaganda för den afrikanska saken och göra de afrikanska
förhållandena allmännare kända. Så snart han fått
höra talas om den föreslagna expeditionen, begaf han
sig genast till Europa. Den 27 december var han i
London, den 30 i Bryssel.

Från denna stund gick allt hastigt, beslut
fattades snabbt och befallningar gåfvos. Telegram vexlades
mellan London och Bryssel, Kairo, Zanzibar och Kongo.
Af Egypten begärdes ett kompani sudanske soldater.
Storbritanniens generalkonsul i Zanzibar, sir John Kirk,
erhöll i uppdrag att värfva några hundra soldater och
bärare. Kongovägen valdes slutligen. Mr Mackinnon
gaf i Bombay befallning om att ett af hans bolags
ångare på bestämd dag skulle inträffa i Zanzibar för
att derifrån föra expeditionen till Kongos mynning.
Stanley utsåg sin europeiska stab.

Den 15 januari 1887 gjorde han ett sista besök
i Bryssel och tog afsked af konungen af Belgien.

Den 20 januari lemnade expeditionen London
om bord på <i>Navarino</i>. Dess hvita personal utgjordes
af major Barttelot vid 7:de fysilierregementet, en af
de tappraste och dugligaste officerarne från fälttåget
i Sudan, löjtnant Stairs vid det kungliga artilleriet,
kapten Nelson vid volontärerna, hrr Jephson och Bonny,
öfverläkaren Parke, naturforskaren Jamieson, och
mekanikern Walker. Expeditionen förde dessutom med sig
fullständiga förråd af ammunition och förnödenheter
af alla slag, en maxime-mitraljös, ett mördande vapen,
som kunde afskjuta sexhundra projektiler i minuten
och skulle tjena till expeditionens försvar, om den
anfölles i de okända trakter den måste genomtåga,
och slutligen en hvalfångarebåt af galvaniserad


<img>HENRY STANLEY.</img>

jernplåt, afsedd för både segel och åror, och delad i
tolf afdelningar, som kunde söndertagas och bäras;
båten skulle för expeditionen underlätta öfvergången
öfver floderna och slutligen sättas i vattnet i
Albertsjön.

Oberoende af de åtta medlemmar af expeditionen,
hvilka begåfvo sig till Zanzibar, inskeppade sig
Ytterligare två före detta den sjelfständiga Kongostatens
agenter hrr Ingham och Rose Troup, i Liverpool för
att direkt begifva sig till Kongo. De hade särskildt
erhållit i uppdrag att anskaffa de femtonhundra
infödda bärare, hvilka skulle hjelpa expeditionen med
att frakta dess förråd på vägen mellan Matadis
vattenfall till Stanley Pool.

Stanley lemnade den 21 januari London för att
begifva sig till Egypten öfver Calais och Brindisi.
Denna väg förskaffade honom framför <i>Navarino</i> ett
försprång på några dagar, hvilka han tillbragte i Kairo
under öfverläggningar med doktor Junker, som anländt
dit två veckor förut, och med doktor Schweinfurth.
Vid denna tid meddelades, att de tre berömde
resandena voro helt och hållet oeniga om den väg, som helst
borde följas, för att komma fram till Emin. Man
har till och med påstått, att den egyptiska regeringen,
som gillade Junkers åsigter, ville ålägga Stanley att
taga vägen från Zanzibar och, i händelse han motsatte
sig detta, hotade att icke vidare bekymra sig om hans
expedition. Så förhöll det sig emellertid icke.
Visserligen är det sant, att doktor Schweinfurth till en
början förordade vägen från Zanzibar, utan att
derför med något större eftertryck påyrka, att denna
väg valdes. Men i likhet med doktor Junker uttalade

han sig slutligen för Kongovägen. Hvad den egyptiska
regeringen angår, hade hon beviljat sina penningbidrag
utan några vilkor. Dessutom hade hon stält ett
kompani soldater till expeditionens förfogande.

Den 6 februari lemnade Stanley Kairo och reste
till Suez för att derstädes gå ombord och ankom den
22 i samma månad till Zanzibar, dit ångaren <i>Madura</i>,
som skulle föra honom jemte hela hans trupp till
Kongos mynning, dagen förut inträffat. Stanleys korta
vistelse i Zanzibar utmärktes af en händelse, hvilken,
så snart den blef bekant, väckte mycket uppseende och
i Europa framkallade den största öfverraskning. Denna
händelse var Tippo Tips antagande till Kongostatens
tjensteman.

Tippo Tip är en rik arabisk handlande, som
Livingstone och Cameron funno bosatt i Nyangue vid
Lualaba och som några år senare under en tid åtföljde
Stanley på dennes färd utför Kongo. Doktor Lenz och
löjtnant Gleerup, hvilka på sina färder genom Afrika
besökte hans stationer vid Lualaba och i Manyema,
den belgiske löjtnanten Becker och svenske löjtnanten
Wester, hvilka stått i förbindelse med honom, doktor
Junker, som från Tabora till Zanzibar verkstälde sin
resa till kusten under hans skydd, äro allesammans
ense om att berömma hans ordhållighet och hans
goda sätt.

Hans verkliga namn är Hamed-ben-Mohammed;
Tippo Tip är ett binamn, som han erhållit på grund
af sin vana att blinka med ögonen, hvilket på samma
gång förvrider hans anletsdrag.

»Son af en arab från Zanzibar och en qvinna
från Mrima», säger löjtnant Jérôme Becker, »bor Tippo

<img>TIPPO TIP.
Efter en teckning af Louis Amelot.</img>

Tip sedan tio år tillbaka i Manyemalandet, der han
åtnjuter ett ofantligt anseende icke allenast i det
område, som står under hans omedelbara myndighet,
utan äfven hos de omgifvande folken, hvilka veta,
att han är man att icke tåla något illvilligt grannskap.

Genom sina vidsträckta planteringar och odlingar,
som skötas af tusentals, sin herre fanatiskt tillgifna
slafvar, äfvensom genom elfenbenshandeln, hvars alla
källor han förstått monopolisera för sin räkning, har
denne köpman, som derjemte är eröfrare och
organisatör, i hjertat af Afrika åt sig grundlagt ett verkligt
rike, der han, fastän till namnet vasall under Said
Bargasch, herskar oinskränkt.

Hos Tippo Tip har i trots af hans blandade blod
den arabiska karakteren öfvervigten och visar sig i
utöfvandet af på en gång instinktlika och beräknande
patriarkaliska dygder. Hans sjelfbeherskning, hans
orubbliga mod, hans affärsduglighet, hans skarpa
uppfattning och snabba beslutsamhet och slutligen den
ständiga framgång han haft i alla sina företag i
förbindelse med ett verkligt ridderligt drag, som
förträffligt anstår honom, göra honom, liksom Mirambo, till ett
slags hjelte, som besjunges af östra Afrikas alla svarta
skalder.»

Tippo Tip synes vara fyrtiofem år; hans
kortklippta skägg och korta hår börja gråna. Han talar
med liflighet, hans uttal är, kort, energiskt och skarpt
accentueradt. Inlåter man sig med honom på
kapitlet om elfenbenet, lifvas han genast, blifver häftig och
hans ögon slunga blixtar. På samma sätt hafva äfven
Californiens gamla guldgräfvare gripits af feber, då

man med dem samtalade om deras arbeten, upptäckter
och förhoppningar.

Elfenben är nemligen i sjelfva verket det hvarom
hela hans verksamhet rör sig. Detta har han att tacka
för sin rikekom; och hans magt är, enligt Wissmann,
som nyligen rest i den trakt han beherskar, väl
grundad och vida större än man i allmänhet tror.

Herre öfver och egare af talrika väpnade
slafkaravaner tillgodogör han sig sedan många år de rika
tillgångarne i mellersta Afrika, der han grundlagt
vigtiga åkerbrukskolonier. Mången förebrår honom, att
han icke förvärfvat sin rikedom genom oförvitliga
medel, sådana som brukas hos de civiliserade folken,
utan ofta med sin handel med elefantbetar förenat
slafhandeln.

Härmed må nu förhålla sig huru som helst, säkert
är, att han hos de infödda, hos forskningsresandena
och hos européerna vid kusten åtnjuter ett stort rykte,
som han förvärfvat sig på grund af sina utmärkta
administrativa egenskaper, den framstående ställning han
intager bland handlandena, bland sina trosförvandter,
äfvensom sin gästfrihet och i synnerhet sin
ordhållighet. Enligt allas mening var han redan förut i Afrikas
mellersta och östra delar en vigtig personlighet;
händelserna skulle nu göra honom till en historisk
personlighet.

Då kapten Van Gèle i januari 1885 anlände till
Stanley Falls, fann han Tippo Tip bosatt i
grannskapet. Under ett samtal, som denne
Kongoassociationens tjensteman hade med den framstående araben,
afgaf denne senare försäkran om sina fredliga känslor,
på samma gång som han visade den lifligaste önskan

att knyta vänskapliga förbindelser med de hvita, som
nedsatt sig vid floden.

Aderton månader derefter erhöll man emellertid
den underrättelsen, att stationen vid Stanley Falls,
som försvarades af två européer och några få svarta
soldater, angripits af araberna och måst öfvergifvas af
sin garnison. Angreppet hade visserligen inträffat,
medan Tippo Tip var frånvarande, och af de nu kända
omständigheterna synes det, som om anfallet icke
uteslutande orsakats af arabernas fiendskap, utan äfven
af den engelska stationsföreståndarens, mr Deanes
oskicklighet.

Vare härmed huru som helst, så var ställningen
i alla fall ganska hotande för den unga Kongostaten.
Så snart för den skull regeringen erhöll underrättelse
om Tippo Tips ankomst till Zanzibar, passade hon
på, då Stanley passerade denna stad, för att genom
honom begära förklaringar om det angrepp, som skett
på stationen. Stanley, som, så snart han kom till
Zanzibar, uppsökte Tippo Tip, erhöll af honom
försäkran om hans underdånighet under Kongostaten,
hvarjemte Tippo Tip uttryckte sitt beklagande af de
händelser, som tilldragit sig i Stanley Falls under hans
frånvaro och tvärt emot hans befallningar.

Som Kongostatens regering ansåg, att en politik,
som ginge ut på att genom arabisk medverkan
stäfja förföljelserna och plundringstågen i de trakter,
till hvilka europeiska trupper icke eller endast med
svårighet kunde bana sig väg, och i stället
åstadkomma en ordentlig handel och befordra åkerbruket,
vore en upplyst, klok och för civilisationens intressen
högeligen gagnelig politik, hade hon dessutom

uppdragit åt Stanley att förfråga sig hos arabhöfdingen,
om han icke skulle vilja träda i den oberoende
Kongostatens tjenst.

Den öfverenskommelse, som den 23 februari 1887
ingicks mellan Stanley och Hamed-ben-Mohammed och
hvarigenom denne senare utnämdes till kommissarie
i distriktet Stanley Falls, blef resultatet af
sammankomsten. I detta kontrakt förband sig Tippo Tip att
göra Kongostatens myndighet aktad kring flodens öfre
lopp och kring dess bifloder, så väl vid sjelfva
stationen som nedanför densamma ända till Aruvimis
inflöde, hvilket bestämdes till gräns för hans distrikt, och att
hindra de infödda höfdingarne och de arabiska
handlandena från att företaga razzior och handla med slafvar.

Denna öfverenskommelse angreps lifligt i Europa,
på samma sätt som Gordon paschas förslag att anlita
Zeber paschas medverkan till Sudans lugnande förut
derstädes klandrats. I Europa fann man nemligen
åtgärden att vända sig till en arabisk handlande för att
undertrycka slafhandeln innebära en väl stark motsägelse.

Denna idé var verkligen också i hög grad egnad
att förbrylla den allmänna meningen, men försöket —
ty ett sådant var det — kunde måhända, då man
besinnade Tippo Tips ovanliga ställning, medföra
oväntadt goda resultat. Framtiden skall afgöra, om man
haft orätt eller rätt. Åtgärden hvilar helt och hållet
på det rykte för ordhållighet och lojalitet, som denne
man förskaffat sig hos de anseddaste och mest
klarseende afrikanska forskare.

Den med Tippo Tip afslutna öfverenskommelsen
innebar, att den nya tjenstemannen i Kongostaten

skulle deltaga i undsättningsexpeditionen. Det beslöts,
att han skulle åtfölja Stanley på dennes resa från
vestkusten uppför Kongo ända till stationen Stanley
Falls. Då Tippo Tip kommit dit, skulle han samla
sexhundra bärare, hvilka Stanley behöfde för att frakta
elfenben från Wadelai.

»Af doktor Junker», skrifver med anledning häraf
den djerfve resanden, »har jag i Kairo hört, att Emin
pascha är i besittning af omkring sjuttiofem tons
elfenben, som äro värda en och en half million francs
efter tio francs skålpundet. Denna skatt skall sätta
oss i stånd att betäcka omkostnaderna för
expeditionen och göra den fruktbringande äfven i finansielt
hänseende. Hvarför skulle vi då icke söka föra detta
elfenben till Kongo? Dertill behöfvas endast bärare i
tillräckligt stort antal, och detta har bestämt mig för
att underhandla med Tippo Tip. Han har förbundit
sig att anskaffa sexhundra bärare efter ett pris af
hundrafemtio francs stycket för fram- och återvägen
mellan Stanley Falls och Albertsjön. Hvarje bärare
skall bära sjuttio skålpund. Vi skola således på
hvarje resa föra elfenben till Stanley Falls för ett
nettovärde af trehundratusen francs.»

Stanley hade vid sin ankomst till Zanzibar
funnit allting anordnadt på det förträffligaste af agenten
för <i>British India Steam navigation C:o</i>, mr Mackenzie,
med den engelska konsulns hjelp. Förråd och
handelsvaror voro redan inskeppade, alla deltagare och
medhjelpare i expeditionen samlade; det återstod så att
säga blott för Stanley att begifva sig ombord. Medan
expeditionens chef den 23 januari uppgjort kontraktet
med Tippo Tip, betalade Mackenzie fyra månaders

sold i förskott at de 623 zanzibariter, som blifvit
värfvade i expeditionens tjenst, och så snart en
afdelning af 50 man erhållit sin sold, fördes den genast
undan för undan om bord på <i>Madura</i>. Expeditionen
utgjordes af 709 man i sju kompanier: 9 européer,
63 sudaner, 14 somalis, 623 zanzibariter jemte Tippo
Tip med ett följe af 90 personer af båda könen,
tillsammans således 800 personer.

<i>Madura</i> lemnade Zanzibar den 24 februari. Den
9 mars passerades Kap, och den 18 mars kastades
ankar i Bananaviken vid Kongos mynning.

*

</chapter>
<chapter name="KAP. VIII. Expeditionen på nedra Kongo.">
<h1>KAP. VIII.</h1>

<h2>Expeditionen på nedra Kongo.</h2>

Kongo. — Den sjelfständiga Kongostaten, dess politiska och
judiciela organisation. — Handelsetablissementen. —
Instruktioner angående Stanleys expedition. — <i>Maduras</i> ankomst
till Banana. — Transportflottiljen. — Boma. —
Expeditionen slår läger vid Mata di. — Marschförsök. — På väg
till det inre!

Bland jordens floder intager Kongo sjunde
rummet. Denna flod har en längd af omkring 4,600
kilometer, med afseende på vattenmassan har den
ingen medtäflare i gamla verlden: den vattenmängd
den för i sekunden uppskattas nemligen till 50,000
kubikmeter, och Amazonfloden i Södra Amerika, är
således den enda, som öfverträffar den med afseende
på vattenrikedom. Kongo har sitt ursprung på
Muxingas högslätter vid en höjd af tolf till femtonhundra
meter, och härifrån flyter den, på två ställen bildande
en rad katarakter. Dess lopp, som spärras af öar
och på sina ställen vidgar sig ända till 20 och till
och med 30 kilometers bredd, gör i mellersta Afrika
en ofantlig båge, som på två ställen skäres af
eqvatorn. Från hvardera sidan upptager den otaliga
bifloder, hvilka tillsammans tillföra floden vattnet från

ett område af mer än 4 millioner qvadratkilometer,
d. v. s. en yta, som är nästan lika stor som halfva
Europa.

Kongo skulle för länge sedan hafva varit den
förnämsta vägen till det inre af Afrika, om icke en
rad hvirflar och forsar spärrade dess lopp på 180
kilometers afstånd från dess mynning och
fullständigt hindrade all seglats. Dessa vattenfall och forsar
hafva af nedra Kongo ända till de senaste åren gjort
ett slags återvändsväg — ett tillhåll för slafjägare —
dit de europeiska handlandena länge tvekat att
äfventyra sin färd och nedsätta sig. Då Stanley på
vägen från Zanzibar och Nyangue kom till vestkusten,
funnos några spridda faktorier anlagda på den nedra
flodens stränder, och Boma, beläget tjugufyra timmars
väg från kusten, var alltjemt civilisationens och
handelns förpost. Några mil längre bort hade
expeditionen varit nära att förgås af hunger i obekanta
trakter, i hvilket det gröfsta barbari ännu rådde. Detta
var för elfva år sedan!

Stanleys djerfva färd genom Afrika, hans
upptäckter, hvilka för Europa uppenbarade tillvaron i
Afrikas hjerta af ofantliga, fruktbara, rika och
välbefolkade landsträckor, hvilka plöjdes af en jettestor
flodvåg, ådrogo sig genast européernas
uppmärksamhet. Den ur politisk synpunkt ovanliga ställning
detta stora vattendrag intog, enär dess utlopp icke
stod under någon europeisk magts öfverhöghet, gaf
upphof till den belgiske konungens verk, hvilket
efter konferensen i Berlin 1885 skapade »den
sjelfständiga Kongostaten».

Under konung Leopold II:s öfverhöghet

utvecklade sig efter införande af denna sakernas nya
ordning den europeiska företagsamheten vid nedra Kongo
och förbättrades förhållandena derstädes med
förvånande hastighet och i utomordentlig grad. En
politisk och judiciel organisation upprättades och
funktionerar utan att i nämnvärd grad hafva stött på de
infödda höfdingarnes invändningar eller motstånd
eller framkallat några oroligheter. En generalguvernör
styr statens område i konungens namn. Han står i
spetsen för hela förvaltningen och för personalen, som
räknar omkring hundrafemtio hvita tjenstemän,
fördelade på tolf stationer. En väpnad styrka af två
tusen soldater, som rekryteras bland haussas vid
Nigerfloden och Bangalas vid öfre Kongo, kommenderas
och inöfvas af belgiska officerare och underofficerare.
En flottilj af sex ångbåtar underlättar på nedra Kongo,
polisuppsigten och personalens resor. Sex andra
staten tillhöriga ångbåtar gå på öfre Kongo.

En strafflag, som afser de förbrytelser, hvilka
genom sin allvarsamma beskaffenhet eller genom sin
talrikhet fordra omedelbart straff, har blifvit utfärdad, ehuru
den tillämpas blott tills vidare och skall lemna plats
för en noggrannare klassifikation af brotten och de
straff, som böra följa, på dem, så snart erfarenheten
tillåter denna ändring. För närvarande förbereder
den på visst sätt öfvergången mellan det förflutnas
samhälliga anarki och lagens välde. En
underdomstol finnes, i Banana och en högre rätt, till hvilken
vädjan kan ske från denna, finnes i Boma.

En posttjenst är i full verksamhet, och staten har
slutit sig till den allmänna verldspostföreningen.
Civilstatsbyråer äro öppnade i tre områden. För att gifva

egendomen en fast karakter och tillräcklig trygghet,
på det att kapitalen med förtroende skola kunna söka
sig till landet, hafva en jorduppmätning och en
jordindelning upprättats. I sina allmänna drag hvila
stadgandena angående fast egendom i Kongo på de
väsentliga principerna i »Torrensakten», ett i Australien
allt sedan 1858 tillämpadt system, hvilket Frankrike
likaledes antagit för Tunisien. För att ordna
jordegendomsförhållandena har en särskild topografisk
korps redan kartlagt alla distrikten vid nedra floden,
der europeiska etablissement befinna sig.


Man torde erinra sig, att handeln är fri på Kongo,
att staten genom internationela fördrag förbundit sig
att icke upptaga införseltullar och att transitohandeln
likaledes skall förblifva befriad från umgälder. Allt
som stadgats är en exportafgift på vissa produkter,
som komma från statens område. Taxan för denna
afgift är mycket moderat och motsvarar knappt mer
än tre eller fyra procent af varans värde.

De, hvilka först nedsatte sig vid Kongo, voro
franska handlande: huset Régis & C:ie från Paris,
(Daumas, Béraud & C:nis efterträdare), grundade 1855
ett faktori på Bananaudden, som allt ifrån denna
tid ständigt kallats »Franska udden». Några år
derefter kommo holländarne, derpå portugiser och
engelsmän och slutligen 1885 belgierna.

År 1876, således kort innan Stanley kom till
Boma från det inre, funnos på stränderna af nedra
Kongo trettiotre faktorier eller små filialer till
faktorierna. På tio år har, till följd af det lifliga
intresse Kongoassociationens företag framkallat, detta

<img>EXPEDITIONENS ANKOMST TILL BANANA.</img>
antal nästan trefaldigats: år 1886 uppgick det till
åttiofem ensamt vid nedra Kongo. Dessutom bilda
tolf etablissement — statsposteringar, missioner eller
faktorier — en kedja civilisatoriska och gästvänliga
stationer långs vägen förbi fallen, från Matadi till
Léopoldville; nio ligga vid Stanley Pool och fjorton
vid öfre Kongo, hvilket tillsammans gör trettiofem
nya etablissement, som skapats under loppet af fem
eller sex år på stränderna af en flod, som för tio år
sedan var alldeles obekant.


Dessa framsteg förkunna vältaligt, huru rätt de
hade, hvilka genast från första början förklarade, att
Kongo vore den väg, hvilken omsider skulle tillåta
den europeiska civilisationen att sprida sitt inflytande
till hjertat af Afrika och låta den europeiska handeln
tillgodogöra sig dess rikedomar. Kongo bildar i sjelfva
verket den enda stora flodvåg, som finnes i det
eqvatoriala Afrika och som tillåter att, dels på sitt eget
vatten, dels på sina stora bifloder, färdas ända upp
till gränserna af Katanga, Manyema, Sudan och öfre
Nilens bäcken. Den lätta kommunikationsled floden
sålunda erbjuder och den trygghet, som numera
råder på dess stränder, måste, i trots af den ansenliga
omväg dess krökning åstadkommer, göra, att
densamma föreslogs såsom den väg den till Emin paschas
undsättning afsedda expeditionen borde följa och att
den slutligen äfven antogs af Stanley, som för öfrigt
bättre än någon annan kunde uppskatta både
förtjenster och olägenheter hos en väg, hvilken han sjelf
varit den förste att upptäcka och öppna för verldens
verksamhet.

<img>GRUPP AF KABINDATJENARE.
Efter en fotografi af D:r Allart.</img>

Tack vare den omständigheten, att Kongo tagits
i besittning af européerna, kunde expeditionen här med
korta mellanrum finna punkter lämpliga till
operationsbas för ett vidare framryckande, på samma gång som
ångbåtar och hvalfångarbåtar på floden stodo till dess
förfogande för att föra den till det inre, ända till två
tusen kilometer från kusten. För öfrigt var
expeditionen på Kongo säker om lokalstyrelsens hjelp och
understöd, enär denna, från generaladministratorn i
Bryssel general Strauch, erhållit följande instruktioner:

»Konungen, som blifvit ombedd att låta
Kongostaten medverka till undsättningsexpeditionen, har
utfäst sig att till dess förfogande ställa ångfartyget
<i>Stanley</i> och de båda jernpråmarne under en tid af sextio
och i nödfall nittio dagar. I enlighet med detta löfte
sände jag eder chiffertelegrammet af den 15 januari
med begäran att låta <i>Stanley</i> vara i Léopoldville den
1 april, färdig att anträda färden uppför floden.

Utom det löfte, som jag härmed låtit er veta,
har konungen dessutom lofvat den engelska komitén,
att mr Stanley af alla våra agenter i Afrika skall
erhålla det bistånd de kunna lemna honom utan
förfång för statens tjenst.

Det är härvid icke fråga om en uttrycklig
förbindelse, utan om ett enkelt löfte. Hans majestät är
emellertid icke derför mindre angelägen om att
uppfylla det. Han betviflar icke, att våra agenter i
Afrika, bland hvilka vi räkna så många hängifna
män, skola göra allt för att infria det inom de
angifna gränserna, äfven om detta skulle kosta dem ett
ökadt arbete. Alla skola säkerligen på det lifligaste

<img>UTSIGT AF BOMA.</img>
önska sig kunna säga, att de, så mycket det berott
på dem, bidragit till att underlätta framgången för
en expedition, som skickats för att undsätta de tappre
soldater, hvilka fortfarande med sådan fasthet försvara
den sista vrå af Sudan, som ännu icke på nytt
hemfallit under barbariets välde.»


<i>Madura</i>, som kom från Zanzibar och förde
expeditionen om bord, inlöpte i Bananas hamn den 18
mars 1887 omkring klockan åtta på morgonen och
kastade ankar utanför det franska faktoriets anläggningar.

Bananas hela hvita och svarta befolkning befann
sig på kajen för att invänta den berömde forskaren,
hvars fartyg redan i två timmar varit i sigte. I
hamnen låg för öfrigt en hel ångbåtsflottilj. <i>Héron</i>
och <i>Prince Baudoin</i>, tillhöriga Kongostaten, <i>Cacongo</i> af
kunglig portugisiska flottan, <i>Serpa Pinto</i>, tillhörigt det
portugisiska handelshuset Valle & Azevedo, <i>Niemann</i>,
från det holländska faktoriet, <i>Albuquerque</i>, tillhörigt
»British Congo Comp.», <i>Angola</i>, tillhörigt den engelska
firman Hatton and Cookson, ett ångfartyg, tillhörigt
linien Woermann et C:ni i Hamburg, slutligen <i>Lys</i>,
tillhörigt linien Walford et C:ni, Antwerpen, hvilket
melankoliskt låg på en sandbank i bugten, på
hvilken fartyget två dagar förut, till följd af sin kaptens
oförsigtighet, strandat.

Knappt hade <i>Madura</i> stoppat, förrän chefen för
expeditionen i lotsbåten begaf sig i land, der han
genast underrrättade sig om de transportmedel, öfver
hvilka kan kunde förfoga. Stanley är icke allenast
en djerf och företagsam forskare, utan äfven en
lycklig resande. Hans goda stjerna har aldrig svikit

<img>GRUPP AF TJENANDE KROOBOYS.
Efter en fotografi af D:r Allart.</img>
honom. Äfven denna gång log den mot honom, ity
att genom en sällsam slump just samma dag som
han ankom till Bananas hamn en hel ångbåtsflotta
fans derstädes, hvars medverkan han genast utan
minsta svårighet erhöll. Faktoriföreståndarne liksom
äfven chefen för den portugisiska kanonbåten stälde
välvilligt sina båtar till hans förfogande för att föra
hans manskap och deras bördor till Matadi.

Den till Kongostatens agent utnämde Tippo Tips
närvaro om bord på <i>Madura</i> väckte i Banana icke
mindre förvåning än i Europa. Arabhöfdingen
lemnade icke ångaren, på hvars däck expeditionens
åttahundra man uppstält sig i anmärkningsvärd ordning
och höllo sig stilla och tysta, tvärt emot hvad som
är vanligt, då de svarta befinna sig tillsammans i
större antal. Man kunde lätt märka, att disciplin
och organisation börjat göra sig gällande bland dem.

Följande dag försiggick inskeppningen på de
andra fartygen med stor ordning och utan olycksfall,
och flottiljen började sin färd uppför floden till Boma
och Matadi. <i>Albuquerque</i> och <i>Niemann</i> gingo i
spetsen och hade om bord zanzibariterna och somalis;
Stanley och Tippo Tip gingo om bord, på <i>Serpa Pinto</i>,
derpå kom <i>Héron</i> och sist lyfte <i>Cacongo</i> med den
egyptiska afdelningen ankar. Den 20 anlände
ångfartygen efter hvarandra till Bomas redd, der de höllo
sig under ånga, medan expeditionens ledare gjorde
ett kort besök i land.

Boma är sedan ett år säte för generalguvernören
och för lokalstyrelsen öfver den sjelfständiga
Kongostaten, hvilken styrelse i början var förlagd till Vivi.

<img>BELGERNA VID KONGO. - EN KARAVANS AFGÅNG.
Efter en fotografi af D.r Allart.</img>

Redden är utmärkt, en kilometer bred och med
ett djup, som vexlar mellan sex och tjugu meter.
Anläggningen utvecklar sig hastigt. Dess byggnader,
uppförda af jern och trä, som ligga strödda långs
floden och ända bort till den platå, som beherskar
densamma, visa redan ett ganska tilltalande helt.

De holländska, franska, engelska och portugisiska
faktoriernas byggnader ligga i en rad långs floden
liksom äfven statens olika byggnader, hvilka tjena till
verkstäder, till embetslokaler för distriktsstyrelsen, för
landtmäteriet, posten, tullkammaren för utgående
varor och marinen. På den närbelägna platån, som
genom en ångspårväg står i förbindelse med stranden,
ligga guvernörens villa äfvensom de hus, som tillhöra
finansförvaltningen och afdelningen för allmänna
arbeten, sanatoriet, garnisonens kaserner, och på kullens
sluttningar ligga de byar, hvilka bebos af de svarta
tjenarne: haussas, bangalas, kabindas, krooboys,
kaffrer och bakongos. Vid flodstranden befinna sig
hotellet och ett varumagasin, tillhörigt <i>Compagnie des
Magasins généraux</i> i Bryssel, en katolsk mission, och
något längre ned på ön Mateba en plantageanläggning,
som grundats af hr de Roubaix i Antwerpen.

Bomas hvita befolkning uppgick för några år
sedan knappt till mer än tjugu eller tjugufem
personer, men kan numera, anläggningen på ön Mateba
medräknad, uppskattas till 120 eller 150 personer, af
hvilka nära hälften tillhör statens styrelse. Bomas
svarta befolkning består uteslutande af statens
soldater och tjenare och af faktoriernas arbetspersonal samt
uppgår till omkring två tusen personer. Garnisonen
<img>EN INFÖDD HÖFDING VID NEDRA KONGO, HANS
MINISTRAR OCH TJENARE.
Efter en fotografi af R. P. Kraft.</img>
utgöres af fem hundra man: ett kompani
haussaskyttar, som rekryteras i Nigerdalen och ett kompani
bangalaskyttar, som rekryteras vid öfre Kongo. De
bära uniform och äro beväpnade med
Sniderkarbiner.


Stanley stannade blott några minuter i Boma;
om bord på <i>Serpa Pinto</i> mottog han de högre
embetsmännen och fortsatte derpå vägen till Matadi, dit
han anlände samma dag klockan fem på aftonen.

Matadi är en samling europeiska anläggningar,
belägen på Kongos venstra strand nästan midt emot
det på andra stranden belägna Vivi. Det är en af
statens stationer, hvarest finnas portugisiska, belgiska,
franska och holländska faktorier. Matadi är
utgångspunkten för den väg till lands, som leder till Stanley
Pool på södra stranden. Denna väg skall också den
föreslagna jernbanan taga.

Urskeppningen skedde följande dag;
expeditionen upptog i närheten af det portugisiska faktoriet
en öppen mark, der man gjorde ett första försök
att slå läger. Alla bördorna samlades derstädes
äfvensom hvalfångarbåtens olika delar, mitraljösen,
åsnorna från Zanzibar, hvilka voro bestämda till
riddjur åt européerna och araberna, och slutligen den
hjord af får och getter från Kap, hvilken var afsedd
för befälets bord under resan.

Innan Stanley fördjupade sig i det inre långs
den mödosamma vägen kring fallen, som han så väl
kände till, eftersom han flere gånger tillryggalagt den,
beslöt han att göra ett marschförsök i spetsen för
hela sin styrka och med fullständig packning och

materiel. Den 23 mars valdes för detta försök, som
företogs på en sträcka mellan det portugisiska
faktoriet och Kongostationen. Chefen samlade sina
underbefälhafvare och nyamparas och gaf dem sina
befallningar; karavanen delades i sju afdelningar på
omkring ett hundra man hvardera under befäl af en
europé.

Stanley satte sig ridande på en rikt munderad
åsna i spetsen för karavanen. Bredvid honom gick
en af hans boys, som bar det amerikanska
stjernbanéret. Denna lilla omständighet visar, att Stanley,
som är född i England och ännu befinner sig i tjenst
hos Kongos öfverherre samt för befälet öfver en
engelsk-egyptisk expedition, icke glömmer sitt
adoptivfosterland, utan förblifvit och tänker förblifva medborgare
i Förenta Staterna. Allt företogs med ordning.
Karavanen upprullade sig som en ofantlig orm långs
stranden och slog ett nytt läger helt nära stationen.
Följande dag profvade man Maxim-mitraljösen, som
rigtades mot floden och hvars verkningar voro
förfärande.

Efter fyra dagars hvila, hvilka användes till
ytterligare organisation af karavanen, skedde den 25
mars uppbrottet från Matadi till det inre. Klockan
half fem på morgonen väcktes lägret af det skarpa
ljudet från ett slags mistlur, försedd med ett stort
klockstycke, hvilken sköttes med tillhjelp af en kolf,
ett vidtljudande instrument, som skulle vara
expeditionens väckare. På ögonblicket var hela skaran på
benen, och under en qvarts timme rådde ett
obeskrifligt oväsen uti denna myrstack af åtta hundra
svarta, som kommo, gingo, anfäktade sig, skreko och
gestikulerade och midt ibland hvilka åtta hvita
galopperade omkring på sina åsnor under de största
ansträngningar att hastigt åstadkomma en smula
ordning i villervallan.

Småningom återstäldes lugnet; karavanen ordnade
sig, de sudanske soldaterne, somalis, zanzibariterna,
bärarne med sina bördor, Tippo Tips folk, alla
intogo de platser de fått sig anvisade; hvalfångarbåtens
tolf delar buros hvar och en af två man; boskapen
samlades bakom kolonnen; fanorna utvecklades och
vajade gladt långs hela linien med Emin
pascha-undsättningsexpeditionens standar i spetsen, Stanleys
amerikanska baner, de engelska och egyptiska fanorna
och de arabiska standaren med sina inskrifter ur
koranen. Derpå ljöd åter luren och hela karavanen
satte sig i gång.

Undsättningsexpeditionen var således definitivt på
väg till det inre.

För två månader sedan hade den lenmat London,
och dess chef ansåg, att om ingenting allvarsamt
inträffade, som kunde hindra marschen, skulle den om
sex månader vara hos Emin. Den väg, som till dess
förestod den, hade en längd af mer än tre tusen
kilometer, hvilket nära på motsvarar afståndet mellan
Madrid och Petersburg.

*

</chapter>
<chapter name="KAP. IX. I vattenfallens region.">
<h1>KAP. IX.</h1>

<h2>I vattenfallens region.</h2>

Kongo i vattenfallens region. — Den europeiska ockupationens
framsteg. — Den föreslagna jernbanan. — Palaballas
bergsklint. — Karavanvägen. — Öfvergången öfver Lufu.
— En inhemsk marpé. — Öfvergången öfver Kuilu. —
Berget Bidi. — Stationen Lukungu och de angränsande
anläggningarna. — Bakongos. — Bärarnes tjenst. —
Inghams och Rose Troups rekrytering. — Expeditionen i
Lukungu. — Floden Inkissi. — Expeditionen anländer till
Stanley Pool.

Som man vet, sträcker sig parallelt med och på
något afstånd från den afrikanska kusten en kedja
låga berg, som bildas af högslätternas upphöjda
kanter och från hvilka på långa afstånd några enstaka
toppar höja sig. Genom denna kustkedja hafva de
vattendrag, som samla sig på det inre landets slätter,
gräft sig åtskilliga öppningar, genom hvilka de flyta
till oceanen, sammanpressade mellan klippbranter, der
de forsande och skummande brusa fram och störta sig
ned öfver de hinder de möta på sin väg.

Den mest berömda och på samma gång den
vildaste och mest dramatiska af dessa hålvägar är den,
genom hvilken Kongos ofantliga vattenmassa bryter sig
väg. Mellan Matadi och Leopoldville erbjuder floden

den storartade anblicken af icke mindre än trettiotvå
efter hvarandra följande fall eller forsar.

Man föreställe sig en jettetrappa af 750
kilometers längd med en lutning, hvars höjdskilnad uppgår
till 260 meter, och slingrande sig i bottnen på en
hålväg med branta, höga väggar; en trappa, hvars 32
steg, af olika höjd och olika bredd, bildas af
klipphällar, dystra skär, utskjutande klippkanter,
stenblock af alla former och storlekar. Man föreställe
sig vidare, att i denna cyklopiska kanal framrullar
konungen för gamla verldens floder, som på sina
ställen utbreder sig till sjöar af 2,000 till 3,000
meters bredd och på andra ställen åter hoptränges till
blott 300 meters bredd, men dervid vinner i djup och
hastighet hvad den förlorar i bredd.

Vid hvarje krökning af den dal, i hvilken
jettefloden rytande brusar, förändras dess utseende; på
sina ställen tyckes den gripen af ett ursinnigt raseri,
som ingenting synes kunna dämpa, den störtar sig i
klippkittlar, i hvilka dess vatten sjuder och fräser,
rinner öfver granittrösklar, bryter sig mot
uppskjutande skär, hopar berg af vågor, som krossas, höja
sig på nytt, täcka hvarandra och frambringa ett kaos
af ursinniga forsar, som förfölja hvarandra, slå emot
hvarandra och dånande störta öfver hvarandra.

Denna flodens vilda framfart fortgår stundom
öfver sträckor, som mäta hela fem kilometer, såsom
forsarne vid Nsangu och Lumba, hvarefter strömmen
lugnar sig, vidgar sig och slutligen tyckes inslumra
i en fridfull bugt eller i en stilla sjö. Ett
bedrägligt lugn! Snart lifvas åter vattnet, dess hastighet
ökas, klippornas hufvuden uppdyka åter, vattnet flyter
<img>KONGOSTATENS TRUPPSTYRKA EXERCERAR PÅ VIVIS TORG.
Efter en fotografi af D.r Allart.</img>
öfver en skrofligare sluttning, flyr och störtar sig på
nytt in i ett vildt pass, der det skummande hvirflar
och brytes med ett öfverväldigande och storartadt
rytande.

Till höger och venster om den våldsamma
floden höjer sig stundom i spetsar ett virrvarr af
eruptivbildningar, sträckor af kullar och nakna klippor,
som stapla sig öfver hvarandra, genomfåras och
utskäras af dalar och djupa hålvägar, hvilkas
sluttningar beklädas af en labyrintisk massa höga gräsväxter
och i de sänka dalbottnarne af ogenomträngliga
skogssnår.


Sådan är fallens region; sådan är den ofantliga
skranka, som naturen upprest tvärs öfver och på föga
afstånd från Kongos mynning liksom för att försvåra
tillträdet till Afrikas mellersta delar och afundsjukt
försvara de skatter de dölja. Mot denna skranka hafva
också alla de expeditioner, som sedan tre
århundraden tillbaka sökt på denna väg framtränga till den
hemlighetsfulla kontinentens inre, vanmägtiga krossats.

Stanley var den förste, som lyckades besegra
hindret, men med hvilka ansträngningar och hvilka
uppoffringar!

I spetsen för den expedition, som gemensamt
utrustades af <i>New York Herald</i> och <i>Daily Telegraph</i>,
behöfde han 1877 icke mindre än fem månader för
att från Stanley Pool bana sig väg ned till Boma,
ty för hvarje steg hindrades han af vägens
svårigheter eller infödingarnes fiendtligheter. På färden
förlorade han femton af sina män och den siste af sina
hvita följeslagare, Frans Pocock.

Två år derefter uppträdde han åter på samma
verksamhetsfält, denna gång utsänd af konungen af
Belgien och i spetsen för den expedition, som
utrustats af »Komitén för öfre Kongos utforskande».
Han släpade med sig ångbåtar, som voro söndertagna,
och en ansenlig materiel och behöfde denna gång nära
två år för att från Vivi komma till Stanley Pool.
Under båda dessa år dogo sex européer och femtio
infödingar; femton hvita angrepos af sjukdom och
måste taga afsked; sådana offer voro förknippade med
detta minnesvärda företag, hvilket vittnar om en djup
öfvertygelse, en sällsynt djerfhet och en okuflig energi
hos den, som ledde det.

Numera finnas långs den nya vägen icke mindre
än tolf europeiska etablissement; mer än femtusen
infödda bärare gå på tjugu dagar i största trygghet
från Matadi till Léopoldville och föra till Stanley
Pool de europeiska varorna i stället för de laddningar
af elfenben de från öfre floden bära till ångarne på
den nedra.

Men så betydligt detta framsteg, som
fullbordades på fem år, än är, är det dock icke tillräckligt
stort för att uppfylla den framträngande
civilisationens behof och fordringar. Denna syftar till de
fruktbara landsträckorna i det inre, de folkrika och yppiga
trakter, hvilka vattnas af öfre Kongos segelbara och
storartade vattennät. Ty så länge inga snabba och
lätta kommunikationsmedel förbinda dessa med hafvet,
skola de i trots af sina rikedomar och af sin framtid
förblifva omöjliga att tillgodogöra sig och
improduktiva.

»För att organisera en transporttjenst med

tillhjelp af hästar eller mulåsnor eller vagnar, dragna af
oxar», säger kapten Van de Velde, »måste man
anlägga en bred och god väg, bygga ständiga broar öfver
alla hålvägar, strömmar och forsar. Dessutom måste
man ditföra dragare, en hel vagnsmateriel, anlägga
farmar och afvelsgårdar samt skapa betesmärker.
Diligensens och forvagnens tider äro emellertid förbi.
Ångan måste användas såsom det billigaste
fraktmedlet. Lokomotiven lida icke af klimatet; inga
veterinärer behöfvas för att vårda dem, en svart
mekanisk arbetare duger härtill, och vid Kongo skola de
nöja sig med att förtära ved, som derstädes finnes i
öfverflöd. De skola till och med kunna undvara trä,
så snart man kan drifva dem med den elektricitet,
som frambringas af katarakternas rörelsekraft.» 

En jernväg skall således anläggas. Två
afdelningar ingeniörer under befäl af hrr Cambier och
Charmanne hafva under nära två års tid utforskat landet
mellan Matadi och Stanley Pool för att finna den
lämpligaste vägen och anstält afvägningar af terrängen.
Ett bolag med 25 millioner francs kapital skall bildas;
och man skall genast gripa verket an. Om Stanley
haft till sitt förfogande den blifvande jernvägsliniens
lokomotiv och vagnar för att frakta sina 800 man
och 1500 bördor, skulle några dagar hafva varit
tillräckliga för honom att utan ansträngning uppnå Stanley
Pool. Men nu tog färden till fots på den besvärliga
karavanvägen i anspråk nära en månads ilmarscher.

Bortom Matadi, efter öfvergången öfver floden
Mpozo, möter det första hindret i bergsklinten Palaballa.
Man öfvergår denna på en brant väg, som kantas af
hvita qvartsblock. På bergets topp, 550 meter öfver

<img>UNGA FLICKOR FRÅN TRAKTEN AF VIVI.
Efter en fotografi af doktor Allart.</img>
hafvets yta ligger en liten blomstrande församling,
som grundats af den engelska baptistmissionen. Den
vidsträckta panorama öfver bergen, hvilken man har
derstädes, gifver den resande en försmak af det land,
som han skall färdas igenom, och de svårigheter, hvilka
möta honom i detsamma.

Karavanvägen är en smal gångstig af 50 till
75 centimeters bredd, hvilken löper genom verkliga
irrgångar af flera meter höga gräsarter, i hvilka man
är nära att qväfvas. Efter de oändliga
uppförsbackarne, i hvilka man stekes af den afrikanska solens
grymma strålar, följa lika oändliga utförsbackar, som
leda ned till dalarnes sumpiga vatten. På
sluttningarna träffas på långa afstånd från hvarandra stora
grupper af palmer eller bananer äfvensom
apbröds- eller baobabträd. Man genomvandrar dessutom några
vackra skogar, som kanta dalbottnarne, hinder af
jettestora träd af alla slag, hvilka sammanbindas med
hvarandra af klängväxter, som löpa i alla rigtningar
och öfver gångstigen bilda hvalfbågar af frisk grönska,
i hvilka den vackra staren, enkefogeln med svart
fjäderdrägt och lång stjert samt otaliga småfoglar, liknande
bengaliska finkar, bygga och bo och hvilkas skaror höja
sig ur gräset, då den resande färdas förbi. Långs denna
trånga gångstig gå karavanens medlemmar i
gåsmarsch. Undsättningsexpeditionen, som bestod af 750
man, sträckte sig stundom öfver en hel kilometers
längd.

Stanley ankom den 29 mars till stränderna af
Lufu, en af Kongos bifloder på södra stranden.
Kongostatens agenter hafva öfver floden konstruerat en bro
af jerntråd, fäst vid baobabträden på stranden. De
<img>KONGO I VATTENFALLENS REGION
Efter en skizz af Manduau</img>
hvita och zanzibariterna betjena sig af densamma;
men infödingarne tveka oftast att våga sig öfver denna
bräckliga byggnad, som gungar under deras steg.

Från Palaballa synes trakten vara öde.
Infödingarne försvinna allt längre och längre från den af
karavanerna följda vägen, icke af fruktan för de hvita,
till hvilka de hysa förtroende, men väl af fruktan för
de svarte bärarne, hvilka icke hafva någon synnerligt
noggrann föreställning om eganderätten, utan gerna
förblanda denna med den starkares rätt. Under de tre
senaste åren hafva allt talrikare och tätare karavaner
börjat färdas mellan Matadi och Léopoldville, och då
de ofta gå genom planteringarna, föröfva bärarne
stölder och göra skada på dessa. De medföljande haussa-,
zanzibar- och bangalasoldaterna tillåta sig å sin sida
i de byar de genomtåga allt slags öfvervåld, som sällan
kommer till européernas kännedom och som det ännu
så länge är omöjligt att hindra och bestraffa. För
den skull flytta infödingarne sina byar och bygga sina
hyddor ett stycke från vägen för att sätta sina gårdar,
sina skördar och sin egendom i skydd för
marodörer och plundrare. Stanleys 750 man kunde sålunda
icke finna någon föda åt sig af landets produkter.
De lyckades icke ens att på vissa afstånd proviantera
sig på de marknader, hvilka vanligen hållas långs
karavanvägen och till hvilka byarne i närheten
regelbundet sända produkterna från sina planteringar, sitt
jagtbyte, afkastningen af sitt fiske och sina
industrialster.

Vid underrättelsen om expeditionens annalkande
togo de rädda infödingar, som bebo dessa nejder, till
flykten inåt landet af fruktan för att öfverraskas af
<img>UNG CHIAIKAFLICKA.
Efter en fotografi af Spencer Burns.</img>
de män, som åtföljde den ryktbare Bula-Matadi,
hvilken närmade sig, berättades det, i spetsen för tusen
med eldvapen väpnade skyttar. Under mer än en
hel vecka voro de vanliga marknadsplatserna
öfvergifna.

Dessa marknader äro en af vägens
egendomligheter, på samma gång som de bära vittne om
negrernas märkvärdiga handelsbegåfning.

»Derstädes samla sig», berättar kapten Thys, som
besökt Kuzo-Kienzis marknad, »två- till trehundra
handlande, manliga och qvinliga, som i korgar eller på
bananasblad utställa de föremål, hvilka de utbjuda
till salu, medan hopen af köpare cirkulerar mellan
utställningsartiklarne. Hopkrupna bakom sina varor
utmärka sig qvinnorna, som äro talrikare än männen,
genom sin ovanliga förmåga att kunna sälja; de
anropa den förbigående, prisa sina artiklar, yttra sig
harmfullt om ett bud, som de finna alltför lågt, eller
visa sig inställsamma och tillmötesgående för att
öfvertala köparen. Handeln med grönsaker tillkommer dem
uteslutande.

De till salu utbjudna varorna äro talrika. Jag
anför bland dem, som jag sett i Kuzo-Kienzi: getter,
svin, höns, färsk fisk, torkad och rökt fisk, kött och
hud af flodhäst, rökta råttor, uppträdda i en rad på spett,
gräshoppor, kräftor, söta potater, majs, turska bönor,
små ärter, ignamer, bananer, jordnötter, papajafrukter,
ägg, rå eller kokt maniok, runda eller aflånga
maniokbröd, ananas, sockerrör, palmnötter, tobak i blad
i ganska stor mängd; palmvin i stora glasflaskor, som
de fått köpa vid kusten, eller i kalebasser; kålhufvuden,
syra, spenat och salad i massa, ordnade i knippen
alldeles som i våra torghandlandes stånd; piment;
några obetydliga partier elfenben; starka tåg af
inhemsk tillverkning, mattor, europeiska väfnader af alla
slag, krut, glasvaror, lergods, perlor o. s. v., med ett
ord alla kända bytesvaror.

Torget är deladt i gator och i afdelningar efter
varornas beskaffenhet; här hafva vi tobak, der åter
elfenben, längre bort grönsaker, som äro den allra
vigtigaste varan. I marknaden gälla tre slags mynt:
näsdukar, <i>mitaku</i>, eller messingstråd och blåa perlor,
som kallas <i>matare</i>. En särskild plats upptages af
riktiga mäklare, hos hvilka infödingarne bortbyta sina
varor allt efter behof.

Marknaden börjar vanligen klockan tio eller elfva
på morgonen för att sluta omkring klockan tre eller fyra
på eftermiddagen. Det behöfver väl knappt tilläggas, att
afslutandet af en handel här liksom i Europa —
palmvinet ersätter bränvinet — ofta åtföljes af tvister och
gräl och verkliga slagsmål, som bero på alltför ymniga
dryckesoffer.»


Hela karavanen, som lemnat efter sig på vägen
endast några få sjuka eller uttröttade bärare, anlände
den 8 april i god ordning till Lukunga.

Floden Lukunga utgör ett vackert undantag från
det vanliga utseendet hos Kongos bifloder i trakten
af fallen. Dess dal är fruktbar och erbjuder
flerestädes en jordmån, som fullkomligt egnar sig för
odlingen af alla de tropiska ländernas kulturväxter. För
närvarande gör man derstädes försök att plantera
bergris, kaffebuskar, eucalyptus eller gummiträd o. s. v.

Bortom Lukunga reser sig Ndungabergen, de
högsta i landet; i deras midt höjer sig en eruptiv
qvartsmassa till en höjd af omkring 150 meter, hvilken
fått namn af berget Bidi. Från dess spets njuter
man af en storartad panorama. Vid bergets fot,
mellan Kongo i norr och byn Lutete i öster, utbreda sig
dalar beklädda med en ymnig växtlighet, och stora
planteringar, som lifnära talrika byar. Längre bort
aftecknar sig efter hvarandra en rad stora höjdslätter,
på hvilka lunder af dunkel grönska angifva tillvaron
af ytterligare andra byar, skyddade af sekelgamla
»safos» kronor. Vid Lukunga vidtager vattenfallens
andra region. Den bebos icke mera af den girige,
lata, af bränvinet förslöade inföding, som man träffar
längre ned vid floden. Man träffar nu den starka och
flitiga svarte, som i sekler bedrifvit handel mellan
Stanley Pool och den portugisiska kolonien Angola.

Sex europeiska anläggningar finnas i landet:
Kongostaten har en station vid Lukungu och en andra
vid södra Manyanga; amerikanska missionärer hafva
nedsatt sig vid Lukungu och engelska
baptistmissionärer vid Lutete; en handelsfirma från Rotterdam har
ett faktori vid Ndunga och »Belgiska sällskapet för
handel på öfre Kongo», hvars hufvudsäte är i Bryssel,
har ett faktori i södra Manyanga.

Denna del af landet är väl befolkad.
Infödingarne frukta derstädes icke karavanbärarne; de äro
de hvitas omedelbara grannar och veta, att de
försvaras af dem.

Flodens södra strand bebos från Kongostatens gräns
mot de portugisiska besittningarna i närheten af Noki,
ända till Stanley Pool, af bakongofolket. De äro
<img>KONGO VID STATIONEN ISANGHILA.
Efter en skizz af Manduau.</img>
åkerbrukare och likaledes stora handlande med elfenben,
palmolja, kautschuk och jordnötter. De göra långa
resor åt öster för att förskaffa sig elfenben och tjena
sålunda såsom mellanhänder mellan stammarne i det
inre och faktorierna vid nedre floden och kusten.
Ty, ehuru deras land öfverflödar på elefanthjordar,
jaga de dem sällan, alldenstund de icke hafva
tillräckligt kraftiga vapen för att med framgång anfalla
de stora djuren.

De olika grupperna af hyddor bilda skilda
samhällen. I de till floden gränsande distrikten äro dessa
grupper i allmänhet temligen tunnsådda och föga
befolkade; men i det inre, der befolkningen är mycket
tätare, träffar man allestädes rigtiga byar. Sålunda
är Muala, i Inkissi-bäckenet, hvilket löjtnant Håkansson
och frih. von Schwerin besökte 1886, en verklig stad
med nära tvåtusen själar.

I landet finnas blott några få verkliga höfdingar
med inflytande och myndighet, hvilka, vare sig på
grund af sin rikedom eller den fruktan de ingifva,
utöfva ett verkligt välde. Fordom funnos äfven i
dessa trakter några mer eller mindre mägtiga
potentater, hvilka lyckades uppehålla ett slags öfverhöghet
öfver de i grannskapet af deras residens belägna byarne
och läto betala sig tribut, men dessa hafva numera
försvunnit. Titeln »kung», som man stundom vid
nedre Kongo gifver den, som tyckes vara byns chef,
är i sjelfva verket icke rigtig. En sådan öfverhöghet,
som vi mena i Europa, finnes icke hos bakongos.
Chefen för en by är oftast den äldste frie mannen;
de andra höra på och akta honom och begära hans
råd, men betala honom ingen skatt och äro icke
tvungna att lyda honom. I allmänhet kan man säga,
att med några få undantag är hvarje bakongo sin
egen herre.

Denna ovanliga politiska ställning i förening med
infödingarnes vid nedre Kongo fallenhet för handel,
är af största betydelse för den nya statens framtid.
Det är med anledning häraf som öfverste de Winton,
före detta generaladministrator, kunnat säga, att han
icke trodde, att det i hela verlden funnes ett icke
civiliseradt område, hvilket med hänsyn till
tryggheten för européerna och handelns framtid, erbjöde så
stora fördelar som Kongobäckenet. Det är i sjelfva
verket också ett glädjande faktum, att under ett
tiotal af år, som européerna i alla rigtningar genomforskat
landet, hvarken i franska Kongo eller i den
sjelfständiga Kongostaten man bland statens agenter haft att
beklaga ett dödsfall till följd af anfall från
infödingarnas sida. 

I landet mellan Manyanga, Lukungu och Lutete
rekryteras företrädesvis de infödingar, hvilka skola
tjenstgöra som bärare vid alla varutransporter, som
ske på menniskoryggen, mellan öfre och nedre Kongo,
transporter, som numera försiggå lifligt och
regelbundet.

Stationen Lukungu är medelpunkten för
rekryteringen till transporttjensten mellan Matadi och södra
Manyanga. Karavanens <i>capitas</i> eller chefer hyras och
erhålla derstädes sin <i>mokanda</i> eller det intyg de hafva
att öfverlemna till stationschefen i Matadi, vid
ankomsten dit med sina män, hvilka derstädes mottaga
en börda af trettio kilogram hvardera. I spetsen för
sin på detta sätt lastade karavan, tågar capitan direkt
till södra Manyanga, der han erhåller ett qvitto, vid
hvars uppvisande han får sin betalning i Lukungu.

Å sin sida är södra Manyanga medelpunkten för
rekrytering af de bärare, som skola begifva sig till
Stanley Pool; de tagas i synnerhet från Lutetes
omgifningar och i närheten af floden Inkissi. Numera
finner man derstädes flere tusen unge män från
aderton till tjugufem års ålder, hvilka låta hyra sig på
detta sätt, och detta i samma land, der
Kongoassociationens agenter för sex eller sju år sedan knappt
lyckades erhålla några få hjelpare. Detta kommer
sig deraf, att de, som voro barn 1882, nu äro unge
män. Allt sedan denna tid finnes derstädes en
generation, som lefvat ett fredligt lif och småningom
vant sig vid européerna och deras varor samt genom
sitt arbete söka förvärfva sig dessa. Numera låter
hela ungdomen från Lukungu, Lutete och Manyanga
lega sig till bärare. Om några år skall europén
derstädes finna så villiga, läraktiga och flitiga arbetare,
han någonsin kan önska. För hvarje dag ökas
infödingarnas »behof»; bruket af kläder blifver allmänt,
sandaler börja allt mer och mer användas. Till de
i denna trakt, der nätterna och morgnarne äro kalla,
mest skattade artiklar höra filtar. Om kort tid skall
den infödde för att tillfredsställa dessa nya behof låna
sig till alla de arbeten, den hvita begär af honom
Ännu är han endast bärare; inom kort skall han vara
jordarbetare och odlare.

Löjtnant Franqui, som under två år fört befälet
på stationen Lukungu, har lemnat en framställning
om de framsteg och den utomordentliga handelsrörelse,
hvartill transportorganisationen mellan Matadi och
<img>INFÖDINGAR FRÅN VATTENFALLENS REGION.
Efter fotografi.</img>
Léopoldville gifvit upphof 1887, då expeditionen
passerade dessa nejder. Hans siffror äro i sanning
vältaliga.

»Till följd af några inre krig», säger han, »och
i synnerhet till följd af de inföddes missnöje,
alldenstund de fruktade för konkurrensen från de många
handelshusen i Léopoldville, led rekryteringen i
början af år 1887 ett ögonblicks afbräck.

Varubalarne hopades vid nedre floden, och
belägenheten blef så mycket mera kritisk som stora
transporter tillkännagåfvos. Vid ett tillfälle hade i Matadis
magasin hopat sig mer än 4000 kollys, d. v. s. 120,000
kilogram, som skulle transporteras, och dessutom
tillkännagafs, att ångaren <i>Ville de Bruxelles</i> skulle komma
med 4000, ångfartyget <i>Roi des Belges</i> med 2000
bördor samt att den materiel, som tillhörde »Kongo
handels- och industribolag», utgjorde 1800 balar.
Man hade dessutom förbundit sig att åt handelshusen
i månatligt medeltal transportera 700 kollys, och
slutligen närmade sig Stanleys expedition till Emin
paschas undsättning, hvarjemte 1200 ytterligare bördor
borde föras till Léopoldville med största hastighet.

Vid denna tid förestod jag transporttjensten. Jag
vädjade till min europeiska personals hela nit och
bemödade mig att förmå infödingarna till att inse,
att det låg i deras intresse att arbeta för regeringen.
En månad derefter kunde jag underrätta
Kongostatens styrelse, att mer än 7000 man blifvit legda och
att jag under loppet af mars månad skulle hafva den
tillfredsställelsen att sända i väg öfver 5000 bärare.

De handelshus, hvilka verkstälde transporten för
sin egen räkning, drogo nytta af den impuls, som
staten gifvit, ty till dennas 5000 bärare måste läggas
omkring 5000 infödingar, som rekryterades af de olika
faktorierna. Det vill säga att under loppet af en
enda månad — mars 1887 — mer än 8000 man
trampade karavanvägen mellan Matadi och Léopoldville.

Under de månader, som följde, fortsattes
rekryteringen, bärare strömmade till, och i oktober hade
nästan alla de bördor, hvilka nyss omtalades, lemnat
Matadi. Under en tid af åtta månader, från mars
till oktober, kan jag med visshet säga att mer än
30000 bördor transporterats, d. v. s. 900000 kilogram,
hvilket i betraktande deraf att bärare ombytas i
Lukungu representerar en siffra af 60000 man.»

Ingham och Rose Troup, hvilka Stanley sändt
direkt från Liverpool till Kongo för att i vattenfallens
region rekrytera bärare åt honom för transporten af
hans gods, hafva kunnat se de förvånande framsteg,
som skett från den tid de båda voro anstälda i
Kongoassociationens tjenst. Utan svårighet anskaffade de i
Lukungu, i Lutete och i omgifningarne de 1500 man,
som voro nödiga för expeditionen. Ingham hade
särskildt åtagit sig att ombesörja transporten mellan Matadi
och Manyanga, och Rose Troup transporten mellan
Manyanga och Léopoldville. Deras uppgift lyckades
fullkomligt. Medan expeditionen tågade mot Stanley
Pool, mötte den oupphörligt grupper af bärare, hvilka
gingo ned till Matadi för att hemta de varor, som
Stanley qvarlemnat derstädes. På en månad voro de
alla i Léopoldville.


Tippo Tip och hans trupp voro de första, som
den 8 april ankommo till Lukungu omkring klockan
elfva på förmiddagen. Han gaf sig till känna hos
stationens chef, löjtnant Franqui, som inbjöd honom
att slå sig ned på verandan och lät servera honom
kaffe. Tippo Tip talade om Boma, som han sett
från sitt ångfartyg och tyckte vara en betydande ort,
samt beklagade, att han icke fått tid att stiga i land
och noggrant bese densamma. Han berömde
karavanvägen, som han fann lätt och utmärkt lämplig för
elfenbenstransporter från Banza-Manteka. Derpå visade
han det kontrakt han uppgjort med Stanley i
Zanzibar och som han förvarade i en låda med flera andra
papper och fotografier af Van Gèle, Wissmann,
Wester, Gleerup m. fl.

Stanley sjelf anlände omkring klockan ett med
sin hufvudstyrka, och efter hvarandra kommo derpå
alla de hvita, beridna på vackra hvita åsnor från
Maskat, och afstego vid stationen. Den femton
präktiga merinofår starka hjorden från Kap hade minskats
endast med ett djur, som dött af trötthet två dagar
förut. Stanley och hans underbefälhafvare antogo
inbjudningen att spisa middag vid stationen.
Expeditionens chef var mycket glad, pratade och syntes
full af förtröstan till framgången af sitt företag.

Följande morgon var hela expeditionen
uppstäld för att låta inspektera vapen och utrustning.
De fyra kompanierna, hvartdera om tvåhundra man,
kommenderades, zanzibariternas af Nelson, Stairs
och Rose Troup, sudanernas och somalis af Barttelot.
Hvarje kompani var deladt i tre plutoner, hvar och
en under befäl af en nyampara och försedd med en
röd fana.

Stanley lät sin trupp bilda en stor fyrkant med
<img>ÖFVERGÅNGEN ÖFVER INKISSI.
Efter en skizz af Manduau.</img>

en front af hundra meter och manskapet uppstäldt
på två led. Derefter företog han med stor omsorg
inspektionen af hela sin karavan, granskade allt och
gjorde sina anmärkningar med lugn och omsorg
såsom en duglig, samvetsgrann och förutseende general.

På aftonen var fest i lägret. Alla stationens och
expeditionens européer åsågo danserna och lyssnade
till zanzibariternas sånger. Stanley bad dessa senare
utföra en af sina nationaldanser, och för att uppmuntra
dem tog han sjelf några steg och angaf deras rytm.
Då kände hänförelsen inga gränser. Stanley helsades
med bifallsrop och bars i triumf genom hela den
förtjusta truppen, och dansen fortfor till sent på natten.
Bula-Matadi förstår att på ett särdeles skickligt sätt
väcka sina mäns tillgifvenhet och ifver. De, som
påstå, att han är afskydd, tala om saker, som de icke
känna. Han är sträng, men god. Dessutom känner
han negern och vet, huru han bör taga honom för
att göra honom till en trogen, underdånig och ifrig
tjenare.

Expeditionen uppbröt från Lukungu den 10 april
klockan half elfva på förmiddagen i god ordning och
qvarlemnade blott sju man sjuka, af hvilka en dog
och blott två återvände till Matadi; de öfriga fyra
upphunno expeditionen på vägen till Léopoldville.
Två månader derefter meddelades i Europas väl
underrättade tidningar, att expeditionen hemsökts af en
fruktansvärd hungersnöd och besått sin väg med lik.

Öfvergången öfver Inkissi upptog två hela dagar
för expeditionen; hvalfångarbåten, som sattes i vattnet,
måste göra icke mindre än åttio resor för att föra
manskap och varor öfver till andra stranden. Inkissi
mäter nära sitt utlopp i Kongo vid byn Nselo 150
meter i bredd; dess bädd är sammanpressad mellan
trädbeväxta sluttningar af 50 till 100 meters höjd.
På ett afstånd af flera kilometer ofvanför byn spärras
floden af forsar, men ännu längre upp ofvanför byn
Kilemfi är dess lopp fritt och obehindradt, der den
flyter öfver slätter med det mest leende utseende och
befolkade af åkerbruksidkande stammar. Genom denna
fruktbara och folkrika trakt kring öfre Inkissi skall
jernvägen gå fram.

Den 27 april öfvergick expeditionen det
trädbeväxta berget Yombi. Från några punkter på dess
topp helsade expeditionens medlemmar med glädje
det lugna vattnet af en stor sjö, hvars glittrande yta
de varseblefvo i fjerran mellan träden.

Det var Stanley Pool.

*

</chapter>
<chapter name="KAP. X. Vid Stanley Pool.">

<h1>KAP. X.</h1>

<h2>Vid Stanley Pool.</h2>

Stanley Pool; historia och beskrifning. — Öfre Kongos flodnät.
— Mangaleskogen och Mense-berget. — De europeiska
anläggningarna. — Leopoldville. —
Undsättningsexpeditionens ankomst. — Transportmedel. — Ångfartyget
<i>Stanley</i> och missionernas ångbåtar. — Krångel med
amerikanska baptistmissionen. — Stanleys bref till komitén i
London. — Kommissariens i Léopoldville mellankomst. —
Expeditionens transportmedel betryggade. — <i>All things are
going infinitely better than could be expected</i>. — Bristen på
lifsmedel och den påstådda hungersnöden. — Förtruppens
uppbrott under major Barttelots befäl. — Inskeppning i
Kinchassa. — På väg till Aruvimi.

Då man kastar en blick på Kongos karta, ser
man, att, innan floden flyter in i vattenfallens vilda
pass, utbreder den sig vidt omkring öfver en yta af
omkring 225 qvadratkilometer och bildar sålunda ett
slags cirkelformig sjö eller »pool», som Stanley
uppkallat med sitt namn.

I historien om Kongos eröfring har ingen
geografisk beteckning upprepats oftare än Stanley Pool,
men också har ingen punkt af öfre Kongo blifvit
mera omtvistad, ingen har en större ekonomisk
betydelse, ingenstädes hafva den europeiska

<img>UTSIGT AF LEOPOLDVILLE ÅR 1885.
Efter en skizz af Manduau.</img>
ockupationens framsteg varit snabbare. Stanley Pool är i
sjelfva verket den gemensamma hamnen för alla
segelbara vägar uppåt floden; derstädes utmynnar ett
af hela jordens största flodnät, som erbjuder för
ångfartygstrafiken en redan känd och utforskad vattenväg
af mer än 12,000 kilometers längd.

Från Stanley Pool kan man med ångfartyg uppnå
mellersta Afrikas olika bördiga och befolkade
regioner; på sjelfva Kongo kommer man ända till Stanley
Falls och till Aruvimi; på Kassai och Sankulu till
Baschilange- och Balubasländerna; på Tschuapa ända
in i hjertat af Bolobolandet; på Lomami till
grannskapet af Nyangue och Uruha, på Ubangi-Uelle till
Niam-niam-länderna. Snart skall man lära känna Bunga,
som flyter genom franska Kongo och utan tvifvel
leder till foten af Adamauas af Barth och Flegel så
berömda fruktbara högslätter.

Den 12 mars 1877 upptäckte Stanley, som kom
från Nyangue, Stanley Pool. Fyra år senare återkom
han dit i spetsen för den första expedition, som
utsändes af »Komitén för utforskande af öfre Kongo».
Han åtföljdes denna gång af kapten Braconnier och
löjtnant Valcke. Som han fann den högra stranden
besatt af en fransk postering, som Savorgnan de
Brazza några månader förut upprättat derstädes,
öfvergick han till södra stranden, der han grundade
Léopoldville.

Vägen var öppen. Missionärer och handlande
dröjde icke att nedsätta sig bredvid forskarne, så att
denna trakt, hvilken för elfva år sedan icke kände
den hvita mannen, numera har åtta europeiska
anläggningar, och flodens vågor, hvilka förut aldrig

burit annat än de inföddes kanoter, plöjas numera
af nitton ångfarkoster, af hvilka sju tillhöra den
sjelfständiga Kongostaten, tre den franska kolonien, två
missionerna och sju handelshusen.

»Få utsigter», skrifver kapten Thys, »finnas så
vackra som den man njuter, då man efter en lång
och mödosam marsch af sjutton dagar genom
vattenfallsregionen kommer fram till höjden vid
Léopoldville och Stanley Pools glittrande panorama plötsligt
utvecklar sig för ens ögon.

Sjön, hvilken är så stor att den liknar ett litet inhaf,
omgifves af trädbeväxta berg, hvilkas konturer förtona
i det blåa fjerran. Utsigten är fri och sträcker sig
först öfver den del af sjön, som nedanför slutar
flodens stora utvidgning. Midt i denna ligger ön Bamu,
som tyckes vara en förlängning af udden Kalina.
Der bortom begränsas utsigten af höjderna på den
franska flodstranden med deras grönskande
sluttningar och de hvita skrofliga strandbranter, som Stanley
kallat »Dover Cliffs» på grund af deras likhet med
klipporna på den engelska kusten vid Dover. Man
ser tydligt på norra stranden den franska
anläggningen Brazzaville samt de faktorier, som tillhöra firman
Daumas, Béraud & C:ni i Mfua.

Längre ned på den södra, likaledes skogbeväxta
stranden, afteckna sig mellan träden och
planteringarna husen i Kinchassa, byn Kintamo, hvars
höfding Ngaliema spelat en så vigtig rol i historien om
den sjeffständiga Kongostatens grundande, och
slutligen se vi vid våra fötter alla byggnader och
anläggningar i Léopoldville.»

På 40 kilometers afstånd åt sydost ådrager sig
ett berg af en ganska egendomlig form den resandes
uppmärksamhet. Det är den topp, som kröner den
halfcirkel af berg, hvilken omgifver Stanley Pool åt
söder, »Pic Mense», så kallad till ära för en läkare
i Léopoldville. Manquelelandet, som utbreder sig
omkring detta berg, är ur geologisk synpunkt ett af
de märkvärdigaste man kan se. Det visar en följd
af hvita klippbranter, hvilka åtskiljas af otillgängliga
bråddjup, runda cirkusbildningar som i Pyrenéerna,
skarpa bergsnålar, bizarra monoliter, hvilka förmått
den svenska geografen von Schwerin, som först
undersökte det, till den spådomen, att detta område en
dag för Stanley Pool skall blifva detsamma som
Yellowstone-Park i stort är för Klippbergen, ett mål
för turister, hvilka önska göra utflygter till pittoreska
trakter.

Det land, som omgifver Stanley Pool, är
utomordentligt fruktbart, lätt vågformigt och utgöres af
gräsängar, som åtskiljas af skogssträckningar. Det är
föga befolkadt, med undantag af det inre, der man
finner stora befolkningsgrupper samlade. Den infödda
befolkningen, som är mycket blandad, tillhör olika
nationer. Den franska stranden bebos af batekes,
blandade med babuendes; Kongostatens strand
upptages af wabundus, verkliga egare af den jord de
bebo, blandade med batekes, som utvandrat från norra
stranden. De förra erkänna Makokos från Mbe
öfverhöghet, de senare åter Makokos från Uzanzi.

Européerna hafva numera nedsatt sig på fyra
ställen vid Stanley Pool:

1.) Brazzaville vid sjöns utlopp på högra
stranden, fransk postering, säte för en resident och med
faktori, tillhörigt firman Daumas, Béraud & C:ni;

2.) Léopoldville midt emot på venstra stranden,
den sjelfständiga Kongostatens station, säte för
distriktets kommissarie och med en missionsstation,
tillhörig American Baptist Missionary Union.

3.) Kinchassa, beläget på något afstånd från
Léopoldville, gammal station tillhörig Kongostaten
med en missionsanstalt, tillhörig det engelska
baptistsällskapet och styrd af öfre Kongos ryktbara
utforskare, pastor George Grenfell, äfvensom med ett
faktori tillhörigt det holländska bolaget i Rotterdam
och ett etablissement, tillhörigt belgiska, bolaget för
handel på öfre Kongo.

4.) Kimpoko vid inloppet till sjön på södra
stranden, hvarest biskop Taylors amerikanska missionärer
nedsatt sig.

Af dessa olika etablissement är Léopoldville det
vigtigaste. På sluttningen af en kulle har man anlagt
en terrass, der midt ibland bananer, mangoträd,
pepajaväxter, palmer och andra fruktträd, resa sig två rader
bostadshus, magasin och smärre tillhöriga byggnader.
Dalen, som utbreder sig nedanför, äfvensom kullen,
äro odlade och numera sträcka sig öfver en yta af
25 till 30 hektar vackra maniokplanteringar, majs-,
ris-, bön-, potatis-, kaffe- och chokoladodlingar.

En köksträdgård, som icke behöfver skämmas vid
jemförelse med någon trädgård i Europa, lemnar
grönsaker af de mest olika slag: kål, sallad, morötter, ärter,
rädisor, lök, prinsessbönor, palsternackor, syra, kummin
o. s. v. Längre bort ser man inhägnader för getter,
åsnestall, ladugårdar för den större boskapen, hvilka
stå under byggnad, samt dessutom en samling
hyddor af alla former och storlekar, hvilka bilda de
infödda arbetarnes äfvensom haussa- och
bangalasoldaternes qvarter. Vid stranden höja sig slutligen
timmermans-, smeds- och mekaniska verkstäder, hvilka
med sina ångbåtar, dels under byggnad dels under
reparation, börja antaga utseendet af ett europeiskt varf.

Hvarje dag klockan sex, då morgonrodnadens
första strålar visa sig, ljuder klockan och negerluren
låter höra sin morgonsignal. Man vaknar på
stationen och det blifver lifligt bland hyddorna liksom på
terrassen. Grupper af arbetare begifva sig till
planteringarna; i magasinen packas de dagen förut
ankomna varubalarne upp; i verkstäderna bearbeta
hamrarne, svingade af de halfnakna svartes starka händer,
jernet framför ugnarne, medan i militärqvarteret
bangalakannibalerna studera bruket af
bakladdningsgevären under handledning af europeiska
underofficerare.

Kommer jernvägen, för hvilken Stanley Pool bör
vara ändpunkten inåt landet, till stånd, så har denna
trakt den mest lysande framtid. Ankomsten af det
första lokomotivet skall firas med de största
glädjebetygelser; man kan vara förvissad om, att invånarne
icke skola kasta skenor och lokomotiv i sjön, såsom
kineserna gjorde för några år sedan. Ehuru de för
kort tid sedan invigts i den europeiska civilisationen,
hafva de redan lärt sig inse dess välgerningar.

Den 21 april 1887 underrättades vid
middagstiden löjtnant Liebrechts vid det belgiska artilleriet,
hvilken nyligen kommit från Europa och dagen förut
tillträdt befälet på Léopoldvillestationen, att man i
fjerran på karavanvägen såg en ovanlig rörelse.

Han begaf sig ut och såg i sjelfva verket en stor
trupp med mångfärgade fanor, hvilken gjort halt
bakom den amerikanska missionens byggnader. Det
var undsättningsexpeditionen, som nyss anländt, hvilken
lade ifrån sig sina bördor och slog läger.
Stationskommendanten gick genast till Stanleys möte; han hade
förut tjenat under honom såsom chef för stationen
Bolobo. Expeditionens manskap var redan med
ordning och disciplin i full verksamhet med att
undanrödja gräset från slätten, der lägret skulle stå, och
deraf uppföra hyddor. Lugn och till utseendet
likgiltig öfvervakade Stanley arbetet. Då man såg honom,
skulle man varit frestad att tro, att han aldrig
lemnat Léopoldville, utan öfvervakade ett dagligt
göromål vid den station, som han grundat fem år förut.

Hans första fråga gälde transportmedlen. Vid
nedra floden hade man sagt, att ångfartyget <i>Stanley</i>
befann sig på varfvet ur stånd att återtaga trafiken
på floden, innan det reparerats, och att dessa
reparationer fordrade en månad. Men detta ångfartyg var
just det förnämsta transportmedel, på hvilket Stanley
räknat för transporten af sitt manskap. Hans oro
var derför stor, då han kom fram till Léopoldville.

Löjtnant Liebrechts lugnade emellertid genast
denna oro, i det han visade honom ångfartyget, som
i fjerran låg förtöjdt i hamnen och färdigt att elda på.
Bredvid detsamma låg skrofvet af ångaren <i>En Avant</i>
och den stora hvalbåten, hvilka båda stodo till hans
förfogande. Hvad således beträffade de
transportmedel, hvilka utlofvats af Kongostaten, så befunno de
sig i god ordning. Endast de båda ångbåtarne från
missionsanstalterna återstodo. Äfven denna gång,
liksom en månad förut, log forskarens lyckliga stjerna
mot honom. <i>Peace</i> och <i>Henry Reed</i> lågo likaledes för
ankar i Stanley Pool. Nu återstod blott frågan om
att af deras egare utverka tillåtelse att under några
veckors tid få använda de båda båtarna.

Af engelska Baptist-missionssällskapet i Kinchassa
erhöll man snart hvad man åstundade. <i>Peace</i> stäldes
genast till expeditionens förfogande; Stanley hade
föröfrigt redan förut erhållit löfte om densamma; men
vid den amerikanska baptistmissionen, för hvilken
en missionär vid namn Bellington stod i spetsen och
hvilken <i>Henry Reed</i> tillhörde, erhöll Stanley ett
bestämdt afslag.

Stanley, som på sina resor genom de vilda
länderna aldrig stött på synnerligen stort motstånd af
hvem det än må vara och som aldrig haft annat än
det slutliga målet i sigte, har heller aldrig egnat mer
än en underordnad uppmärksamhet åt de medel, han
måste använda, och svarade på Bellingtons afslag helt
enkelt med att sända en officer och några soldater
för att sätta sig i besittning af ångbåten.

Detta var att gå en smula för häftigt till väga.
Det var framför allt att förgäta, att Stanley
Pooldistriktet numera styrdes af lagligen tillsatta
myndigheter och att våldsamma åtgärder icke längre kunde
medgifvas.

Det behöfdes blott ett bref från Kongostatens
representant för att komma expeditionens anförare till
att inse detta, och han gaf genast befallning om att
soldaterna skulle återvända till lägret. Men samma
dag börjades underhandlingar med Bellington af
befälhafvaren i Léopoldville, som var öfvertygad om att
den allmänna ordningen, måhända stationens tillvaro
berodde af den större eller mindre skyndsamhet, med
hvilken undsättningsexpeditionens sjuhundrafemtio man
skulle lemna Stanley Pool. Bellington gick in på att
underhandla med Kongostaten om ångbåtens
uthyrande, så snart Stanley å sin sida förband sig att
svara för hvarje kostnad och skada.

I ett bref till Emin-Pascha-komitén, hvilket
meddelats i Times, har Stanley berättat denna
tilldragelse på följande sätt:


<tab>Léopoldville, Stanley-pool den 26 april 1887.

År 1881 kom jag två missionärer vid namn Clarke
och Lancely till hjelp; de hade nemligen varit nog
olyckliga att få alla sina tillhörigheter förstörda af en
eldsvåda och sände bud till mig för att bedja om
lifsmedel. Jag försåg dem med en ganska stor
qvantitet af våra egna förråd. Dessa missionärer tillhörde
»den inre Livingstone-Missionen», som sedermera blef
»amerikanska baptistföreningen».

År 1883 begärde en missionär, doktor Sims, ett
område af mig vid Stanley-Pool, för att der grundlägga ett
annex till »den inre Livingstone-Missionen». Hans
kolleger hade förgäfves sökt af infödingarne erhålla
tillåtelse att nedsätta sig. Jag gaf chefen öfver Léopoldville
befallning att åt doktor Sims upplåta ett område i
närheten af Léopoldville, så att missionen kom under
vårt omedelbara beskydd.

År 1884 utvidgade jag missionens terräng och gaf
densamma dessutom ett område för att grundlägga
ett annex vid Eqvatorstationen, naturligtvis med
förbehåll att detta medgifvande godkändes i Bryssel.

Genom en besynnerlig omkastning af händelserna
är det denna gång jag, som vid min ankomst hit
funnit mig i en bönfallandes ödmjuka ställning, och
anhåller om en ynnest.

Hans majestät, den sjelfständiga Kongostatens
öfverherre, hade erbjudit mig att taga vägen öfver
Kongo för att undsätta Emin pascha i Wadelai.
Förutsatt att ångfartygen och båtarne voro tillgängliga vid
Stanley Pool, var denna väg betydligt bättre och den
minst kostsamma.

Långt före min ankomst hade jag afsändt bref
till Engelska baptistmissionen, som eger ångfartyget
<i>Peace</i>, och till den inre Livingstone-missionen, som
blifvit amerikansk och egare till ångaren <i>Henry Reed</i>, för
att bedja dem hjelpa mig att föra expeditionen
uppför öfre Kongo omedelbart efter dess ankomst till
Stanley Pool.

Jag erhöll till svar ett bref från Bellington, som
förfogade öfver ångaren <i>Henry Reed</i>, med förklaring,
att han icke kunde stå till tjenst med ångaren för
detta ändamål, emedan han för ett särskildt ärende
måste begifva sig till nedre Kongo, att missionen
följande månad väntade främmande och att båten
under mellantiden skalle dragas upp på land för att
målas om.

Ni torde lägga märke till, såsom jag sjelf gjort,
att här alls icke var någon trängande brådska,
ångbåten skulle ligga obegagnad på land för att sedan
målas om, under det Bellington skulle begifva sig
nedåt floden, för att i allsköns ro gifta sig med ett
fruntimmer, hvars fotografi han sett, ty detta var
nemligen det »särskilda ärende», som nödgade honom
att lemna Stanley Pool.

Och under tiden skulle mitt manskap, som var
nära att dö af hunger, frestas att med våld taga af
infödingarna eller européerna de lifsmedel de på
annat sätt icke kunde förskaffa sig, och ingen vet huru
långt oordningarne skulle sträcka sig! Och jag skulle
nödgas allvarsamt undertrycka dem, men vare sig
mitt folk eller infödingarne, blefve de mest lidande,
är det klart att ett dylikt sakernas tillstånd skulle
vara högst beklagligt.

Då jag vid min ankomst till Stanley Pool
tydligare lärt känna situationen, sände jag major
Barttelot och hr Mounteney Jephson för att ännu
tydligare framställa vår förtvinade belägenhet för
amerikanska missionen. Med alla medel, som stodo dem
till buds, och under mer än en timmes tid bådo de
enträget dessa herrar att återtaga sin vägran och
bistå oss, men icke desto mindre framhärdade de i sitt
första beslut.

Bellington påstod sig hafva rådfrågat bibeln och
der funnit befallning att icke bispringa oss; för resten
skulle han begifva sig nedåt floden för att möta det
fruntimmer, med hvilket han skulle gifta sig.

Jag rådförde mig med kommissarien öfver
Stanley Pooldistriktet, Liebrechts, och visade honom
att en stor olycka vore oundviklig, om vi icke
lyckades finna en utväg att draga oss ur vårt bryderi. Jag
sade honom, att jag icke kunde vara ett liknöjdt
vittne till de lidanden, som hungern medförde, och
för den skull bad jag honom af missionerna utverka,
att vi för en kort tid, d. v. s. under fjorton dagar,
finge begagna oss af deras ångbåt; <i>Henry Reed</i> skulle
ju för öfrigt enligt Bellingtons bref ligga obegagnad
under mer än två månader, under hvilken tid den
kunde användas af oss till att rädda hundratals
menniskor, invändningarna vore lumpna, och doktor
Sims motstånd berodde derpå att jag vägrat att
använda honom vid min expedition, medan Bellington
endast hade tanke för nöjet att gifta sig med en
person, som han aldrig sett. Liebrechts medgaf, att
situationen vore allvarsam och att stationen likaledes
befunne sig i en svår ställning beträffande nödiga
lifsmedel för sin personal.

Följande morgon skickades major Barttelot och
Mounteney Jephson ånyo till missionen för att ännu
en gång göra ett försök med Bellington, som inskränkte
sig till att svara, att han i bön stridt ända till tredje
nattvakten mot den nödvändighet, i hvilken han
befann sig, att nödgas neka oss att begagna <i>Henry Reed</i>,
och att han slutligen styrkts i sin första åsigt, att
han »handlade väl och klokt». På samma gång
inrapporterades till mig, att Bellington i hemlighet hade
låtit borttaga från sin ångbåt ventilerna och
pistonerna till maskinerna för att göra den obrukbar.

Nu tvekade jag icke längre; jag sände en
afdelning sudanske soldater till den plats, der ångaren låg
förtöjd, och en annan afdelning under major Barttelot
med uppdrag att fordra dess ögonblickliga utlemnande
åt oss med alla tillbehör. Majoren lät sina män göra
<img><sp>VID STANLEY POOL. FÅNGST AF EN FLODHÄST.</sp>
Efter en fotografi af Georges Grenfell.</img>
halt utom missionens område, dit han begaf sig
ensam med mitt bref.

Då Kongostatens kommissarie såg saken taga
denna kritiska vändning, befalde han en afdelning af
sina soldater att aflösa sudanerne vid ångfartyget
och begaf sig i egen person till missionärerna, hos
hvilka han yrkade på att båten utlemnades åt staten.

Vårt manskap drogs tillbaka mot den försäkran,
som gafs oss, att ingenting vidare skulle föras bort
eller döljas. Derpå fortsattes underhandlingarna två
dagar under ledning af Liebrechts, som slutligen
undertecknade ett kontrakt i vederbörlig form, enligt
hvilket amerikanska baptistföreningen uthyrde
ångaren <i>Henry Reed</i> för en summa af 100 pund sterling i
månaden, hvilket utgjorde 30 procent af dess
ursprungliga värde.

Hvilka otacksamma varelser äro icke en del af
dessa missionärer! De kunna hafva tro till öfverflöd,
och utan tvifvel lefva de glada i hoppet, men af
barmhertighet har jag hos dem icke funnit det minsta spår.

Hur som helst är det nu slut på vår oro, och
vi känna oss åter en smula lugnade.

<tab><tab><tab>H. M. Stanley.»


Löjtnant Liebrechts hade genom, sin skicklighet
och genom sitt bestämda, korrekta uppträdande
lyckats till allas belåtenhet afstyra en konflikt och
befria stationen ur en belägenhet, som var allvarsam
och kunnat blifva farlig, och hade på samma gång utan
att taga sin tillflykt till tvång eller godtycke,
betryggat fortsättandet af undsättningsexpeditionens snabba
färd.

Stanley aflägger vittnesmål derom i följande
rader, hemtade ur ett bref, som han före sin afresa
från Léopoldville tillskref stationschefen:

<i>All things are going infinetely better than could be
expected, for wich we owe you much gratitude.</i>

(Allt går oändligt mycket bättre än som kunde
väntas, hvarför vi äro eder skyldiga stor tacksamhet).

I sjelfva verket var framgången fullständig. Hela
Stanley Pools flottilj stäldes till upptäcktsfararens
disposition.

Utom ångfartyget <i>Stanley</i> och statens
hvalbåt som lofvats expeditionen i Bruxelles, hade den
erhållit ångaren <i>En Avant</i>, hvars maskin för
tillfället var obrukbar, missionernas två ångare och de
engelska baptisternas stora pråm. Vid Kinchassas
skeppsvarf iståndsatte timmermännen vid »Sanford
Exploring Expedition» i största hast ångfartyget
<i>Florida</i>, som lånats af detta bolag och som lyckligt sattes
i sjön den 29 april, två dagar före afresan. Med
expeditionens hvalbåt utgjordes flottiljen af åtta
farkoster, af hvilka tre voro ångbåtar.


Samtidigt som man underhandlade om båtarne,
sökte man äfven att anskaffa föda åt expeditionens
750 man under deras tvungna uppehåll vid Stanley
Pool. Detta var ingen lätt sak; det fans dagar af
hårda umbäranden och till och med ögonblick
af oro.

Det talades vid detta tillfälle om allmän
hungersnöd. Det var icke hungersnöd, orsakad af torka eller
af dålig skörd, utan endast omöjligheten för ett
distrikt med endast en tunnsådd befolkning att
dag efter dag tillfredsställa aptiten hos en manstark
trupp, som anlände utan lifsförnödenheter i reserv.

Så länge den hvita och den svarta befolkningen
vid Stanley Pools europeiska anläggningar var fåtalig,
gaf landet hvad man begärde af detsamma. Men då
på senaste tiden de hvitas antal hastigt steg till ett
femtiotal och den svarta personalen tilltog i
förhållande derefter, blef följden, att konsumtionen hastigt
ökades och landets resurser motsvara ännu icke denna
ökning.

Under flera år hade européerna vid Stanley Pool
förbrukat landets getter, höns och ägg, utan att
hvarken negern, som af naturen är obetänksam, eller
europén, som var det, vare sig af likgiltighet eller
oförmåga, gjort något för att förbättra en ställning, som
måste sluta med att blifva ödesdiger, i anseende till
bristen på snabba och lätta kommunikationsmedel.

Om denna landets tillfälliga fattigdom nu
sammanställes med den plötsliga ankomsten af en trupp
af 750 uthungrade män, så kan man göra sig en
föreställning om den oreda och ängslan, som måste
hafva herskat i Léopoldville och Kinchassa under de
tio dagar undsättningsexpeditionen var tvungen att
tillbringa derstädes.

Den 25 april, då <i>Stanley</i> var färdig, hade 153
man inskeppats och under major Barttelots och
doktor Parkes befäl styrt kosan mot Msuata, mellan
Stanley Pool och Kassaïs utlopp, der det sades att
lifsmedel funnos i öfverflöd.

Dessutom skickades afdelningar af flodhästjägare
åt olika håll för att skaffa kött och voro ganska
lyckliga på sin jagt. Men beträffande <i>chikoanga</i>, d. v. s.
<img><sp>ÅNGFARTYGET STANLEY PÅ STANLEY POOL.</sp></img>
maniok-bröd, hvarmed infödingarne vanligen förse de
europeiska nybyggena, måste man mer än en dag
vara utan detsamma. Vid Stanley Pool, liksom på
vägen långs fallen, hade infödingarne flytt, skrämda
vid den plötsliga åsynen af en talrik beväpnad trupp,
sammansatt af zanzibariter och soldater i främmande
drägt.

Denna flykt var så allmän, och vid ett tillfälle,
så oroande för stationernas och faktoriernas framtida
proviantförhållanden, att löjtnant Liebrechts ansåg
rådligt, att för att lugna befolkningen, som skrämts
till den grad, att den öfvergifvit sina byar och flytt
till skogarne, utsända en afdelning på femton till
tjugu af statens soldater under befäl af löjtnant von
Reichslin, stationens underbefälhafvare, för att för
höfdingarne förklara situationen och försäkra
infödingarne, att de ingenting hade att frukta.

Icke desto mindre återvände dessa till sina
hyddor endast ytterst långsamt och i mån som de sist
efterblifne af expeditionen lemnade trakten. Sedan
denna inskeppat sig, återvände lugnet till landet,
bärarne återupptogo sin tjenst, karavanerna anlände
regelbundet och de af infödingarne tillförda lifsmedlen
blefvo åter rikliga.

Tack vare tillgången till transportmedel och
dessas skyndsamma användande, hade den kritiska
situationen icke varat mer än några dagar, men hade
varit svår, och Stanley hade haft skäl att säga: <i>Allt
går oändligt mycket bättre än som kunde väntas.</i>

Lugnet återvände snart så fullständigt, att sex
veckor efter sedan »undsättningsorkanen», såsom man
vid nedre Kongo kallat expeditionen, dragit förbi,
föreståndaren för det franska faktoriet i Brazzaville
kunde sända hundra bärare till Matadi med elfenben,
utan en enda eskorterande soldat.

Ändtligen var ögonblicket inne för afresan.
Sedan flera dagar hade Stanley förflyttat sitt läger från
Léopoldville till Kinschassa, der ångfartygen och
hvalbåtarne befunno sig samlade redan lördagsaftonen den
30 april.

Inskeppningen började dagen derpå vid full dager
framför det holländska faktoriet. <i>Peace</i>, den engelska
baptistmissionens båt, på hvilken expeditionens
anförare hissat sin flagga, bogserade statens stora lastpråm
på ena sidan och expeditionens hvalfångstbåt på den
andra. De tre båtarne, hvilka sköttes af missionens
maskinister, togo ombord 117 man och 100 bördor.
<i>Stanley</i> fick till kamrat skrofvet af ångfartyget
<i>Florida</i>. Kapten Schagerström, anstäld vid statens
marin, tog befälet öfver dessa båda ångare, på hvilka funnos
plats för 364 man, 500 bördor, de 9 åsnorna och
en hjord af getter. På <i>Henri Reed</i>, som stod under
kommando af kapten Martini, från Kongostaten, och med
<i>En Avant</i> och engelska missionens hvalfångstbåt, en
på hvardera sidan om sig, inskeppades 100 bördor och
131 man. Tippo Tip och hans hustrur, till antalet
15, togo plats på <i>En Avant</i>.

Klockan half sju på morgonen inlastades de sista
balarne, och européerna begåfvo sig om bord. Stanley
gaf derpå tecken till affärden. Klockan sju lyfte
<i>Henry Reed</i> ankar och följdes tio minuter öfver sju
af <i>Stanley</i> och klockan half åtta af <i>Peace</i>, som var
den sista ångbåten. Om några minuter hade flottiljen
försvunnit bakom öarna.

Detta var den andra vigtiga expeditionen, som
invånarne vid öfre Kongo, hvilka samlade sig på
stränderna, sågo färdas förbi. Den första expeditionen,
bestående af ångfartygen <i>Royal</i>, <i>En Avant</i> och
<i>Association internationale</i> visade år 1883 för första gången
den med guldstjerna prydda flaggan på öfre floden,
då den för Europeisk företagsamhet fredligt öppnade
vägen till hjertat af Afrika.

Endast fyra år senare färdades den andra
expeditionen på samma nyss brutna väg, som under tiden
med stora uppoffringar och mödor hållits öppen; den
färdades under samma flagga och under befäl af samma
chef för att bringa hjelp åt de två tappre kämpar
af Afrikas civilisation, hvilka befunno sig instängda
i de aflägsna nejder, i hvilka Nilen har sina källor.

*

</chapter>
<chapter name="KAP. XI. På öfre Kongo.">
<h1>KAP. XI.</h1>

<h2>På öfre Kongo.</h2>

Kongo mellan Stanley Pool och Stanley Falls. — Öarnes
region. — Missöden: <i>Peace</i> förlorar sitt styre och <i>Stanley</i>
strandar. — Uppehåll i Bolobo. — I öfverflödets land. —
Hos bangalas. — Förr och nu. — Mottagande. —
Kanonen dundrar. — Tippo Tip och major Barttelot vid
förtruppen. — På Aruvimi. — Ankomst till Yambuyas forsar.


Kongo mellan Stanley Pool och Stanley Falls är en
segelbar väg, som i sitt slag är ensam i verlden. Dess
längd mellan dessa båda punkter utgör 1,600
kilometer eller något mindre än Rhens och Rhônes lopp
sammanlagda. Dess bredd är ingenstädes mindre än 400
meter; nästan allestädes mäter floden flera kilometer
från den ena stranden till den andra; mellan
Mongallas och Itimbiris inflöden mäter den 30 till 35
kilometer, en bredd, som intet annat vattendrag i
verlden uppnår och som är lika med bredden af
Pas de Calais.

Från Bolobodistriktet till på andra sidan
Aruvimis inflöde smycka otaliga öar dess lopp. Den
resande har stundom att välja mellan tio eller tolf olika
kanaler, i och för sig verkliga floder, flera hundra
meter breda och åtskilda af en mängd öar, af hvilka
några hafva 5, 10 ja ända till 50 kilometers längd.
I dessa kanaler tvingar den fullständiga frånvaron af
alla prickar och sjömärken den resande naturligtvis
till mycken försigtighet, och färden är på många
ställen icke utan faror, dock måste en kanal med
stort djup finnas, hvars upptäckt skall tillåta en
snabbare fart och bruket af djupgående ångfartyg.

Alla dessa öar täckas af en mägtig växtlighet,
som afspeglar sig i vattnet; palmer af fem eller sex
olika slag, <i>Tamarix</i>, <i>Galamus</i>, jettebaobabträdet
(<i>Adansonia</i>), kolanötträdet, blanda derstädes sina stammar
och grenar med hvarandra och den allt inkräktande
kautschuklianen med sina hvita blommor, hvars värde
infödingarne ännu icke känna, omfattar denna
högresta skog med sina trassliga slingor, som om den
ville sätta ett oöfvervinneligt hinder i vägen för
framtida skattsökare.

Då man färdas på de trånga kanaler, hvilka på
detta sätt kantas af grönska och blommor, skulle
man kunna tro sig gunga på en stor och stilla dam i
någon park med välbekanta utsigter. Blicken hvilar
sig derstädes från det storartade, men enformiga och
i längden tröttande skådespel floden erbjuder, då
man kan öfverskåda den hel och hållen, och utsigten
sträcker sig till de af skogar afbrutna grässlätterna
på dess stränder.

Dessa äro från Tschumbiri i allmänhet låga med
några kullar, hvilka nå sin största höjd vid Upoto.
Allestädes visar jorden en förvånande fruktbarhet. Den täckes
af en tät grönska, mot hvilken i hvarje ögonblick de
byarna omgifvande bananasplanteringarnas spädare
<img><sp>EXPEDITIONEN PÅ ÖFRE KONGO.</sp></img>
färgtoner afsticka. Då man stiger upp på
ångfartygens höga akterdäck och med en kikare beskådar
landskapet, varseblifver man i fjerran bortom
strändernas ofta sumpiga bräddar i den röjda skogen eller
på de oändliga slätterna den lysande grönskan hos
bananplanteringar, mellan hvilka här och der
hyddornas halmtak framsticka.

Befolkningen är mycket oregelbundet fördelad;
vissa distrikt på flodens stränder tyckas vara
öfvergifna; på andra ställen åter följa byarna hvarandra
utan afbrott flera kilometer långs stranden.

Nästan allestädes är denna befolkning fredlig och
gästfri. Då ångfartygen gå förbi, skockar den sig på
stranden af floden, som plöjes af talrika med fiske
eller handel sysselsatta kanoter. Den gör
vänskapliga tecken åt de resande och inbjuder dem att stanna
och handla. Allestädes är den flitig och benägen för
att drifva handel.

Undsättningsexpeditionen utsattes på sin färd
på öfre Kongo för två missöden: <i>Peace</i> förlorade sitt
roder i Stanley Pool och <i>Stanley</i> satte på ett grund
mellan Tschumbiri och Bolobo. I ett den 31 maj
på stationen Bangala till Emin pascha-komitén
skrifvet bref, berättar Stanley dessa två missöden på
följande sätt:

»Då vi lemnade Kinschassa gingo <i>Henry Reed</i> och
<i>Stanley</i> sin väg rakt fram och tillryggalade
regelbundet sin första dagsfärd; men <i>Peace</i> hejdades på
knappast två mils afstånd från Kinschassas hamn af ett
missöde; dess roder gick sönder och båten kunde icke
styras.

Kaptenen förde genast ut två ankaren, men en
våldsam stöt kastade båten i en snabb strömfåra, och
vi nödgades kapa ankartågen för att rädda oss ur
en kinkig belägenhet, hvarefter vi återvände till
Kinschassa.

Derifrån måste kaptenen och maskinisten på
ångfartyget begifva sig till Léopoldville sex mil längre
ned för att reparera styret på Kongostatens verkstad,
hvarunder en hel dag gick förlorad.

Dagen derpå återtogo vi vår färd och ångade tre
eller fyra dagar med måttlig hastighet, hvarunder
<i>Stanley</i> och <i>Henry Reed</i> gingo regelbundet, men <i>Peace</i>
hela tiden blef efter.

Från Kinschassa till Msuata (88 mil) behöfde vi
två dagar mer än vanligt. På andra sidan Msuata
blef det ännu värre. Båten, hvars gång blef allt
långsammare, kämpade med möda mot strömmen; några
timmars väg från Bolobo förde denna densamma med
sig, så att den började drifva baklänges. Vi kastade
genast ankar; för andra gången befunno vi oss i
svårighet.

Båten lättades hastigt från sina passagerare, hvilka
landsattes, hvarefter en slup afgick till Bolobo för att
begära hjelp.

Dagen derpå gjorde det usla fartyget, tåget i
släptåg af <i>Henry Reed</i>, sin vanhederliga infärd i Bolobos
hamn.

Men det skulle icke vara nog att på detta sätt
dagligen fördröjas af <i>Peace</i>, utan <i>Stanley</i> måste också
blanda sig i leken.

Föreställ er bara, att då vi slutligen färdades
uppför floden efter <i>Henry Reed</i>, funno vi <i>Stanley</i> vid
stranden utan ånga midt på dagen! Det stora
ångfartyget hade alltför djerft utforskat flodens skär, och
följden af detta dåraktiga tilltag blef, att dess
akterstäf fastnade på grund. Lyckligtvis var det blott falskt
alarm, ty maskinisterna funno snart, att ångfartyget
åter kunde sättas i tjenstbart skick tack vare en
liten reparation, som utfördes med tillhjelp af några
metallplåtar. Alla händer egnade sig med ifver åt
detta kinkiga värf, som tog två dagar i anspråk.»


Bolobo, der expeditionen på detta sätt fördröjdes,
ligger vid den del af floden, som flyter inom
Kongostaten, något ofvanför Kassai. Det är den folkrikaste
orten på det område, hvilket tillhör bayansis, ett rikt
handelsidkande folk, som hufvudsakligen utgöres af
elfenbenshandlande. Bolobo, räknar omkring 30,000
invånare; de byar, af hvilka orten består, hafva
parallela gator och öppna platser, boningarna äro
beqväma, fält med maniok, majs och batater sträcka
sig inåt landet, så långt blicken når. Folkracen
är vacker och stolt. Kongoassociationen hade
derstädes förut en station, som numera blifvit ersatt af
en engelsk baptistmission.

Expeditionen anlände till Bolobo den 8 maj och
stannade derstädes några dagar för att tillåta <i>Stanley</i>
att vid Kassais inflöde afhemta den afdelning, hvilken
under befäl af major Barttelot till fots tillryggalagt
vägen längs Kongo från Svarta floden till Kvamut.
Den 14 maj lyfte flottiljen ankar och fördjupade sig
derpå i öregionens labyrint i öfre Kongo.

På andra sidan om Bolobo fortsattes resan utan
vidare missöde; intet ovanligt inträffade; man hade
icke att anteckna förlusten af menniskor eller varor;
båtarne gingo hela dagen och stoppade om nätterna.

Man kastade vanligen ankar omkring klockan fem
på eftermiddagen, sedan man ångat 25 till 50
kilometer. Till klockan sju eller åtta voro alle man —
kockarne undantagna — sysselsatta med att samla
ved till att elda ångpannorna följande dag. Så snart
natten kom, upptändes stora eldar, och det buller,
som orsakades af bilorna, då de höggo de fälda
stammarne till ved, omvexlade med de svarta vedhuggarnes
gälla sång. Medan arbetarne utförde sitt verk,
fullgjorde kockarne sitt, och måltiden intogs derefter.

Nu var det icke längre samma brist på föda
som i vattenfallens region och vid Stanley Pool.

»Vi hafva nu öfverflöd på föda», skrifver Stanley;
»infödingarne taga allestädes väl emot oss och sälja en
sådan mängd lifsmedel åt oss, att mitt folk snart
glömt sina umbäranden vid den nedre floden. Jag
tror, att hvar och en af mitt manskap tilltagit i vigt
med tio till tjugo skålpund efter vår afresa från
Kinschassa på vägen till Bangala. Jag börjar till
och med frukta för mina ångbåtar med anledning af
denna oväntade tillökning af lasten.»


Expeditionen passerade den 18 maj Lukolela,
säte för en annan protestantisk mission, och den 23
eqvatorn, hvarest finnes en staten tillhörig station, der
Stanley hade den lyckan att träffa sin förre
medhjelpare kapten Van Géle, hvilken just stod i beredskap att
anträda resan uppför Ubangi för att söka lösningen
af problemet angående denna flods källor.

Den 30 kom flottiljen ut ur öarnes region, och
besättningen om bord på <i>Peace</i>, hvilken båt blifvit
skickligt reparerad i Bolobo och nu gick i spetsen,
signalerade de stora byggnaderna vid Bangalastationen.

Bangala är namnet på en af öfre Kongos mest
omtalade stammar, som bebor båda flodstränderna
ofvanför Ubangis inflöde i Kongo. Bangalas äro
ståtliga menniskor af mer än medelhöjd och skickliga i
att snabbt ro sina kanoter på floden samt fruktade af
sina grannar för sitt mod i striden.

Då Stanley 1877 för första gängen färdades utför
Kongo, måste han, då han passerade förbi de talrika
bangalabyar, som ligga längs floden ofvan- och
nedanför den trakt, der numera statens station är
belägen, leverera en blodig strid, hvilken han
beskrifvit i sitt arbete: »Genom de svartes verldsdel» på
följande sätt:

»De oupphörliga trumhvirflarne hade i högsta
grad uppretat vildarnes ursinne. De förenade sina
kanoter, laddade sina gevär, hvässade sina spjut
och svärd, och allt detta gjorde de mot oss, endast
derför att vi voro främlingar, som färdades på
deras flod.

Medan vi gledo med strömmen, närmade sig en
talrik hop kanoter. Jag ropade an de infödde. Mitt
rop förblef utan svar, och nästan omedelbart derefter
sköto de på våra båtar.
<img><sp>KANOT MED INFÖDINGAR PÅ ÖFRE KONGO.</sp>
Efter en skizz af Louis Amelot.</img>

Striden uppblossade med lika ifver å ömse sidor
och fortfor så länge, att jag måste dela ut ny
ammunition. I den mån striden fortgick, sände hvarje by
sin kontingent af krigare. Klockan tre uppgick
antalet af de kanoter, som angrepo oss, till 63. Klockan
half sex drogo sig våra motståndare tillbaka. Detta
var den mest förbittrade af alla strider vi måste
uthärda på denna förfärliga flod.»


Sedan dess hafva tolf år förflutit, under hvilka
minnesvärda händelser inträffat, hvilka helt och hållet
förändrat landets ställning och dess invånares
tänkesätt mot främlingarne. En vidsträckt anläggning reser
sig numera midt ibland bangalabyarne; de chefer, som
1877 ledde angreppet på Stanley, äro i dag de hvitas
vänner och skyddslingar; menniskooffren hafva
upphört; ångfartygen besöka regelbundet stationen; en
väpnad styrka upprätthåller ordningen derstädes;
infödingarne, som blifvit vunna för Kongostaten, gå i
tjenst hos denna och lemna utan betänkande sin
fosterjord för att begifva sig ända till, Boma och Banana,
på ett afstånd af nära 2000 kilometer från deras byar;
Kongos armé räknar för närvarande 600 till 700
bangalasoldater.

Dessa utmärkta resultat hafva vunnits tack vare
den kloka verksamheten och takten hos de belgiska
officerare, hvilka först anlade denna station och förde
befälet på densamma. De voro kaptenerna Coquillat
och Van Kerkhoven, hvilka understöddes af sina
biträden, löjtnanterna Baert och Dhanis.

Bangala är den vackraste station staten har vid
öfre Kongo. Stanley kände den icke; han hade icke
återsett landet efter den dag, då han i januari 1884
i en palaver underhandlade med den gamle höfdingen
Mata-Buyke.

Hvilka förändringar hafva icke inträdt sedan
dess!... På floden komma och gå mer än hundra
kanoter, icke längre rustade till krig, utan bemannade
med nyfikne och vänner, som gestikulera och visa sitt
bifall och sin välvilja; en sympatisk skara, som helsar
ångfartygen och deras besättningar, flockar sig på
stranden vid tilläggsbryggorna, som äro uppförda af trä och
sträcka sig ut i floden. Anläggningen, som omgifves
af palissader och grafvar, omfattar flera rader
byggnader af brändt tegel; bortom densamma sträcka sig
ofantliga planteringar; garnisonen, hvilken till en del
utgöres af de gamla fienderna från 1877, står
uppstäld i stridsordning, orörliga disciplinerad, och gör
honnör, icke mera med spjut eller framladdningsgevär,
utan med snidergeväret, som laddas bakifrån.

Stanley gick i land, åtföljd af sina officerare,
Tippo Tip och dennes underhafvande. På verandan
till hufvudbyggnaden mottogs han af stationens
europeiska personal, i spetsen för hvilken stod löjtnant
Baert, som i distriktskommissarien kapten
Vankerkhovens frånvaro helsade honom välkommen och bjöd
honom en hedersbägare vin.

»Jag kan icke afhålla mig», sade Stanley, då
han besvarade löjtnant Baerts välkomsthelsning, »att,
då jag nu stiger i land härstädes, återkalla minnet
af det fullkomligt olikartade mottagande jag för
några få år sedan rönte af samme infödingar, hvilka
nu äro så gästvänliga, så förtroendefulla och så glada.
Denna blomstrande och leende station, dessa beqväma
bostäder, dessa odlade fält, denna väl disciplinerade
och öfvade trupp, hela denna civilisation, som så
hastigt meddelats detta folk, som för kort tid sedan
var alldeles okändt af den civiliserade verlden, väcker
min stora öfverraskning. Stora arbeten hafva blifvit
utförda och fullbordade, till hvilka jag lyckönskar
eder, på samma gång jag tackar för det mottagande,
som härstädes kommit mig till del. Hvem skulle väl
kunna tvifla på framtiden, då man skådar sådana
framsteg?»

Medan han talade, dånade stationens kanoner,
hvilka med en artillerisalva helsade
Kongoassociationens forne högste tjensteman på hans färd till
Afrikas inre.

Expeditionen stannade tre dagar i Bangala. <i>Henry
Reed</i> skilde sig derstädes från den öfriga expeditionen.
Major Barttelot gick om bord på denna båt med 40
sudanske soldater, för att eskortera Tippo Tip till
Stanley Falls. Derefter skulle båten åter gå utför
floden för att ofördröjligen begifva sig till Aruvimis
forsar. Den 2 juni lyfte båten ankar och ångade i
väg. <i>Stanley</i>, <i>Peace</i> och de öfriga farkosterna afgingo
samma dag.

Resan från Bangala till Aruvimi fullbordades utan
olycksöde, ehuru den fördröjdes af oupphörliga
slagregn och fruktansvärda hvirfvelstormar. Den 16 juni
lemnade ångfartygen den stora floden för att gå
uppför dess biflod.

Två dagar derefter varseblefvos i fjerran
Yambuyas forsar. Här kastades ankar.

Flodfärden var slutad. Den hade från Kinschassa
tagit i anspråk sex veckor. Detta var mot
beräkningarna ett obetydligt dröjsmål af blott åtta dagar. Allt
hade sålunda hittills gått efter chefens för
expeditionen förhoppningar.

*

</chapter>
<chapter name="KAP. XII. I lägret vid Yambuya.">
<h1>KAP. XII.</h1>

<h2>I lägret vid Yambuya.</h2>

Aruvimi. — Lägrets upprättande. — Stanleys plan. — <i>Henry
Reed</i> ankommer. — Tippo Tip vid Stanley Falls. —
Karavanens sammansättning. — Framåt!

Aruvimi är en af de vigtigaste bifloderna på högra
Kongostranden. Stanley såg dess mynning första
gången år 1877 och färdades 1883 uppför dess nedre
lopp ända till byn Yambuya, der han hejdades af
forsarne. Sedan dess har floden många gånger
utforskats af Kongostatens agenter, hvilka vid dess
inflöde i Kongo nyligen upprättat ett stort befäst läger,
armeradt med kanoner och försvaradt af 600
haussa- och bangalasoldater under befäl af tolf europeiska
officerare.

Aruvimi eger en rikedom på holmar, somliga
buskbeväxta, andra åter täckta af lummig skog, och
en stor mängd sandbankar, hvilka vid lågt vatten
försvåra seglingen på floden. Strömmen är föga häftig,
och till och med i sjelfva strömfåran är floden icke
synnerligen djup. Vid Yambuya, hvarest floden har
en bredd af 400 meter, öfvergå infödingarne
densamma vadande, då vattenståndet är som lägst.

Flodstränderna äro pittoreska, mycket trädbeväxta,
men dock icke så skogiga som norra Kongos,
San-kulus och Lomamis stränder. Mellan de trädbeväxta
sträckorna utbreda sig stora slätter, som äro mycket
fruktbara och höja sig från fem till tio meter öfver
vattenytan. Under regntiden, d. v. s. vid årets början, äro
de skogiga kullarne besådda med stora
blomstergrupper af lysande färger, bland hvilka skarlakansrödt,
rosa och snöhvitt äro förherskande. Bananer och
oljepalmer synas allestädes.

Nedre Aruvimis stränder bebos af det talrika
basokofolket, en präktig och stark folkstam, liksom
äfven upotofolket, som bor längre nedåt Kongo, och
vuenyas, som bo i grannskapet af Stanley Falls.
Längre upp anträffas batejas, baburus, watungus o. s. v.

Byggnaderna äro annorlunda uppförda vid
Aruvimi än vid öfre Kongo. Allestädes ser man hyddor,
hvilka täckas af en spetsig kegla af fyra till fem
meters höjd, hvilken går ned nästan ända till jorden;
taken äro täckta af stora raggiga blad, som förläna
dessa primitiva byggnader ett högeligen egendomligt
utseende.


Då undsättningsexpeditionen stod i begrepp att
landstiga, sökte infödingarne i byn Yambuya först
motsätta sig landstigningen och skockade sig på stranden
med en hotande hållning. Stanley fick snart bugt
på deras djerfhet med tillhjelp af ånghvisslorna,
hvilkas för infödingarne ovanliga buller genast dref dem
på flykten. Småningom återkommo de, och några
gåfvor och vänliga ord bidrogo till att snart stämma
dem vänliga.

Lägret upprättades strax nedanför de första
forsarne på en brant strandsluttning af tjugu meters höjd.
Det omgafs fullständigt, af palissader och skyddades
på de sidor, som kunde angripas, af en bred graf samt
af bastioner i hörnen.

Det delades af tre delar, som skildes af palissader
från hvarandra: högst upp anlades en »boma», hvilken
omslöt de hvites oregelbundet anlagda bostäder; i
midten låg zanzibariternas läger och polisvakten; längst
ned befunno sig sudanernes afdelning och krutmagasinen.

Medan Stairs och Jameson öfvervakade stationens
anläggning, organiserade Stanley sin expedition. Hans
plan var att bilda en första karavan af 300 till 400
bärare, öfver hvilken han jemte tre eller fyra af sina
hvita följeslagare skulle taga befälet. Denna karavan
skulle tåga till Albertsjön, på sin väg skulle den mer eller
mindre följa Aruvimis lopp och så ofta det vore
möjligt begagna sig af floden för att forsla de sjuke och
varorna. Den punkt Stanley ville uppnå vid sjön var
Kavalli, en liten by, belägen vid dess södra ände.

Mellan Yambuya och Kavalli, hvilka båda ligga
på nästan samma breddgrad, utgör afståndet i rak
linie 515 kilometer. Om ingenting alltför ovanligt
hindrade marschen, hoppades expeditionens chef att
på omkring två månader kunna tillryggalägga detta
afstånd. Men hvad skulle han väl möta på denna
långa obekanta väg, om hvilken han icke hade den
minsta kännedom?

Medan Stanley sålunda tågade framåt, skulle
lägret förblifva under bevakning af 250 till 300
soldater; ångfartygen <i>Stanley</i> och <i>Peace</i> skulle gå tillbaka
utför floden för att i Léopoldville hemta Rose Troup och
de varor, hvilka qvarlemnats i Léopoldville, äfvensom
Bonny och Ward, hvilka med 125 soldater
qvarstannat i Bolobo.

Så snart de af Tippo Tip anskaffade bärarne
hunnit anlända, skulle eftertruppen i sin ordning sätta
sig i väg och tåga i Stanleys fotspår; den väg han
tagit skulle för öfrigt utmärkas genom brända träd och
öfvergifna lägerplatser.

<img><sp>FISKE VID STANLEY FALLS.</sp>
Efter en skizz af Louis Amelot.</img>

Den 22 juni klockan fem på eftermiddagen
anlände <i>Henry Reed</i> med major Barttelot ombord från
Stanley Falls, dit ångfartyget ankommit den 17 på
morgonen och der Tippo Tip mottagits med den
lifligaste glädje.

Arabhöfdingen hade icke velat låta den engelska
officeren afresa utan att med honom sända bref, af
hvilka ett till konung Leopold försäkrade Kongostatens
öfverherre om Tippo Tips vördnadsfulla hängifvenhet
och hans önskan att skänka fred och ordning åt
det distrikt, öfver hvilket han erhållit öfverbefälet.
Detta tilldrog sig i juni 1887. Sedan dess har Tippo
Tip flera gånger anklagats för förräderi, men hittills
har arabhöfdingens korrekta uppförande vederlagt alla
falska rykten.

Hela öfre Kongo beherskas numera af statens
agenter. Dess ångfartyg liksom äfven missionernas
och handelshusens ångbåtar gå och komma fritt och
obehindradt från Stanley Pool till Stanley Falls.
Samfärdseln är liflig. Nära femtio tons elfenben, som
uppköpts hos infödingarne och de arabiske
handlandena vid Stanley Falls har vid 1889 års slut försålts
i Antwerpen.

Stanley anförtrodde lägret vid Yambuya äfvensom
befälet öfver den andra karavanen åt major Barttelot.
Majoren skulle i sin uppgift hjelpas af Jameson,
Bonny, Rose Troup och Ward.

Stanley valde för att vara honom följaktiga
löjtnant Stairs, kapten Nelson, doktor Parke och
Mounteney Jephson.

Den karavan, som bildade förtruppen,
sammansattes af 368 man. Jemte den söndertagna båten,
medfördes förråd af alla slag, trehundra mansbördor
patroner. Ett kompani af 75 med Winchestergevär
väpnade och med yxor utrustade soldater skulle
tåga i spetsen för, kolonnen under befäl af löjtnant
Stairs för att bana vägen genom skogarne.

Den 27 juni voro alla förberedelser slutade, chefen
lät ställa upp sitt manskap och mönstrade detsamma.
Följande dag lemnade expeditionen Yambuya och
anträdde marschen mot det obekanta.

Hvem kunde säga hvad som väntade de resande!...
Tusen faror: hunger, sjukdomar, infödingarnes
fiendtlighet, vägens svårigheter och hinder...

Men lika mycket!... Uppgiftens storhet tiofaldiga
krafterna; förtroende och hopp voro stora hos alla.
Hade de icke i spetsen för sig den af lyckan gynnade
man, som funnit Livingstone, den hjeltemodige
munsungun, som genomtågat Afrika från Zanzibar till
Banana, den berömde klippsprängaren Bula Matadi,
den oförskräckte forskaren och skicklige diplomaten,
som i Afrika ledt grundandet af den sjelfständiga
Kongostaten.

Framåt således, framåt till Nyanza!

*

</chapter>
<chapter name="KAP. XIII. Femton månader i ovisshet. Dödad, innesluten eller fånge? Den hvita paschan.">
<h1>KAP. XIII.</h1>

<h2>Femton månader i ovisshet. Dödad, innesluten
eller fånge? Den hvita paschan.</h2>

Meddelandet från missionären från Matadi. — Telegram från
Zanzibar. — De nya undsättningsexpeditionerna. — Wards
telegram. — Den hvita paschan i Bahr-el-Ghazâl, — Doktor
Junkers meddelande. — Mahdins expedition mot Emin. —
Ryktet om Casatis död. — Osman-Dignas bref till general
Grenfell. — Omar-Salehs rapport angående eröfringen af Lado och
Emins tillfångatagande. — Stanley-expeditionen i
underhuset. — Nyheter från Stanley-fallen. — Räddad!


Den 23 juni 1887 eller fem dagar före sin
afresa från Yambuya, skref Stanley till sir William
Mackinnon ett bref, som slutade med dessa ord:

»Så snart vi ombord å <i>Peace</i> och <i>Henry Reed</i> hafva
samlat tillräckligt med bränsle för att kunna
uppelda maskinerna, skola de två ångarne lemna oss
och vi skola under några månader sakna hvarje
utväg att underhålla förbindelsen med Europa.»


Detta bref framkom till Europa den 20
september 1887. Från den dagen ända till den 21
december 1888, det vill säga: under femton månader,
mottog man inga sanningsenliga nyheter angående
expeditionen. Falska nyheter deremot aflöste hvarandra i
en ymnighet och vexling utan like. Aldrig har
någon expedition i Afrika eller annanstädes gifvit
upphof till flere hypoteser, hugskott och kommentarier.
Just då Stanley i spetsen för sin karavan hunnit
passera de första stationerna på sin färd långs Aruvimi
afsändes genom telegrafbyrån på ön San Thomé
följande underrättelse till Europa:


»San Thomé den 21 juli 1887.
Enligt ett rykte som utspridts af en missionär i
Matadi, skall Stanley hafva dödats i en strid, hvari han
inlåtit sig med infödingarne för att skaffa lifsmedel.»


Detta meddelande från »missionären i Matadi»
kommenterades genast i pressen och bekräftades några
dagar efteråt af åtskilliga tidningar, som tillika
berättade, att den ångare, på hvilken upptäcktresanden
befann sig, hade strandat på en sandbank i flodens
öfre lopp, att den genast angripits af infödingarne
och att Stanley och alla medlemmar i expeditionen
massakrerats.

Hela verldspressen återgaf nyheten, och från och
med denna stund ansågs Stanley af största delen
af allmänheten som förlorad: hans företag öfversteg
mensklig förmåga, de förskräckliga kannibaler, som
bodde vid Aruvimis stränder, skulle icke låta
honom färdas genom deras områden; till råga på allt
var landet; genom hvilket han skulle fara, afskyvärdt
— blott en rad af oöfverstigliga träsk eller branta
berg, mellan hvilka hela expeditionen skulle gå under.
Och i alla händelser, sade man, äfven om Stanley
lyckades besegra de svårigheter, som hopat sig på
hans väg, skulle han icke undkomma de agenter, som
utsändts af Tippo Tip, denne baksluge fiende, som han
varit nog oklok att ånyo placera vid Stanley Falls
och som blott afvaktade ett gynsamt tillfälle att
mörda honom.

Den 17 augusti 1887 mottog man återigen en
sensationsnyhet. Denna, som afsändes från ostkusten,
härstammade från den franske konsuln i Zanzibar,
Raffray.

Denna gång återgaf nyheten, som det sades, ett
meddelande från Nyangve, att Stanley, förrådd af
Tippo Tip, på Aruvimis strand blifvit angripen och
dödad af infödingarne, som tillika dödat alla hans
följeslagare. Några dagar efteråt bekräftade <i>Figaro</i>
denna uppgift och upplyste på samma gång om att
olyckan timat den 28 juni.

Dessa underrättelser orsakade en så mycket lifligare
uppståndelse som de utgingo från officiel källa. Men
sedan nya upplysningar inhemtats, befans, att intet
styrkte dem: det franska konsulatet hade blifvit
vilseledt af köpmän, som kommit från det inre af landet.

Man fattade nytt hopp. Icke dess mindre hade
alla dessa oroande underrättelser rubbat förtroendet.
Man sade sig, att Stanleys ställning borde vara svår,
att det tycktes vara omöjligt för honom att någonsin
komma fram till Emin, och man talade om att
organisera nya expeditioner för att undsätta denne.
Dessa expeditioner skulle taga vägen öfver ostkusten
— en väg, hvilken man ansåg vara både säkrare och
genare än den som Stanley valt.

Under tiden hette det oafbrutet i de poster man
i Bryssel mottog från Kongo: <i>inga nyheter om Stanley</i>.

Denna fåordighet var oroande i och för sig.
Allmänhetens nyfikenhet var eggad och den fordrade
näring. Då Stanley ej tillfredsstälde den, närde den
sig med interviewer, telegram och uppseendeväckande
meddelanden, som bedrogo den, men skänkte den
äskade spänningen. 

Då anlände plötsligt på samma gång nyheter från
Yambuya och Wadelai, de förra medförde Ward
till kusten, de senare voro inneslutna i ett bref från
Emin. Både de ena och de andra upprepade: <i>inga
nyheter om Stanley</i>.

Hvad har händt honom?... Hvar är han?...
Hvad gör han?... Är han död?... Är han fånge?...
Somliga togo för gifvet, att han, en ny Hicks-pascha,
blifvit jemte sitt folk massakrerad, att man aldrig
mera skulle höra talas om honom. Andra trodde, att
han omringats af de krigiska invånarne vid
Aruvimis stränder och nu saknade både vapen och lifsmedel.

I Emin-pascha-undsättningsexpeditionens komité
och i geografiska kretsar lät man emellertid icke
förleda sig till pessimistiska öfverdrifter.

»Man har intet skäl att oroa sig för Stanleys öde»,
skrifver doktor Schweinfurth.

»Expeditionen har intet att frukta från
infödingarnes sida», säger doktor Junker.

»Jag är säker på att expeditionen icke förolyckats»,
skrifver kapten Wissmann. 

»Stanley och hans män, hvilkas antal antagligen
minskats under en lång och svår resa, befinna sig
någonstädes i full verksamhet», säger kapten Van Géle;
snart skall man höra talas om deras bragder.

Trots kompetensen hos försvararne af denna åsigt,
vinner den icke tilltro; man förblifver orolig och
misstrogen, och telegrafen förkunnar, att öfver allt utrustas
expeditioner — om hvilka man sedan icke hörde talas
— för att ila den nödstälde upptäcktsfararen till
undsättning.


Sedan Wards bref, som lemnade rätt
nedslående detaljuppgifter angående ställningen vid
Stanleyfallen och i lägret vid Aruvimi framkommit till Europa,
blifva tidningarnes meddelanden allt mer
olycksbådande.

Enligt Ward härstammade de få nyheter, som
major Barttelot mottagit angående expeditionen från
några desertörer, som berättat, att karavanen hade
blifvit angripen af infödingar och att Stanley blifvit
sårad af en pil. Men enligt några tidningar höll man
allmänheten i okunnighet om situationen, som i
verkligheten var ännu allvarsammare.

Den 17 juni förkunnar <i>Gaulois</i>, att man i
Bryssel nyligen mottagit den officiela underrättelsen om
Stanleys död: han hade dödats under strid mot
infödingarne.

Och dagen derpå bekräftar <i>Journal des Débats</i>
olyckan i följande ord:

»En Paris-tidning meddelade i morse, att
underrättelsen om Stanleys död ankommit till Bryssel. Detta
meddelande har dementerats. De bref, som vi
mottagit från Zanzibar, lemna oss emellertid blott föga
hopp, och vi tro oss hafva grundad anledning att sätta
tilltro till rigtigheten af detta meddelande. Man
tyckes också länge hafva betraktat dödsfallet som
säkert, och de bärare, som upptäcktsresanden fört med
sig, sörjas sedan flera veckor tillbaka af sina familjer.

Det är Tippo Tip, som man gör ansvarig för
Stanleys död. Han hyser gammalt agg mot denne
och har begagnat sig af det tillfälle, som erbjöd sig,
för att å sin fiende utkräfva en lysande hämd. Han
är den sannskyldiga orsaken till den olycka, som
drabbat den expedition, som afrest i ändamål att
undsätta Emin-Pascha.»


Samma dag bekräftade <i>Berliner Tageblatts</i>
Brysselkorrespondent Parispressens uppgifter, i det han till
sin tidning skickade detaljerade upplysningar om den
verkan dessa uppgifter haft på den oberoende statens
styrelsemedlemmar:


»Kongostatens styrelse erkänner nu, att om Stanley
icke vore död, så befunne han sig i alla händelser, i
den största fara. Hans mission hade fullständigt
strandat, hans karavan vore upprifven. Denna situation hade
varit känd i Kongostatens styrande kretsar redan för en
månad sedan och man måste sätta återkallandet af
generalguvernören Janssen i sammanhang dermed.
Man hade här tappat hufvudet


Mellan Englands och Kongostatens regeringar
hade inledts underhandlingar om utrustandet af en
stor expedition för att rädda Stanley. Man fruktade
emellertid, att hjelpen komme för sent.»

Då emellertid tidningsmännen i Bryssel skynda
till Kongostatens styresmän för att inhemta noggranna
detaljer, fortsätta dessa att upprepa: <i>inga nyheter om
Stanley</i>.»

Det är vid denna tid <i>Times</i> offentliggör följande
telegram, som på ett lyckligt sätt afleder alla dessa
sorgliga rykten och för någon tid öppnar oväntade
synvidder för de förtviflade nyhetskrämarnes inbillning:


»Suakin den 20 juni 1888.

Underrättelser från Berber och Khartum, som
mottagits af de militära auktoriteterna och bekräftats af
öfverlöpare från Osman-Dignas läger, gifva vid
handen, att en hvit pascha anländt till provinsen
Bahr-el-Ghazâl och framrycker eröfrande. Khalifen
Abdullah, mâhdins efterträdare, lär vara högeligen förskräckt.
Denna hvita pascha är sannolikt Stanley.»

Ytterligare andra telegram följa på detta och
bekräfta den sällsamma underrättelsen:


»Suakin den 18 juli 1888.

Några af de fakirer, hvilka begifva sig på
pilgrimsfärd till Mekka, anlände hit i går, och i dag
berättas, att då de färdades genom Dar Fur, hörde
de talas om ett stort antal främlingar, hvilka med en
engelsk pascha i spetsen befunno sig i Bahr-el-Ghazâls
sumpländer och hvilka af Dar Furs befolkning
mottogos med vänlighet; detta folk vidtog förberedelser
att i förening med dem angripa mâhdin.»

»Kairo den 23 juli 1888.

Ett bud från Omdurman berättar, att kalifen
Abdullah erhållit underrättelser om ankomsten af den
hvita paschan till Bahr-el-Ghazâl. Abdullah har för
afsigt att tåga mot honom. Budet tillägger, att den
hvita paschan är Emin.»


»Suakin den 17 augusti 1888.

Ryktena angående en hvit höfdings uppträdande
i Bahr-el-Ghazâl bekräftas. Denna höfding betecknas
af infödingarna under namn af <i>Etlu-Digu</i> (skäggens
höfding). Hans styrka lär vara ansenlig och bestå af
nästan nakna män, sannolikt niam-niams eller denkas.
Den person, som meddelat dessa underrättelser,
vidhåller rigtigheten af desamma. De hafva öfverraskat
och oroat Khartums befolkning och gifva ett starkt
stöd åt det rykte, enligt hvilket Etlu-Digu icke skulle
vara någon annan än Stanley. Mâhdin skall hafva
sändt emot honom 5000 man infanteri och 200 ryttare
till Faschoda öfver Kordofan.»


»Suakin den 20 augusti 1888:

Pilgrimer, som anländt till Suakin från Sokoto
öfver Bahr-el-Ghazâl, berätta, att en stark hvit trupp
ankommit till Bongolandet. Dessa pilgrimer hade i
februari lemnat Bongo, der de under fyra dagar haft
läger tillsammans med de hvita. De senare voro
beväpnade med Remingtongevär.»

Under flera månader var det sålunda icke fråga
om annat än om denna hvita paschas djerfva
framryckande, hvilken först sades hafva befäst sig i
Bahr-el-Ghazâl och ingått förbund med folket i Dar Fur
samt derpå gripit till offensiven mot araberna. 

Hvem var då denne djerfve äfventyrare, som så
der plötsligt uppträdt i Lupton beys forna provins?...
Kunde det vara Stanley?... Eller var det måhända
Emin?<footnote>Numera är det nästan säkert, att den hvita pascha,
hvars bedrifter i Bahr-el-Ghazâl återljödo ända till Khartum,
icke var någon annan än kapten van Gèle från den sjelfständiga
Kongostaten, hvilken i början af år 1888 på sin forskningsresa
uppför Uelle hejdades af yakomastammens fiendtligheter icke
långt från det ställe, der floden Mbomo, som just har sina
källor i närheten af de förnämsta bifloderna till Bahr-el-Ghazâl,
utfaller i Uelle.

Häri har förf., förledd af partiskhet för en landsman,
uppenbart orätt; den hvite paschan var utan tvifvel Stanley.

<i>Öfvers. anm.</i></footnote>

I juli skref doktor Junker, som sökte sprida
något ljus öfver denne hvite man, hvilken i så hög grad
tog Suakins telegrafbyrå i anspråk, till <i>Petermanns
Mittheilungen</i> och berättade, att ett bud, som den 25
maj lemnat Khartum, anländt till Kairo och
meddelat, att det bevittnat de förberedelser, hvilka mâhdin
gjort under två månader i och för en stor expedition mot
den i den södra provinsen befintliga egyptiska
guvernören. Budet tillade, att denna expedition, som kunde vara
omkring 4,000 man stark, skulle anträda sin färd på fyra
af Gordons gamla ångfartyg och flera vanliga Nilbåtar.

Detta meddelande från den framstående
forskaren framkallade bland Emins vänner liksom hos den
stora allmänheten en mycket liflig oro, som
ytterligare ökades af ett telegram från <i>Reuters office</i>,
hvilket tillkännagaf, att Emins ställning sedan början af
april 1888 var mycket allvarsam, ity att han den 12
i samma månad från mâhdins utskickade erhållit en
uppfordran att gifva sig.


Till följd af detta telegram uppstod på alla håll
på nytt en mängd olycksbådande rykten.

De engelska tidningarna tillkännagåfvo på grund
af underrättelser, som de af Ward erhållit från Kongo,
att major Barttelot utskickat truppafdelningar bortom
lägret vid Aruvimi för att rekognoscera den väg
Stanley tagit. Dessa afdelningar hade derunder träffat
på en ansenlig mängd menniskoben.

Den 12 oktober offentliggjorde <i>Standard</i> följande
telegram, som tillkännagaf Casatis död:

»Alla Emins förbindelser med östkusten hafva
blifvit afskurna till följd af fiendtligheter från Kabrega,
konung i Unyoro. Denne har låtit mörda den
tripolitanske köpmannen Mohammed Biri äfvensom
kapten Casati.»                                   

Å sin sida visste tidningen <sp>Echo du Nord</sp> i Lille
den 29 oktober berätta, att presidenten för det
geografiska sällskapet i denna stad erhållit underrättelse
om Stanleys död; denne skulle nemligen hafva blifvit
nedhuggen med hela sin karavan. Endast två af hans
bärare hade undkommit nederlaget.


En månad senare tog telegrafen i Suakin åter
till ordet för att framställa situationen i ett ännu mera
oroande ljus, ty denna gång uppgåfvos bestämda
detaljer och underrättelserna härrörde från engelska
myndigheter vid Röda hafvet.

Till följd af de i <i>Petermanns Mittheilungen</i>
meddelade underrättelserna angående organisationen af en
expedition, som mâhdin utrustade mot Emin, och de
detaljer, som <i>Reuters office</i> offentliggort om denna
expedition, hade guvernören i Suakin, öfverste Rundle,

hoppats kunna förskaffa sig underrättelser om den
verkliga ställningen genom att vända sig direkt till
mâhdin. Han hade för den skull sändt ett särskildt
bud till honom.

Svaret lät icke vänta på sig. Det kom från Osman
Digma, chef för mâhdins trupper utanför Suakin och var
stäldt till general Grenfell. Det hade följande lydelse:

»I den store och barmhertige Guds namn är detta
af Osman Digma stäldt till den kristne, som är
guvernör i Suakin.

Låt mig säga er, att Rundle för någon tid sedan
sände mig ett bref, i hvilket han bad mig om
underrättelser om den man, som var guvernör i
Eqvatorprovinsen.

Så snart jag erhöll detta bref, sände jag det genast
till kalifen, som skickat mig svar och upplyst mig
om, att trupperna i denna provins tillfångatagit
guvernören och en resande, som var med honom. De hafva
blifvit slagna i jern och hafva öfverlemnats i vår
höfdings händer.

Nu är hela provinsen oss underdånig, och alla
dess invånare hafva underkastat sig mâhdin. Vi hafva
tagit alla vapen och all ammunition och fört bort alla
officerare och deras chef till kalifen, som mottagit
dem med godhet och hos hvilken de för närvarande
befinna sig.

De hafva utlemnat alla fanor de haft.

Eftersom Rundle vill veta hvad som blifvit af
denne guvernör, så meddela honom detta budskap.

Jag bifogar afskriften af ett bref, som vår höfding
i Eqvatorprovinsen sändt kalifen äfvensom afskriften
af ett bref, som Tewfik sändt guvernören. Jag sänder

er likaledes litet af den ammunition, som förts från
Eqvatorn.

Jag beder Gud för de troendes seger och de
otrognas nederlag.

<tab><tab><tab>Osman Digma.»

Detta bref åtföljdes af en afskrift af ett bref från
Omar Saleh, den mâhdistchef, som enligt Osman Digmas
utsago eröfrat Eqvatorprovinsen och tillfångatagit Emin
äfvensom en hvit resande, hvilken uppehöll sig hos
honom. Detta bref hade följande lydelse:

»I den store och barmhertige Guds namn.

Detta bref är skrifvet af en af Guds ringaste
tjenare till hans herre kalifen.

Vi ryckte fram med ångfartygen och kommo till
staden Lado, der Emin, mudir i Eqvatorprovinsen,
befinner sig. Vi anlände dit den 25 safar 1306.

Vi böra tacka de officerare och soldater, hvilka
gjort denna eröfring lätt. Före vår ankomst hade
de bemäktigat sig Emin och en resande, som
befann sig hos honom; de hafva slagit dem båda i
kedjor. Officerarne och soldaterna vägrade att begifva
sig till Egypten med turkarne.

Tewfik har sändt Emin en resande, hvars namn
är Stanley. Denne Stanley har öfverlemnat till honom
ett bref från Tewfik, som befallt honom att återvända
med Stanley och lemnat hans trupper valet att
begifva sig till Kairo eller stanna qvar. De hafva vägrat
lyda de turkiska befallningarna och mottogo oss med
glädje.

Jag sänder äfven det bref, som Tewfik skickat
till Emin äfvensom de fanor, vi tagit från turkarne.


Jag hör, att en annan resande anländt till
Emin, men man har sagt mig, att han redan afrest.
Jag söker honom. Om han återkommer, är jag säker
om att kunna taga honom till fånga.

Alla höfdingar och invånare i provinsen hafva
med glädje tagit emot oss. Jag har tagit alla vapen
och all ammunition.

Jag ber er återsända officerarne och deras chef,
då ni sett dem och gifvit nödiga instruktioner. De
skola vara mig till stor nytta.

<tab><tab><tab>Omar Saleh.»

Man kan föreställa sig, hvilken uppståndelse dessa
telegram från Suakin med sina allvarsamma
underrättelser skulle framkalla allestädes.

På aftonen den 14 december bekräftade
skattkammarkansleren W. H. Smith i det engelska
underhuset i sitt svar på en interpellation, att general
Grenfell af Osman Digma erhållit underrättelse om
Lados fall samt Emins och Stanleys tillfångatagande.

Under fyrtioåtta timmar utgjorde denna händelse
allmänna samtalsämnet och uteslutande föremål för
allmänhetens uppmärksamhet.

Denna gång var det icke heller fråga om ett
vanligt enkelt telegram af tvifvelaktig tillförlitlighet; att
Emin i oktober kunnat tillfångatagas var ju en
möjlighet, sedan doktor Junker omtalat, att expeditionen
afgått från Khartum till Lado under maj eller juni,
och hvad Stanley beträffade, syntes hans förening med
Emin likaledes fullkomligt sannolik, eftersom Osman
Digma förkunnade, att han i sina händer hade ett bref
från khediven till Emin, och eftersom Stanley
verkligen också vid sin afresa från Kairo medförde ett
sådant bref.

Det skulle dock icke dröja länge, innan man
med säkerhet skulle få veta hvad man hade att hålla
sig till.

Efter en lång och spännande väntan af femton
månader, under hvilka telegrafen endast tagit till ordet
för att meddela ledsamma underrättelser, hördes
slutligen en röst, som förkunnade sanningen. Denna röst
var Stanleys egen.

Den 21 december 1888 höll underhuset
sammanträde, då den engelske finansministern Goschen begärde
ordet för att uppläsa ett vigtigt telegram, som han nyss
erhållit genom <i>Reuters office;</i> det innehöll:

<tab><tab><tab>»San Thomé den 21 dec. 1888:

Bref från Stanley Falls af den 21 augusti 1888
meddela, att man derstädes föregående dag erhållit
ett bref från Stanley med underrättelse, att han befann
sig i Banalya vid Aruvimi. Han hade lemnat Emin
pascha åttiotvå dagar förut vid full helsa och i
besittning af lifsmedel.

Stanley hade återvändt för att hemta sin
eftertrupp och de varor och ammunitionsförråd denna hade
i sin vård. Han hade kommit till Banalya den 17
augusti och tänkte bryta upp på nytt tio dagar
derefter för att åter begifva sig till Emin. Alla hvita
vid expeditionen befunno sig vid god helsa.»

Vid dessa oförmodade nyheter, som efter de
föregående oroande underrättelserna, voro synnerligen
egnade att intressera det engelska parlamentet, reste

sig hela underhuset och utbrast i skallande bifallsrop.
Stanley var fri! Han var således icke mâhdins fånge,
eftersom han den 17 augusti befann sig på blott några
dagsfärders afstånd från Stanley Falls.
Underrättelsen om hans tillfångatagande var således falsk. Man
kunde derför också hoppas, att Emin var fri och att
Osman Digmas meddelande icke förtjenade någon tilltro.

Följande dag bekräftade ett telegram af 16
augusti från Boma från vice guvernören Ledeganck i
Kongostaten till dess central administration i Bryssel
den goda underrättelsen i följande ordalag:

<tab><tab><tab>»San Thomé den 22 dec. 1888.

Tippo Tip har erhållit ett bref från Stanley,
dateradt Banalya den 17 augusti. Stanley är vid god
helsa. Han hade för åttiotvå dagar sedan lemnat
Emin vid Nyanza. Emin hade godt om lifsmedel.
Han var vid god helsa, likaså Casati. Stanley
tillkännagifver sin afsigt att hemta sina varor och från
Yambuya återvända till Emin.»

På detta sätt hade genom de båda telegrammen
alla de underrättelser, som förut under halftannat års
tid kommit till Europa, blifvit vederlagda.
Expeditionen hade hunnit sitt mål. Stanley hade kommit
fram till Emin och Casati, hvarefter han återvändt
för att möta sin eftertrupp.

Stanley har i en berättelse till sin komité och i
ett till Geografiska sällskapet i London stäldt bref
sammanfattat detaljerna i sitt hjeltemodiga tåg och
omtalat sitt sammanträffande med Emin. Vi återgifva
dem i följande två kapitel.

*

</chapter>
<chapter name="KAP. XIV. Genom obekanta trakter från lägret vid Yambuya till Albertsjön.">
<h1>KAP. XIV.</h1>

<h2>Genom obekanta trakter från lägret vid
Yambuya till Albertsjön.</h2>

På väg. — De första skärmytslingarna med infödingarne. —
Forsarne. — Nepoko. — Möte med araberna. — Härjade
trakter. — Hungersnöd. — Bärarnes flykt. — Hundrasextio
dagar i den oändliga skogen. — Genom byar och öfver
fält. — Framåt! — Hurrah, Nyanza!

Karavanen lemnade lägret vid Yambuya den 28
juni 1887.

Första dagen tågade den uppför Aruvimis venstra
strand.

Denna väg var hjelplig, men snart började de
svårigheter, som skapades af växtligheten, i
synnerhet af lianerna, hvilka vexlade från 1 till 35
centimeters tjocklek och i bågar svingade sig tvärs öfver
gångstigen, stundom på de öppna ställena bildande
ett slags låg och tjock småskog, genom hvilken man
måste bereda sig väg med yxan i hand.

Dagen efter kolonnens aftåg slog den läger vid
Kanyonde, en folkrik by, belägen midt emot
forsarne. Som floden härstädes tager en alltför nordlig
rigtning, valde karavanen en väg öfver maniokfält

och tågade under fem dagars tid genom ett distrikt
med talrika byar.

Här lärde expeditionen känna alla de krigslister,
som infödingarne i dessa trakter använda mot
främlingar. Ganska ofta var gångstigen afbruten af föga
djupa hål, fylda af skarpa taggar och täckta af stora
blad. För dem, hvilka gingo barfotade och trampade
i dylika hål, var smärtan förfärlig; ofta genomborrade
taggen foten helt och hållet, stundom stannade den
i köttet och orsakade brandiga sår. På detta sätt
blefvo tio man så skadade, att de försattes ur tjenst.
Till hvarje by förde en nästan rak väg af omkring
hundra meters längd och fyra eller fem meters bredd
utan buskar och snår, men helt och hållet öfversållad
med dessa taggar, hvilka voro lika omsorgsfullt som
skickligt dolda. Den egentliga gångstigen gjorde
en lång omväg, medan den direkta vägen visade
sig så förförisk som möjligt. Vid ingången till byn
stod en skyltvakt, som slog på trumma och gjorde
alarm.

Den 5 juli kom karavanen åter till floden, och
som denna på detta ställe icke tycktes vara besvärad
af forsar, lät Stanley sätta hvalbåten i vattnet.
Denna farkost var honom till ovärderlig nytta, enär
den tillät honom icke blott att transportera de sjuka
och sårade, utan derjemte äfven två tons varor. Också
skref han i sitt första bref till major Barttelot:

»Om jag skulle börja om min färd på nytt,
skulle jag samla ett antal kanoter så stora som
möjligt, hvilka jag skulle förse med ett tillräckligt antal
roddare och lasta med de sjuka och varorna. Mellan
Yambuya och Muguye finnas en mängd temligen
stora kanoter. Olyckligtvis äro zanzibariterna dåliga
roddare. I hela min trupp finnas knappt 50 man,
som kunna paddla. Af tre dagar kan man färdas
två på vattnet och en på land.»


Från början af juli ända till midten af oktober
följde karavanen Aruvimi ganska nära; expeditionens
lidanden, skogens utsträckning och täthet, vägens
talrika krökningar, den ohelsosamma luften, det ständiga
regnandet och fuktigheten tilläto icke karavanen att
aflägsna sig långt från stranden, ty der kunde man
åtminstone vara säker på att erhålla lifsmedel i de
vid floden belägna byarne.

På denna del af sitt lopp har Aruvimi en bredd
af 500 till 900 meter. Här och der visar sig en ö
eller en grupp af holmar, samlingsplatser för fiskare.
Flugorna, insekterna, fjärilarne äro otaliga. Under
hela timmar kunde man hvarje dag se stora svärmar
af fjärilar fladdra öfver floden. Vid hvarje krökning
af denna höjde sig en grupp af kegelformiga hyddor;
stundom sträckte sig byarne i rad efter hvarandra
och räknade tusentals invånare, så var företrädesvis
förhållandet med banalya-, baktibana-,
bungangetastammarne. I hela denna trakt rådde öfverflöd på
lifsmedel.

Den 9 juli uppnåddes Guengueres forsar i ett
folkrikt område. Byarne härstädes ligga tätt
intill hvarandra, men hysa detta oaktadt en mängd
små stammar. Vid forsarne bo bakokas, en smula
längre upp för floden bapupas, bandangis och
banalis; på en ö bambalulus och baburus. Dessa
sistnämda befolka ett ansenligt område och gifva
Aruvimi namnet <i>Lubali</i>.

I allmänhet voro morgnarne bistra och mulna;
himmelen täcktes af tjocka och hotande moln eller
också insveptes allt af en tät dimma, som först
klockan nio, ja stundom först klockan elfva skingrade
sig. Under denna tid var allting stilla; insekterna
hvilade; en dödstystnad herskade i skogen; floden, som
förmörkades af vegetationens ogenomträngliga murar,
var tyst som grafven. Då regnet icke efterföljde denna
skymning, utan solen genomträngde dimman, vaknade
allestädes åter lifvet; fjärilarne lekte i luften, en
ensam ibis gaf en alarmsignal, en dykarefogel flög öfver
floden, skogen fyldes af ett sällsamt surrande;
plötsligen hördes trumman, infödingarnes skarpa syn hade
upptäckt expeditionen och tog emot den med
utmanande tjut, spjuten blixtrade, de fiendtliga lidelserna
upplågade.

Den 17 juli slog Stanley läger vid Maririnis
forsar. På andra sidan om dem bodde i stort antal
mupes på båda sidor om floden. Hit intill har denna
intet egentligt vattenfall; forsarne äro snarare
vattenhvirflar, som orsakas af skär, mellan hvilka vattnet
banar sig väg. Seglatsen hindras emellertid häraf, ty
man måste lasta ur båtarne för att kunna draga dem
långs stranden och bära ammunition och bagage på
land förbi hindren.

Bortom mupes bo bandeyas i norr; i det inre bo
batuas, i öster mabodes, i söder bundibas, binyalis
och bakongos.

Vid Muguye ofvanför Bandeyafallen ligger en
grupp af sju byar, omgifna af präktiga

<img><sp>BY VID NEDRE ARUVIMI.</sp>
Efter Stanley: Fem år vid Kongo.</img>
bananplanteringar och maniokfält af flera qvadratkilometers vidd.
Här förlorade expeditionen en hel dag med att tigga
sig till att få köpa lifsmedel för högt pris.
Infödingarnes misstroende var oerhördt, och endast en
tredjedel af karavanens män kunde för sina kauris (ett
slags små snäckor, hvilka gå som mynt) och sin
messingstråd erhålla tre sädesax hvar.

Ofvanför Muguye ligga Pangafallen af tio meters
höjd, och derefter komma Negambis forsar.

Den 22 juli rymde två bärare, och den 1 augusti
afled en i rödsot. Detta var den första förlusten efter
aftågandet, så att de trettiofyra första dagarne kunde
sägas hafva förgått synnerligen lyckligt.


Men nu intränger expeditionen i ett öde distrikt,
som den behöfver nio dagar för att tåga igenom.
Lidandena börja ock mångfaldigas, och antalet döda
ökas i oroväckande grad. Lyckligtvis flyter floden
fri från hinder på ett litet afstånd från vägen. Stanley
låter föra de sjukas bördor på kanoter, och man
rycker framåt, om icke så hastigt, så dock fullkomligt
regelbundet.

Den 13 augusti anländer expeditionen till
AirSibba. Men här spärra infödingarne vägen och
motsätta sig beslutsamt karavanens framträngande. Deras
förgiftade pilar döda fem man. En dylik pil träffar
löjtnant Stairs ofvanför hjertat, och först efter en
månads grymma plågor tillfrisknar han åter.

Bärarne måste vidtaga många försigtighetsmått
mot de i denna trakt brukliga förgiftade pilarne. Då
giftet är alldeles färskt, dödar det. Det sår löjtnant
Stairs erhöll orsakades af en pil, hvars gift

sannolikt intorkat. Först efter tre veckors förlopp började
han tillfriskna, ehuru såret ännu icke läkt sig. En
annan man i expeditionen blef helt obetydligt
stucken i handlofven, fem dagar derefter dog han af
stelkramp; en tredje sårades i armens muskler i
närheten af skuldran och dog några dagar efter den förra;
en fjerde sårades helt lätt i halsen och dog på sjunde
dagen, likaledes i stelkramp. Stanley sökte utforska,
hvarifrån detta så fruktansvärda gift kunde härröra.
Han fann i hyddorna flera paket med torkade röda
myror och erfor, att dessa myrors torkade och,
pulveriserade kroppar kokades i palmolja, hvarefter
pilarne doppades i massan. På detta sätt bereddes
detta dödande gift, som beröfvat honom så många
dugliga karlar.

Den 27 augusti slog expeditionen läger vid Air
Jali, en ganska vigtig ort vid floden Nepokos inflöde
i Aruvimi.

Nepoko kommer från norr. Detta är samma
vattendrag, som doktor Junker såg vid dess källa i
närheten af mombuttuhöfdingen Sangas residens. Vid
sin mynning har den en bredd af tre hundra meter
och bildar vid sitt inflöde i Aruvimi ett fall. 

Aruvimis stränder, som ända från Kongo till
Nepoko täckas af skog, äro likformigt låga; här och
der höja de sig till ett tiotal meters höjd, men
ofvanför Nepoko blifva bergen talrikare, palmerna
allmännare, i skogarne uppträda åter de större träden med
hvita stammar, hvilka karakterisera nedre Kongos
strandsluttningar. Infödingarna hafva ett sällsamt sätt
att gå till väga för att göra uthuggningar i skogen,
ity att de först bygga en ställning fem eller sex meter
öfver marken, hvarefter de afhugga träden i hundra
tal vid denna höjd. Vid första anblicken skulle man
kunna föreställa sig, att man hade framför sig en
tempelstad i ruiner.

Denna biflod utmärker gränsen mellan två slags
byggnadssätt. Nedåt floden äro hyddorna
kegelformiga, uppåt floden åter bestå byarne af fyrkantiga
hyddor, som omgifvas af stora stammar af rubiacéer,
hvilka bilda särskilda gårdar och tjena till befästningar.
Försvarades dessa byar af med karbiner väpnadt folk,
skulle endast en stark trupp kunna taga dem.

Ofvanför Nepoko blifver seglatsen svårare;
hvirflarne blifva talrikare och dessutom anträffas två
ansenliga forsar. Bortom Yambuya höjer sig marken
oupphörligt på en sträcka af 650 kilometer; der har
floden, som sammantränges inom en hålvägs lodräta
väggar, icke mer än 100 meters bredd. I hela denna
trakt beklädes marken, huru vexlande den än är, af
skog; klippspetsar, berg, dalar, slätter, allt är
skogbeväxt, ingenstädes finnes något afbrott, så vida icke
menniskohanden gjort uthuggningar i skogen.


Under ytterligare några dagar arbetade
expeditionen sig uppför Aruvimi, men snart blef det icke
längre möjligt att kämpa mot strömmen, som blef
allt starkare. Kanoterna och båten måste för den
skull urlastas.

De verkliga lidandena började egentligen först
vid denna tid efter två månaders marsch i slutet af
augusti månad. Stanley hade valt Kongovägen och
Aruvimi enkom för att han derstädes hoppades undgå
arabkaravanerna, hvilka vanligen förleda bärarne till
rymning. Fåfäng förhoppning; äfven här skulle han
möta araberna.

Den 31 augusti mötte expeditionen en afdelning
manyemas, som tillhörde en viss Ugarrova, kallad Uledi
Balyuz, hvilken förut varit i Spekes tjenst såsom
»tentboy» (uppassare i tältet), och liksom för att
genast visa, huru rigtiga Stanleys aningar voro, rymde
tjugusex man till följd af detta möte.

Ugarrovas station låg längre bort på flodens högra
strand. Karavanen ankom dit den 14 september,
men landet var utsuget och lifsmedel tröto, hvarför
den icke stannade, utan genast lemnade Ugarrova,
sedan den åt hans omsorger anförtrott femtiosex sjuka,
hvilka han lofvade att vårda och underhålla för fem
dollars i månaden. För dessa män skulle det hafva
varit döden att längre följa Stanley, hvaremot några
veckors hvila kunde återgifva dem helsan. Då
expeditionen lemnade Ugarrova räknade den ännu 266 man.
Af 388, som lemnat Yambuya, hade 66 rymt eller
dött och 56 sjuka måste stanna efter.

Den 15 oktober anlände expeditionen till ett
annat arabiskt etablissement, för hvilket en viss
Kilenga-Longa stod i spetsen. Denna Kilenga-Longa var
zanzibarit och slaf tillhörig Abed-ben-Selim, en gammal
handlande, hvars blodiga illdåd Stanley berättat i sin
bok: »Kongo». Nya svårigheter!

Hela oktober månad var förskräcklig och skall
alltid förblifva inristad i alla expeditionens svarta och
hvita deltagares minne. Landet var härjadt, och denna
härjning var så fullständig, att icke ens en enda af
infödingarnes hyddor stod qvar. Hvad som undgått
Kilengas folk, hade härjats af elefanterna, hvilka
dessa nejder äro mycket talrika och lyckats göra
trakten till en fullständig ödemark. Lifsmedelsreserven
var förbrukad, i hela denna trakt måste männens föda
nästan uteslutande bestå af vilda frukter och ätbara
svampar.

Då expeditionen bröt upp från det arabiska
nybygget, voro bärarne så svaga, att man afstod från att
föra med sig båten och dessutom nödgades qvarlemna
sjuttio bördor ammunition och handelsvaror. Man
lemnade dem hos Kilenga under uppsigt af läkaren
Parke och kapten Nelson, hvilka båda voro oförmögne
att tåga vidare. Till råga på olyckan hade
karavanens folk låtit fullständigt utplundra sig af Kilengas
usle slafvar, hvilka fråntagit dem allt, gevär,
ammunition, ända till kläderna, så att manskapet var
halfnaket och fullständigt blottadt på allt.

I detta skick uppbröt expeditionen. Efter tolf
dagars ytterst mödosam marsch anlände den till
infödingsbyn Ibuiri i en folkrik trakt, som till all
lycka var rik på lifsmedel. Expeditionens lidanden,
som börjat, den 31 augusti, upphörde omsider den 12
november, men manskapet såg ut som skelett, och af
266 man, som bildade karavanen vid uppbrottet från
Ugarrova, voro blott 174 i stånd till att marschera.

Karavanen stannade i tretton dagar i Ibuiri. Ack,
hvilka goddagar! De resande bokstafligen gödde sig
med getter, höns, bananer, mjöl och bönor;
öfverflödet var utomordentligt. Verkan af detsamma var
också den, att då man den 24 november återtog
marschen, voro icke allenast alla kraftiga och vid god
helsa, utan de hade äfven fått nytt moraliskt mod och
<img><sp>LÄGER I SKOGEN.</sp>
Efter Möller: »Tre år i Kongo»</img>
voro åter beredda att följa Stanley, om det gälde, ända
till verldens ände.

Ännu skilde visserligen hundratjugusex kilometer
expeditionen från Albertsjön, men hvad betydde väl
numera detta afstånd?... Hade man icke lifsmedel
i öfverflöd!

Den 1 december varseblef karavanen från en hög
kulle den trakt, der dess lidanden slutligen skulle
upphöra. Den lemnade bakom sig den mörka och
oändliga skogen. Allt ifrån det man lemnat Yambuya,
hade man icke ett ögonblick befunnit sig utom
densamma. Hundrasextio dagar i oafbruten skog!

»Föreställ er», skrifver Stanley, »en tät skotsk
småskog, drypande af regn och växande under kronorna af
en annan skog, hvars stora träd reste sig till en höjd af
trettio till fyrtiofem meter. Föreställ er ett outredbart
virrvarr af taggiga snår och törnen, dit aldrig en
solstråle trängde; åar, som lätjefullt slingrade sig fram
djupt inne i snåren och här och der ett djupt
vattendrag. Föreställ er denna underbara växtlighet i alla sina
öfvergångar från yppig, svällande och kraftig frodighet till
dyster förmultning, unga lianer i sin friska utveckling
slingrande sig kring liket af någon skogens jette.

Det ständiga surret af bevingade insekter af alla
slag och hvarje storlek ledsaga apornas och
foglarnes skrik. Tid efter annan visar sig en trupp
elefanter och försvinner genast i den tjocka skogen.
Stundom håller sig någon hisklig dverg dold bland träden,
färdig att på oss afskjuta sina förgiftade pilar, eller
betraktar oss en inföding med muskelstarka former,
häpen och orörlig som en bild af ebenholtz, med
lyftadt spjut.

Störtregn, en oren atmosfer, som orsakade febrar
och rödsot, och natten, den ständiga natten, som
omgifver oss med sitt ogenomträngliga hölje: sådan var
skådeplatsen för vår tillvaro under sex månader.

Efter hundrasextio dagar, tillbragta i nästan
oafbruten skymning, sågo vi slutligen dagen och
solbelysta landskap. Aldrig har gräset förekommit oss så
grönt och landskapet så leende.

Rundt omkring mig tjuta och hoppa mina män af
glädje; de hängifva sig åt de mest uppsluppna dansar.
De hade visat sig alldeles döfva för mina befallningar
och mina böner, då jag några veckor förut sade dem,
att på andra sidan af den öde trakten funnes ett
vackert land med lifsmedel i öfverflöd och der de
skulle förgäta alla sina lidanden, samt uppmanade
dem att vara vid godt mod, visa sig som män och
uppbjuda alla sina krafter för att snart hinna fram!

Men då befunno de sig i ett så
demoraliseradt tillstånd, att de icke lyssnade till mig. Nu trodde
de mig och tviflade icke längre på mitt ord.
Olycklig den, som i denna stund öfverfallit oss. De skulle
hafva kastat sig öfver honom som vargen öfver
lammet. Det var den eviga natten i den mörka skogen
som gjort de stackars menniskorna till dessa modstulna,
veka varelser, som låtit plundra sig af Kilengas slafvar.

Från denna stund kände jag, huru inom mig åter
den entusiasm uppstod, utan hvilken intet lyckas.»


Den 9 december beträdde expeditionen
Bakunuområdet, hvars stammar utbreda sig åt sydvest ända till

grannskapet af Stanley Falls. Vid Aruvimi hafva de
till höfding den mägtige Mazamboni. Deras byar äro
utomordentligt talrika och folkrika. Merendels bestå
de af en enda gata af 10 till 20 meters bredd, kantade
med hyddor af samma form och stötande intill hvarandra.
Man skulle ofta kunna säga, att det var en byggnad af
200 till 300 och stundom ända till 700 meters längd.
Omkring byarne utbreda sig odlade fält och betesmarker.

Bakunus hade fått se karavanen framträda ur
skogen. De gåfvo på långt håll akt på densamma och höllo
sig färdiga att bekämpa den okände fiende, som nalkades.

Omkring klockan half fem gjorde karavanen halt
midt i en stor samling af byar. Stanley lät genast
och i största hast fälla virke och anlägga en seriba,
men redan hördes krigsropen återljuda bland bergen.
Från alla håll ankommo infödingar i hundratal;
trummor och horn angåfvo tydligt nog, att en strid
förestod. Soldaterna måste redan hålla på afstånd några
krigare, som voro djerfvare än de öfriga. Under denna
lilla skärmytsling bemägtigade sig expeditionen en ko.
Det var den första biffsteken, sedan man lemnat oceanen!


Natten derpå förflöt i djupaste lugn. På båda
sidor afvaktade man orolig morgondagens händelser.
Expeditionens ankomst väckte i hög grad
infödingarnes nyfikenhet, och de frågade de hvita, hvilka de
voro, hvarifrån de kommo, hvart de begåfvo sig, hvilka
deras afsigter voro. Européerna å sin sida begärde
upplysningar om landet och dess hjelpkällor. Palavern
blef långvarig; timmarne förgingo med
underhandlingar, under hvilka de båda partierna höllo sig på
vederbörligt afstånd från hvarandra.

Dessa infödingar sade sig vara undersåtar under
konungen af Uganda, men deras verklige öfverherre,
tillade de, var Kabrega, hvars myndighet utöfvades
af Mazamboni. Slutligen mottogo de några skänker
för sin höfding, hvilken, efter hvad de försäkrade,
följande dag skulle låta expeditionen veta, hvilket beslut
han fattat.

Dagen derpå klockan elfva förklarade verkligen
också ett slags härold, att den mägtige höfdingen
Mazamboni motsatte sig karavanens tåg, och genast
hördes från alla punkter af dalen bedöfvande skrik,
hvarjemte två pilar afskötos. Kriget var förklaradt.

Lägret låg halfvägs mellan berget och slätten;
man såg redan hundratals krigare i beredskap att stiga
ned från berget, och hundratals andra förenande sig i
dalen. Stanley måste handla raskt och beslutsamt.

Han sände en afdelning af fyrtio man under
befäl af löjtnant Stairs för att angripa infödingarne i
dalen, medan Jephson i spetsen för trettio skyttar
mötte dem, som nedstego från bergen.

Motståndet blef icke långvarigt; Stairs öfvergick
en smal och djup å i den talrika fiendens åsyn; denne
tog till flygten, och den första byn togs med storm.
Å sin sida tvungo Jephsons skyttar infödingarne till
att fly uppför bergets branter; de ryckte framåt
uppför dalen och besatte de andra byarne. Klockan tre
på eftermiddagen var allt slut, icke en enda inföding
visade sig mera på två kilometers omkrets.


Den 12 och 13 på morgonen förekommo ännu
några små skärmytslingar utan vigt. Karavanen vände
sig då rakt åt öster. Aruvimi, hvars öfre lopp kallas
<i>Ituri</i>, var passerad. Man befann sig på höglandets
högsta punkt. Stanley kände, att han skulle nå
målet. Klockan ett sade han till sitt folk:

»Mina kära vänner, vi nalkas slutet för våra
mödor. Målet är nära. Bereden eder nu på att skåda
Nyanzas blåa vågor.»

Manskapet knotade, skakade på hufvudet och
sade nedslaget:

»Hvarför talar höfdingen ständigt om Nyanza?..
Vi befinna oss på en slätt utan vatten, och bergen
ligga mer än fyra dagsmarscher härifrån!»

Man ryckte emellertid fortfarande framåt, och
samma dag den 13 december 1887 klockan half tu
på eftermiddagen visade sig plötsligen Albertsjön,
målet och hoppet för denna långa färd, utbredande för
de resandes fötter sin ofantliga vattenspegel...

Hurrah!... Hurrah Nyanza!

Hvilken öfverraskning! De svarte, som förtviflade
och icke trodde den hvita mannens kunskaper, sågo
nu hvad denne ständigt lycklige chefs ord betydde.
De skockade sig omkring honom, kysste hans händer
och bådo honom förlåta deras tvifvel.

Från höjden af de af Baker så kallade Blå
bergen, på gränsen mellan Kongos och Nilens flodbäcken,
kunde han nu njuta af sin triumf.

Sjön, på hvilken Emins ångfartyg färdades, var
der, nästan under hans fötter, som på en ofantlig
karta. Den lilla byn Kavalli visade sina torftiga
hyddor på ett afstånd af tio kilometer. Med hvilken
otålighet hade icke Stanley för hvarje dag sett på sin
karta det afstånd minskas, som ännu skilde honom
från målet! Med hvilken ifver hade han icke klättrat
uppför de bergsluttningar, som begränsade
Aruvimis bäcken, och tågat öfver den högslätt, på
hvilken Kongos och Nilens källor blandas! Med
hvilken oro hade han icke under de senaste dagarne
spejat mellan palmernas blad, öfver det höga gräset,
efter den första skymten af Albertsjöns glittrande
vatten. Slutligen hade han kommit fram!... Men
endast de, som följt honom ända till slutet utan tvekan
och svaghet, visste med hvilka ansträngningar och med
hvilken viljekraft han utfört sitt värf.


På tröskeln till Emins provins återstod ännu för
Stanley att låta dess styresman veta, att
undsättningsexpeditionen kommit till hans hjelp och att sätta
sig i förbindelse med Emin.

Men hvar befann sig Emin?

Då Stanley i januari 1887 lemnade Kairo, hade
han om honom icke erhållit andra underrättelser än
de, som Junker lemnat, och dessa daterade sig från
januari 1886. Hvad hade väl tilldragit sig i Sudan
under de tre år, som förflutit sedan dess?... Hade
mâhdisterna rigtat ett nytt anfall mot södern?...
Hade infödingarne vid öfre Nilen förblifvit
underdåniga?... Hade paschans svarta soldater och de
egyptiska officerare, som förde befälet öfver dem,
förblifvit trogna?... Eller hade äfven Emin och Casati i
sin ordning fallit offer för förräderiet och delat den
hjeltemodige Gordons öde? Wolseley hade ju icke
med sin undsättningskolonn lyckats uppnå sitt syfte,
utan kommit för sent; hans ansträngningar och
uppoffringar hade ju varit fåfänga.

Denna gång skulle det lyckligtvis vara
annorlunda. Tack vare Emins och Casatis bref, hvilka
kommit till östkusten, hade Europa lärt känna den
belägenhet, i hvilken dessa båda forskare befunno
sig, men om hvilken Stanley, som inträngt i hjertat
af Afrika och i sju månader varit helt och hållet
afskuren från hvarje förbindelse med den civiliserade
verlden, icke hade den minsta kunskap.

Emin och Casati voro fortfarande fria. Allt
sedan Junkers afresa hade ingen motgång oroat
ställningen i denna provins, deras
ammunitionsförråd var nästan uttömdt, men trupperna voro ännu
trogna och den egyptiska fanan svajade fortfarande
på fjorton stationer och två ångfartyg på öfre Nilen.

Emin och Casati väntade Stanley; de hade af
bud, som i januari afgått från Zanzibar och i maj
kommit fram till sjön, erfarit, att han kunde väntas
komma från Kongohållet.

Den 15 augusti 1887 skref Emin från Wadelai
till sin vän doktor Felkin i Edinburgh:

»Under de senaste dagarne har jag afsändt en
liten expedition åt sydvest for att erhålla
underrättelser om Stanley.»

Den 2 november skref han ytterligare:

»Allt går bra, vi stå på bästa fot med
höfdingar och infödde. Vi skola inom kort afresa till
Kibiro på sjöns östra strand. Vi hafva utsändt en trupp
spejare för att söka erhålla underrättelser om Stanley,
men den har återkommit utan att hafva hört något
om honom. Stanley hitväntas omkring den 15
december.»

Casati å sin sida var äfven underrättad om
undsättningsexpeditionens annalkande; men långt ifrån
att dela guvernörens förtröstan trodde han, att den
icke skulle anlända före mars månad.

Från Juaia skref han den 5 december 1887 till
sin vän, kapten Camperio:

»Jag tror icke, att Stanley kommer så snart.
Icke ens den allra minsta underrättelse, icke ens ett
rykte har kommit till oss från vester. Jag är
öfvertygad, att han icke kan vara här förrän i mars, så
vida icke lyckan i ovanlig grad gynnat hans företag.»

Om Casati blott åtta dagar efter det han
skrifvit detta bref från Juaia kunnat med en stark
kikare betrakta Nyanzas vestra strandsluttning, skulle
han hafva upptäckt en talrik karavan, som gjort halt
ofvanpå höjderna. Det var undsättningsexpeditionen,
som helsade Albertsjön. Stanley hade uppnått sjöns
stränder den dag Emin förutsett!

Men omständigheterna skulle foga så, att
ytterligare fyra månader förgingo, innan de tre djerfva
äfventyrarne sammanträffade.

*

</chapter>
<chapter name="KAP. XV. I dvergarnes land. Stanleys sammanträffande med Emin.">

<h1>KAP. XV.</h1>

<h2>I dvergarnes land. Stanleys sammanträffande
med Emin.</h2>

Albert Nyanza. — Lägret vid Kavalli. — Hvar är Emin? —
På återtåg. — Fort Bodo. — Dvergarne i mellersta Afrika.
— Löjtnant Stairs resor. — Stanley sjuk. — På väg. —
Återkomst till sjön. — Ett bref från Emin. — Jephsons
rekognoscering. — Väntan. — <i>Khédive</i> anländer. — Stanley, Emin
och Casati sammanträffa. — Kabrega och Casati. —
Rådplägning.

Från kanten af den höjdslätt, på hvilken
undsättningsexpeditionens medlemmar plötsligt upptäckte
Nyanza, sträcker sig blicken öfver en oändlig horisont.

Sedan de uttågat från Aruvimis inflöde i Kongo
på en höjd af 720 meter, hade de mödosamt banat
sig väg uppför en rad skogbeväxta terrasser, utför
hvilka floden flyter ned till Kongo genom en oändlig rad
af hvirflar och forsar. Småningom hade de sålunda
på en vägsträcka af 1,000 kilometer uppstigit till
1,550 meters höjd öfver oceanens nivå. Så snart de
kommit till bäckenets östra gräns, hade de knappt
gjort några timmars marsch, innan de plötsligt sågo
höjdslätten sänka sig och bilda en ofantlig bassin,
på hvars botten på ett djup af 875 meter under deras
fötter de varseblefvo hela södra delen af Albertsjön,
glittrande som ett haf af qvicksilfver i söderns glödande
sol och sträckande sig åt norr bort i det oändliga.

På östra sidan om sjön höja sig i det blånande
fjerran på omkring 30 kilometers afstånd Unyoros
spetsiga berg. Strandbranterna tyckas resa sig
omedelbart ur vattnet, öfver hvilket de höja sig 300
till 500 meter. Blicken kan följa bergens alla
konturer, så klar och genomskinlig är luften. Ofvanför
branterna upprulla sig, så långt ögat når, förtonande
i den brännheta atmosferen högslätterna i Kabregas
konungarike. I detta uppehåller sig kapten Casati
sedan två månader för att hålla vägen till östkusten
öppen.

I söder öppnar sig Semlikiflodens dal. Den
flyter vid foten af en af de mest karakteristiska
alpregioner på hela den afrikanska kontinenten och visar
berg af en utpräglad typ med koniska massor, sådana
som Gordon Bennett och Edwin Arnold, med toppar,
kupoler, sönderslitna, taggiga krön, beherskade af
Ruwenzori, som lyfter sin spets upp i den eviga snöns
regioner till mer än 5,000 meters höjd.

Åt norr vidgar sig sjön. Men åt detta
väderstreck slutes synkretsen, och 150 kilometer från
Kavalli gifver sjön upphof åt Hvita Nilen, som flyter
förbi Wadelai och går till Khartum.

För ett århundrade, kanske längre sedan, torde
sjöns längd hafva varit 25 kilometer större än den
nu är. Vid denna tid torde dess vågor hafva täckt
de ambatschskogar och säf- och papyrusslätter,
genom hvilka Semlikis nedra lopp slingrar sig. Det
ser ut, som om den gradvisa minskningen af
sandbankarne och klippskären, som spärra Nilen ofvanför
Wadelai är orsaken till att vattnet sålunda långsamt
drager sig tillbaka. I synnerhet inkräktar den vestra
stranden gradvis betydligt på sjön. Emin pascha
försäkrar, att långs denna strand hafva öar, som för
några år sedan voro belägna på ett temligen långt
afstånd från stranden, i synnerhet Tunguru, numera
kommit helt nära land och blifvit täckta af byar.
På somliga ställen vid sjöns södra ände angifver
vattnets bruna färgskiftning dess ringa djup, flerstädes
kan på flere kilometers afstånd från stranden bottnen
ännu uppnås med den mätstång, med hvilken man
pejlar djupet.

Strandsluttningarna mot sjön äro branta. De
täckas blott af en mager växtlighet. Trädvegetationen
upphör utom i mellanrummen mellan klipporna, i de
fuktiga klyftorna, i hvilka växa präktiga träd och
buskar af alla slag, jettestora euphorbiacéer; och
allestädes der man mellan löfverket ser en källa
framglänsa eller hör en bäck sorla, är man säker på att
äfven få se den vackra vilda dadelpalmen utveckla
sin luftiga bladkrona.

Vid bergens fot visa de smala remsor af
slättland, hvilka kanta sjön, små grupper af hyddor,
grönskande betesmarker med kort och saftigt gräs,
öfversådda med lundar af bananer och andra träd,
der små hjordar af kor och getter beta i lugn och
ro. Sjöns vatten försvinner stundom under ofantliga
bankar af säf och rör, som växa på en flytande
vegetation, så fast, att kanoterna icke kunna intränga i
den samma; annanstädes åter hejdas dess vågor på en
bädd af hvit kisel, hvarest fiskekanoter ligga,
uppdragna.

Undsättningsexpeditionen nedsteg i gåsmarsch
utför den slingrande gångstig, som ledde ned till
slättlandet, der den slog läger på aftonen den 13
december vid bergets fot, en half mil från sjön mellan
byarne Kavalli och Kakongo.

Liksom på höglandsområdena visade sig
infödingarne oroliga och förskräckta öfver det oförmodade
uppträdandet af denna stora karavan af okände män,
hvilken leddes af blekansigten. De visade ingen
fiendtlighet, men satte sig mot, att expeditionens
medlemmar gingo ända ned till stranden. I de palaver
Stanley hade med dem, förklarade de, att de på sjön
aldrig sett andra farkoster än sina egna.

Det syntes således tydligt, att de bud, hvilka
från Zanzibar skickats till Emin i januari månad,
uppehållits på vägen, ty om de lyckats framtränga
till Emin och underrättat honom om expeditionens
förestående ankomst, skulle guvernören ingalunda
underlåtit att på sina ångfartyg göra ett besök vid sjöns
sydligaste ände för att förbereda infödingarne
derstädes och förmå dem att gästfritt mottaga de hvite
män från vestkusten, hvilka voro hans vänner. Med
anledning af infödingarnes förskräckta och
tillbakadragna hållning fick Stanley den öfvertygelsen, att
Emin ännu var okunnig om hans annalkande på
Kongovägen.

Å andra sidan var färden från Kavalli till
Wadelai lång och besvärlig, i synnerhet som
expeditionen befann sig i saknad af alla farkoster, sedan den
nödgats qvarlemna sin hvalbåt i Kilenga-Longa på
mer än 350 kilometers afstånd. Dessutom var ett
dylikt försök ganska svårt med en så reducerad
expedition.

Expeditionens chef tillkallade sina officerare, Stairs
och Jephson, de enda, hvilka följt honom ända
till sjön, och man började öfverlägga om ställningen
och det beslut man skulle fatta.

Ett enda förslag syntes praktiskt: att återvända
till Ibuiri vid Aruvimi, derstädes uppföra ett fort, att
sända en afdelning till Kilenga-Longa för att
derstädes hemta kapten Nelson och doktor Parke och föra
fram båten, att i fortet magasinera all ammunition och
alla handelsvaror, som för tillfället icke kunde
transporteras längre, och att derstädes lemna en liten
garnison, som skulle plantera maniok och så majs för att
förskaffa sig sitt uppehälle, att derefter återvända till
Nyanza, slå läger derstädes och så snart båten vore i
ordning sända den norr ut med en afdelning under
befäl af en officer för att uppsöka Emin.

Efter en ganska lång öfverläggning beslöts, att
denna plan skulle försökas.

Återtåget började den 15 december. Det oroades
mer eller mindre af infödingarne i Kavalli, hvilka,
medan expeditionen tågade uppför bergen, med en pil
dödade en och sårade en annan af manskapet.

Den 16 december klockan tio på förmiddagen
befann sig expeditionen åter på bergshöjden. Denna
gång hindrades tåget öfver högslätten icke af
Mazambonis folk, och den 7 januari 1888 återkom
expeditionen till Ibuiri, i detta gästfria område, der den
två månader förut nästan magt- och kraftlös af
<img><sp>DVERG FRÅN ARUVIMI.</sp>
Efter Scliweinfurth: I hjertat af Afrika.</img>
ansträngning och hunger varit nog lycklig att finna hvila
och öfverflöd på lifsmedel.

Stanley stannade har och började genast uppföra
ett fort, som han kallade Fort Bodo. Under tiden
gick löjtnant Stairs tillbaka till det läger, i hvilket
Nelson och Parke qvarstannat i september.


Alla skogarne i denna region liksom äfven i den,
som sträcker sig åt sydost ända till Muta Nzige, åt
norr till Ubangi och åt sydvest till Sankuru, äro de
sista tillflyktsorterna för en menniskostam, af hvilken
endast två exemplar 1873 blifvit förda till Europa af
den italienske resanden Miani. Vi tala här om
dvergarne i mellersta Afrika.

Redan i forntiden angaf Herodotos tillvaron af
dvergar i Afrika, och Aristoteles försäkrade, att i
den trakt, der Nilen hade sina källor, bodde
pygméer, men var Schweinfurth 1871 den förste, som
med egna ögon förvissade sig om tillvaron af ett
dvergfolk i kontinentens inre. Söder om Uelle hos
mombuttukonungeh Munza såg Schweinfurth den
lefvande inkarnationen af denna myt, som daterar sig
från mer än två tusen år tillbaka. Det var ett
dvergregemente soldater under befäl af en höfding, som
var vän till Munza och bodde längre söder ut, i
Nepokodalen.

Sedan dess har dvergarnes tillvaro blifvit
konstaterad i Kongos hela centrala bäcken. Stanley såg en vid
Lualaba ofvanför Nyangue, Grenfell vid Lulanga,
Wolf mellan Lulua och Sankuru, Delcommune vid
Lomani, Escayrac de Lanture och Koelle försäkra, att
de i stor mängd lefva i Ubangis norra floddal.

I mombuttulandet äro de bekanta under namn
af <i>akka</i> eller <i>tikki-tikki</i>, längre åt söder och öster
under namn af <i>batua</i>. Vid Aruvimi kallas de <i>wambute</i>.

Fysiskt äro de temligen väl utrustade och hafva
alldeles ingenting gemensamt med dessa vanskapliga
dvergar, som man visar på marknaderna i Europa.
De äro helt enkelt småväxta menniskor, väl
proportionerade, ganska tappra och mycket sluga. Deras
kroppslängd är i medeltal 1,30 meter. Deras hud är
gulbrunaktig till färgen, mindre mörk än hos de mera
storväxta stammarne. De föra ett nomadiskt lif,
egna sig åt jagt, skörda palmvin, lefva för sig sjelfva
och blanda sig sällan med större racer.

De äro utmärkt skickliga i att klättra upp i
palmernas toppar för att derstädes insamla saften och
ännu skickligare i att uppfinna och utlägga snaror
för villebrådet. De äro i besittning af en vighet och
smidighet, som öfvergår allt hvad man kan föreställa
sig i den vägen. På sina jagter genomströfva de det
höga gräset i långa språng liksom gräshopporna, närma
sig djerft elefanten, buffeln eller antilopen, afskjuta
på dem sina pilar med sällsynt träffsäkerhet och
nedsticka djerft med en lansstöt sitt offer.

De utgöra icke längre en nation, men det är
sannolikt, att deras stammar, hvilka numera äro
kringspridda bland de mera storväxta folkslag, som ansätta
dem från alla sidor, äro spillrorna af ett slägte af
urinvånare, hvilket håller på att försvinna.

Stanley fann dessa stammar hufvudsakligen i den
till Aruvimi gränsande regionen, mellan Nepokos
inflöde och grässlätterna. Derstädes anträffade han

omkring 150 dem tillhöriga byar dolda i den tjocka
skogen.

Den 14 januari 1888 återkom löjtnant Stairs från
Kilenga-Longa. Han åtföljdes af kapten Nelson, som
nu var fullt återstäld, och af doktor Parke. Af de
trettioåtta man, som qvarstannat hos de båda
officerarne, återstodo blott elfva; de öfriga hade antingen
rymt eller dött. Löjtnant Stairs förde också med sig
den söndertagna båten och de varor, som qvarlemnats
i det arabiska etablissementet. Sedan Stairs fullgjort
detta uppdrag, måste han ännu en gång begifva sig
utför floden ända ned till Ugarrovas nybygge för
att hemta de derstädes qvarlemnade sjuke jemte varorna.

Kort efter hans afresa led Stanley sjelf en hel
månad af magsäcksinflammation och af en bulnad på
armen. Tack vare omsorger, som egnades honom af
doktor Parke, återfick han sin helsa, och som den tid
löjtnant Stairs fått för att utföra sitt uppdrag den
2 april öfverskridits med en hel vecka, gaf Stanley
befallning om uppbrott. Expeditionen, som bestod
af hundrafyrtio man, tungt lastade med
ammunition och andra förråd af alla slag, återtog nu sin
väg till Albertsjön.

Kapten Nelson stannade med fyrtio man i fort
Bodo, der han snart skulle förstärkas af löjtnant Stairs
afdelning och det tillfrisknade manskapet från Ugarrova.

Den 20 april ankom expeditionen åter till
Mazambonis land. Här rönte den ett helt annat
mottagande än förra gången. De palaver, som höllos,
slutade icke med krigsförklaringar, utan med
blodsblandning. Stanley och Mazamboni blefvo fosterbröder.

Det är en nästan allmän regel vid Kongo, att
alla européer, som för första gången komma till en
jungfrulig trakt, derstädes mottagas med fiendtligheter.
Då Stanley 1877 färdades utför Kongo, måste han
uthärda mer än trettio strider; då Wissmann 1885
färdades utför Kassai måste äfven han flerstädes kämpa
sig fram. Kund och Tappenbeck tvungos vid Lukenye
att draga sig tillbaka för infödingarnes häftiga
angrepp; Van Géle, som med ångfartyget <i>En Avant</i>
strandade på en ö i öfre Ubangi, var nära att falla
offer för de vilda yakomas, och de Brazza såg sig
nödsakad att skjuta på apfurus vid Alima. Derpå förgår
en tid; de hvita återkomma, infödingarne visa sig på
en gång mindre förskräckta och hysa mindre
förtroende till sina krafter; man håller en palaver, blandar
blod, och så är freden sluten. Vanligen är derefter
infödingarnes första begäran, att en hvit skall nedsätta
sig bland dem för att drifva handel.

Ehuru expeditionen på sin andra färd räknade
femtio skyttar mindre än på den första, följdes
Mazambonis exempel af landets öfriga höfdingar, och
alla svårigheter voro undanröjda ända fram till sjön.
Allestädes skyndade infödingarne, som blifvit den hvite
höfdingens vänner, till från alla håll och utbjödo
lifsmedel så godt som för intet; män och qvinnor kommo
med boskap, getter, får, höns, bananer, majs. Maken
till öfverflöd hade expeditionen icke upplefvat; dess
medlemmar mådde rent af som prinsar.

Den 21 april återsåg Stanley icke utan en viss
oro sjön. Hvad skulle han väl få höra om Emin,
som nu borde hafva kännedom om hans ankomst och
bort begifva sig till hans möte? Var han väl i stånd
till detta?

Stanley hade emellertid knappt hunnit fram till
sjön, förrän han erhöll svar på denna fråga.
Höfdingens i Kavalli folk, som gått expeditionen till
mötes, underrättade honom nemligen, att en hvit man
kommit från norr och i Kavalli lemnat ett paket med
uppdrag att öfverlemna detsamma åt den andre hvite
mannen, hans broder, som skulle komma från vester.
De berättade dessutom märkvärdiga saker om
ofantliga farkoster, så stora som hela öar, hvilka stannat
framför deras by och voro uppfylda af män.

Stanley var nu öfvertygad, att dessa fartyg voro
ångbåtarne från Wadelai, och hoppades, att Emin
personligen skulle befinna sig om bord. Hans hopp blef
visshet, då höfdingen i Kavalli följande dag lemnade
honom ett bref, inlagdt i ett omslag af svart
vattentätt tyg. Det var ett bref från Emin af följande
lydelse:


»Om bord på <i>Khédive</i> den 26 mars 1888.

Mr Stanley, chef för undsättningsexpeditionen.

Som ett rykte utbredt sig bland infödingarne
angående en talrik karavan, som kommit från vester
och anfördes af hvita män, har jag på ett af mina
ångfartyg begifvit mig i väg till sydliga ändan af
Nyanza. Men infödingarne, som voro rädda för
Kabrega, konungen af Unjoro, med hvilken de ligga i
krig, höllo alla främlingar, hvilka ankommo till
deras land, för att vara hans folk och jag kunde för
den skull till en början ingenting erfara af dem.

Något senare sade emellertid hustrun till
höfdingen i Nyam-Sassie till höfdingen Mogo, en af mina
bundsförvandter, att hon sett de hvita och deras
karavan i Mazambonis land vester om sjön, och då
tviflade jag icke mera på eder närvaro i dessa trakter
och vårt snart förestående möte. 

Jag anförtror detta bref åt höfdingen Kavalli för
att han skall lemna er det, så snart ni anländer till
sjön.

Jag är glad att veta er vara här. Jag ber er slå
läger, medan ni väntar till dess att jag kan sätta mig
i förbindelse med er.

<tab>Jag är eder tillgifne

<tab><tab><tab>doktor Emin.»


Hurrah! Emin lefde! Han var fri, och på ett
af sina ångfartyg hade han begifvit sig expeditionen
till mötes. Denna var således nära sitt mål;
upplösningen var förestående. Framgången, på hvilken
endast några få ståndaktige trodde i Europa, skulle
omsider betala ett år af ovisshet, ansträngningar,
lidanden och umbäranden.

Stanley beslöt genast, att hvalbåten
ofördröjligen skulle gå ut på en spaning norr ut långs
vestra stranden. Den sattes i ordning på några
timmar, Jephson steg om bord i densamma med en
väpnad af delning och begaf sig i väg.

Under tiden slog sig karavanen ned på stranden
och ordnade sitt läger.

Dagarna följde på hvarandra utan att några
underrättelser kommo för att lugna den allmänna och
oroliga väntan. Förgäfves rådfrågade Stanley och
doktor Parke, den ende af hans hvita följeslagare, som
för tillfället befann sig hos honom, horisonten med
sina kikare. Under hela fem dagar visade sig intet
lif på den stora sjöns ensliga vatten, men efter sex
dagars väntan signalerades plötsligt en båt.

Detta var icke expeditionens hvalfångstbåt, utan
ett ångfartyg. I dess akter svajade den röda flaggan
med halfmånen och stjernan. Det var <i>Khédive</i>, ett af
ångfartygen från Wadelai.

Hvita män stodo på akterdäck. De voro Emin
och Casati. Jephson hade träffat dem den 26 vid
stationen Msua, den sydligaste af de egyptiska posteringarna.

Några, ögonblick efteråt stego paschan och hans
trogne ledsagare i landsflykten i land och varma
helsningar utbyttes under larmet i lägret, som plötsligt
lifvats från sin overksamhet, och under
muskötsalvorna, hvilka aflossades af de glada soldaterna, under
dansar, bedöfvande skrän och oändliga välkomstrop.

Det var den 29 april 1888 något efter klockan
sju på aftonen.


I sex år hade Emin och Casati varit beröfvade
hvarje förbindelse med civiliserade menniskor; i två
års tid hade de afvaktat den undsättning för hvars
utverkande Junker begifvit sig till Europa.

Emin hade efter hvartannat haft att bekämpa
och tillbakaslå mâhdisterna, undertrycka baris uppror,
hålla räfst med sin egyptiska personals olydnad eller
feghet. Han hade måst mota tusen faror, sörja för
mer än 8000 menniskors, mäns, qvinnors och barns
uppehälle. Alla dessa hinder hade han besegrat och
var fortfarande herre öfver ställningen.

Kapten Casati hade för sin del under tre år
ingalunda fört en afundsvärd tillvaro i Unyoro, vid konung
Kabregas hof. De båda européernas brefvexling, som
gick öfver Uganda, var för Kabrega en ständig källa
till oro, en mara, som störde hans sömn. Hans
grymma och misstänksamma lynne höll honom i en
ständig fruktan och en ständig förtviflan, som
slutligen gjorde Casatis ställning i högsta grad farlig.
Underrättelsen om ankomsten af en väpnad trupp från
vester, hvilken enligt höfdingens tanke skulle hota
Unyoro, kom bägaren att flöda öfver och var nära att
kosta det hvita sändebudet lifvet.

Den 9 januari 1888 — vid samma tid som
Stanley började bygga fort Bodo, sedan han för första
gången varit vid sjön — lät Kabrega förrädisk fängsla
Casati, binda honom med rep, derpå förjaga
honom från Juaia och släpa honom från by till by
ända till det område, som tillhörde höfdingen Kokora,
hvilken erhållit befallning att döda honom. Casati
lyckades emellertid fly och irrade åtta dagar utan
resurser långs sjöns östra strand. Då han bland
säfven i vattenbrynet slutligen upptäckte en båt, sände
han en af sina tjenare till Emin, hvilken vid detta
tillfälle befann sig i Tunguru på motsatta stranden,
och några dagar derefter kom denne för att afhemta
sin olycklige ledsagare i landsflykten på sitt ångfartyg
<i>Khédive</i>. Blott några veckor hade förflutit, sedan Emin
och Casati förenat sig med hvarandra, då de i
Kavalli träffade Stanley.

Emin hade under sitt befäl omkring 1400
exercerade, med gevär beväpnade soldater, hvilka voro
formerade på två bataljoner. Den första, som bestod af
750 man, på sju kompanier af omkring 100 man
hvardera, höll stationerna Dufilé, Khor-Ayu, Laboré,
Muggi, Kiri, Beden och Redjaf besatta. Den andra
om 640 man var delad i fem kompanier och bildade
garnisonerna i Wadelai, Tunguru och Msua. I det
inre hade han vester om Nilen ytterligare tre
posteringar, således sammanräknadt tretton stationer, hvilka
långs Nilen och Nyanza utgjorde en linie af omkring
330 kilometers längd. Kring dessa stationer hade fält,
med maniok, majs, durra, bönor odlats, och hjordarne
räknade flera tusen stycken nötkreatur.

Tillfrågad, om han ville lemna landet eller, stanna
qvar i detsamma, tycktes Emin tveka. — »Egyptierna»,
sade han, »äro benägna för att aftåga. De äro
hundra förutom qvinnor och barn. Äfven om jag skulle
besluta mig för att stanna här, skulle jag vara glad
öfver att bli dem qvitt, ty all deras diktan och
traktan går ut på att försvaga min myndighet och afskära
alla medel för ett återtåg. Då jag för dem omtalade,
att Khartum fallit och att Gordon stupat, trodde de
mig icke, utan påstodo och sökte inbilla sudanerna,
att detta vore en fabel och att de en dag skulle se
ångfartyg komma med hjelp uppför Nilen. Hvad
åter soldaterna beträffar, är jag långt ifrån så säker
på, att de önska lemna provinsen. De lefva
härstädes lyckliga och fria, och jag är öfvertygad om, att
de skulle knota, om jag gåfve dem befallning att
lemna ett land, der lifvet varit så behagligt för dem.»

För att fatta oss kort, visste Emin, då Stanley
anlände, ännu icke hvilket beslut han skulle fatta.
Att döma af hans tvekan syntes det, som om
ställningen ingalunda var lika fast och säker, som man
tycktes tro i Europa. Han önskade rådfråga sina
officerare, låta trupperna veta hurudan belägenheten
verkligen var och för dem tillkännagifva ankomsten af
undsättningsexpeditionen. Kort sagdt, han fordrade
ett uppskof för att fatta ett afgörande beslut.

Detta beviljades honom. Stanley qvarlemnade
hos Emin Jephson och en styrka af tretton sudaner.
Jephson skulle besöka garnisonerna och för dem
uppläsa en dagorder. Derefter skulle han jemte Emin
återvända till fort Bodo, derstädes hemta Stairs och
Nelson och deras manskap och föra dem till sjön.

Under tiden skulle expeditionens chef allena med
återstoden af karavanen och ett sextiotal madibärare,
som Emin lemnade honom, begifva sig sin eftertrupp
till mötes.

Stanley stannade tjugufem dagar hos Emin; der
efter återtog han utan svaghet eller tvekan den
mödosamma vägen åt vester genom den oändliga skogen,
i hvilken han under fem månader trotsat de största
faror och der nya pröfningar sannolikt väntade honom.
Men han hade lofvat major Barttelot att gå honom
till mötes och han begaf sig i väg.

*

</chapter>
<chapter name="KAP. XVI. Till eftertruppens undsättning. Mordet på major Barttelot. Hungrande i skogen.">
<h1>KAP. XVI.</h1>

<h2>Till eftertruppens undsättning. Mordet på
major Barttelot. Hungrande i skogen.</h2>

Major Barttelot. — Ställningen i lägret vid Yambuya. —
Ankomsten af Tippo Tips bärare. — Eftertruppens uppbrott.
— I Banalya. — Majoren mördas. — Jameson dör. —
Stanleys ankomst till Banalya. — Hans bref till Tippo Tip.
— Åter på väg. — Hungersnöd. — Svältlägret. — I Fort
Bodo. — Ankomst till sjön. — Nedslående underrättelser.

Major Edmond Barttelot, åt hvilken Stanley
anförtrodt befälet öfver sin eftertrupp, var en ung
officer i engelska kolonialarmén, hvilken under general
Wolseleys expedition till Sudan hade tillfört honom från
Aden till Abu Klea, öfver Kosseir, Assuan och Korti,
tusen somalikameldrifvare. Under hela fälltåget
utmärkte sig majoren genom sitt mod och sin energi.

Men för att lyckas i ett nytt land sådant som
Kongo, i ett så svårt och så helt annorlunda beskaffadt
uppdrag som undsättningsexpeditionen, fordrades icke
allenast militäriskt mod, det fordrades äfven förutseende
och tålamod, och framför allt takt och rättvisa mot
infödingarne. Olyckligtvis var den unge officeren icke
i besittning af dessa senare egenskaper.

Eftertruppens vistelse i lägret vid Yambuya är
det sorgligaste kapitlet i expeditionens historia. Då
Stanley bröt upp från Yambuya, lemnade han derstädes
jemte sin underbefälhafvare fyra européer: Rose Troup,
Ward, Jameson och Bonny, hvilka under sitt befäl
hade 257 man, sudaner och zanzibariter. Enligt de
instruktioner, som han gaf majoren, skulle denne stanna
i Yambuya till dess att ångfartygen anlände från
Stanley Pool med det manskap och de varor, som blifvit
qvarlemnade i Léopoldville eller Bolobo. Derpå skulle,
så snart den afdelning bärare Tippo Tip lofvat
ombesörja anländt, hela kolonnen sätta sig i marsch.
För den händelse bärarne icke skulle komma eller
alltför länge låta vänta på sig, skulle majoren lemna
lägret dem förutan och tåga efter Stanley, som lofvade
att komma honom till mötes.

Olyckan ville, att bärarne läto vänta på sig, och
medan majoren väntade på dem, ansåg han sig kunna
stanna i Yambuya nära ett helt år.

Detta var ett år rikt på obeskrifliga lidanden.
Bristen på beqvämligheter i lägret, det knappa och
dåliga munförrådet — den 257 man starka
besättningen måste nästan uteslutande lefva på maniokbröd
— de missförstånd, hvilka till följd af chefens
hållning ganska snart uppstodo bland expeditionens
deltagare å ena sidan och befolkningen i de kringliggande
byarne samt araberna vid en närbelägen postering å
den andra, det ringa mått af förtroende och
tillgifvenhet majoren ingaf sina egna soldater genom sin
oskicklighet och hårda karakter, allt sammansvor sig för att
göra ställningen i högsta grad pinsam. Sjukdomar
instälde sig i lägret och dödligheten blef förfärande.
Expeditionen ödelades af febrar, rödsot och moraliska
lidanden och reducerades snart till 145 man, d. v. s.
till hälften af sin ursprungliga styrka, och det är ett
verkligt underverk, att ingen af européerna dukade
under till följd af de umbäranden och lidanden de
måste uthärda. Enligt allas omdöme, hvilka varit
ögonvittnen till denna sorgliga episod, var majoren
långt ifrån vuxen det uppdrag han mottagit och chefen
ansett sig kunna anförtro honom. Dertill kom
ytterligare, att ingen öfverensstämmelse rådde mellan
expeditionens européer; så väl i deras officiela som
enskilda förhållanden sins emellan rådde stark spänning.

Då i maj 1888 två af Kongostatens ångfartyg
besökte lägret, erbjöd detta den allra eländigaste
anblick, som på ett i ögonen fallande sätt afstack mot
arablägret en smula längre uppför floden. Medan hos
européerna, som voro uselt inhysta i hyddor af halm
och lera utan ringaste beqvämlighet, alla voro sjuka
och modfälda, erbjödo deras grannar den mest leende
anblick: deras anläggning var liflig, rik på folk och
väl underhållen; i stället för hyddor funnos derstädes
hus af tegel, försedda med verandor, på hvilka
infödingarne trängdes för att få drifva handel.

I detta fall drabbar skulden helt och hållet lägrets
befälhafvare. Om Barttelot förstått att besegra de
svårigheter, som i hans belägenhet tvifvelsutan voro
mycket stora, att hastigt föra sin karavan med sig i
förtruppens spår, om han tillräckligt tidigt hunnit
antingen till fort Bodo eller till sjelfva sjön för att
bespara Stanley sju månaders tidsförlust för att
åter söka upp honom, kan man i så fall antaga,
att de sorgliga händelser, som sedermera inträffade
vid Nilen, ej skulle hafva tilldragit sig eller åtminstone
haft de olyckliga följder de nu medförde?


Den 4 juni 1888 ankommo slutligen de af Tippo
Tip utlofvade bärarne. De hade med mycket besvär
samlats till största delen i Manyemalandet och fördes
från Nyangue till Yambuya af Jameson, som begifvit
sig till öfre Lualaba för att hemta dem.

Efter några dagar, som egnades åt att organisera
karavanen, var denna färdig till uppbrott. Den
utgjordes af 25 sudanske soldater, 120 zanzibariter och 400
af Tippo Tip sända bärare.

Majoren tog befälet öfver densamma med Bonny
och Jameson till underbefälhafvare. Rose-Troup, som
var svårt sjuk, hade måst taga vägen tillbaka till
kusten, dit äfven Ward begifvit sig för att i
betraktande af det skick, hvari eftertruppen befann sig, och
frånvaron af hvarje meddelande från Stanley, sätta
sig i förbindelse genom telegrafen med komitén i
London.

Hvad skulle det blifva af alla dessa olyckliga,
som aftågade på detta sätt nästan utan lifsmedel och
leddes genom de fruktansvärdaste obekanta faror af
en ung man utan erfarenhet, som icke förmått
förvärfva sig sina hvita följeslagares eller sina svarta
soldaters förtroende?

Redan före uppbrottet förenades oroväckande
rådplägningar, och löjtnant van Gèle, som omedelbart
dessförinnan uppehöll sig några dagar i lägret,
försäkrar, att redan då skulle, utan Tippo Tips närvaro
och myndighet, ett våldsamt utbrott förekommit i
sjelfva lägret från manskapets sida. Nu blef det blott
ett uppskof. Olyckan skulle dock icke länge låta vänta
på sig.


Expeditionen lemnade Yambuya den 11 juni 1888
klockan half åtta på morgonen.

Som redan under första dagarne af marschen
svårigheter yppade sig, uppdrog majoren befälet åt Bonny
och lemnade karavanen för att begifva sig till Stanley
Falls och derstädes rådföra sig med européerna och
Tippo Tip. Han återkom till Aruvimi och slöt sig
på nytt den 18 juli till expeditionen, som slagit läger
i närheten af byn Banalya.

Samma afton han anlände gick det muntert till
i lägret och bärarne sjöngo och dansade såsom
negrerna merendels pläga göra, då de deltaga i en
karavan. Barttelot retades af oväsendet och befalde genast
att det skulle vara tyst, snart blef han också tack vare
sina hotelser åtlydd. Men dagen derpå började
sjungandet på nytt redan klockan fyra på morgonen.

Då steg majoren upp, ursinnig öfver att se sina
befallningar öfverträdda, gick oaktadt Bonnys
föreställningar ut ur sitt tält och stälde sina steg till bärarnes
hyddor. Ankommen till en af dem såg han en qvinna,
som sjöng och ackompagnerade sig på trumman. Han
tilltalade henne häftigt, hotade henne... Ett skott ljöd,
och majoren störtade död till marken.

Det var qvinnans man, en manyema vid namn
Senga, som, då han fruktade för straff af majoren,
använde sitt gevär och dödade den hvite chefen på
stället.

Vid skottet rusade Bonny ut ur sitt tält. Hela
lägret var redan på benen, och bärarne flydde
förfärade åt alla håll, skrikande; <i>»Den hvite är död!
Den hvite är död!»</i>

»Jag tror icke på framgång», skref
kommissarien i Bangaladistriktet, kapten Van Kerkhoven, som
såg karavanen, då den bröt upp. »Dess ledare saknar
helt och hållet det tålamod och den takt, som fordras
för att behandla de svarte.»

Negern, som drifvits till det yttersta, hämnades.
Man kan säga, att majoren sjelf varit upphofsmannen
till sin död.

Men det var skrifvet, att den olyckliga
eftertruppen icke skulle få se slutet på sina olycksdagar
så snart och att småningom alla dess ledare utom en
skulle försvinna.

Jameson begaf sig, sedan han hjelpt Bonny att
återupprätta ordning och disciplin i lägret, som
genom mordet på Barttelot råkat i den största
förvirring, till Stanley Falls i akt och mening att
derstädes, så vidt som möjligt, söka ersätta de luckor,
som genom rymningar uppstått i karavanen, och derpå
jemte den siste af sina kamrater modigt återtaga
marschen framåt till Albertsjön. Men då han vid
Stanley Falls fick höra, att Ward befunne sig i
Bangala på återvägen från kusten, beslöt han, att först
begifva sig till denna station för att öfverlägga med
honom. Han gick för den skull ombord på en stor
kanot och for utför floden.

Ack! han hade alltför mycket öfverskattat sina
krafter. Kort innan han uppnådde Lomamis utflöde,
angreps han af ett häftigt feberanfall med hæmaturi
och då han den 16 augusti slutligen kom fram till
Bangala, var han redan döende. Följande dag afled
han utan att ens kunna meddela européerna vid
stationen anledningen till sin ankomst.


Samma dag uppehöll sig Bonny, den siste af
eftertruppens fem hvita, vid ingången till sin hydda
i lägret vid Banalya och väntade på den hjelptrupp
Jameson skulle föra till honom, då han plötsligt såg
en ansenlig karavan träda ut ur skogen och i god
ordning under anförande af en hvit nalkas lägret.

Det var Stanley, som ankom från Nyanza för att
hemta sin eftertrupp.

»God dag min kära Bonny, hvar är majoren?»

»Han är död, mr Stanley; för en månad sedan
mördades han af en manyema.» 

»Store Gud!... Än Jameson då?»

»Han har begifvit sig till Stanley Falls för att
af Tippo Tip utverka en förstärkning af bärarne.»

»Hvar är Troup?»

»Han är sjuk på väg tillbaka till Europa.»

»Och Ward?»

»I Bangala.»

»Ni är således den ende hvite här?»

»Ja.»

Stanley hade med sällsynt framgång på 82 dagar
och utan att förlora mer än tre man tillryggalagt
vägen från Albertsjön till Banalya. Den 25 maj
afgick han från sjön och anlände fjorton dagar derefter
till Fort Bodo, der kapten Nelson och löjtnant Stairs
befunno sig. Fortet var i ett blomstrande skick; tio
hektar jord hade röjts för odling, och redan hade man
gjort en majsskörd, som vederbörligen införts i ladorna.
Doktor Parke stannade vid nybygget för att
öfvertaga sjukvården vid garnisonen, som utgjordes af 59
soldater.

För sin färd nedför Aruvimi hade Stanley,
beslutit att undvara alla sina hvita biträdens tjenst
för att icke hindras af packning och munförråd
och på återvägen kunna använda alla sina bärare för
att transportera den mängd bördor, som qvarlemnats
i Barttelots vård.

Den 24 juni ankom han till Kilenga-Longa och
den 19 juli till Ugarrova. Denna sistnämda anläggning
var öfvergifven. Sedan Ugarrova derstädes hopsamlat
allt elfenben han kunnat komma öfver i trakten, hade
han begifvit sig utför floden på väg till Kongo. Den
10 augusti upphann Stanley hans flottilj, som bestod
af 57 kanoter.

I Banalya räknade han med smärtsam
öfverraskning hvad som återstod af de 257 man han förut
qvarlemnat derstädes. Ännu lefde 71, af hvilka dock
blott 52 voro i stånd att anträda marschen med
honom!

Ehuru förtruppens lidanden och förluster varit
ganska kännbara, hade dödligheten inom denna dock
icke varit på långt när så stor som i Barttelots läger.
Dertill kom, att alla de öfverlefvande voro friska och
starka, medan de qvarlefvande i lägret till största delen
voro i ett beklagansvärdt tillstånd.


Redan samma dag Stanley anlände till Banalya,
af sände han sin europeiska post till Stanley-Falls
och skref till distriktets kommissarie, Tippo Tip,

följande bref, dateradt Banalya vid Aruvimi-floden den 17
augusti 1888:

»Till scheik Hamed-ben-Mohammed från hans
gode vän Henry Stanley.

Jag skickar er mina salaams. Jag hoppas, att ni
befinner er vid god helsa liksom jag och att ni mått
väl efter min afresa från Kongo. Jag har mycket att
berätta er och hoppas inom kort få träffa er.

Jag kom hit i morgse med 130 bärare, 3 soldater
och 66 infödingar, hvilka tillhöra Emin. I dag är
det 82 dagar sedan jag lemnade denne vid Nyanza; 
på hela vägen hafva vi förlorat blott 3 man, två hafva
drunknat, den tredje rymde.

Jag har funnit de hvita, som jag sökte. Emin
pascha befinner sig fullkomligt väl, liksom Casati.

Emin pascha har elfenben i öfverflöd, flera tusen
nötkreatur, getter, fjäderfä och munförråd af alla
slag. Vi funno honom vara en god och älskvärd
man. Han har gifvit en mängd skänker åt alla våra
hvita och svarta. Hans frikostighet skulle icke kunnat
vara större. Hans soldater bokstafligen välsignade våra
svarta derför att de kommit så långt bort ifrån för
att visa vägen, och många af dem voro färdiga att
genast följa mig och lemna landet, men jag har bedt
dem vänta några månader till dess jag återkomme
med de män och varor jag lemnat i Yambuya. De
bådo då Gud att gifva mig nödvändiga krafter för
att fullborda mitt företag. Måtte Gud höra deras
böner.

Säg mig nu, min vän, hvad tänker ni göra?

Vi hafva gått vägen två gånger; vi veta, hvar
den är dålig; vi veta, hvar lifsmedel finnas i
öfverflöd och hvar de saknas, hvarest lägerplatser befinna
sig, med ett ord, hvar man kan stanna och hvila sig.

Jag afvaktar otåligt underrättelser från er. Om
ni vill följa mig, är det bra, om ni icke vill, är det
också bra. Jag hänskjuter den saken helt och hållet
till er. Jag stannar här tio dagar, derefter aflägsnar
jag mig långsamt. Jag styr min väg till den stora
ön Bungangeta, två timmars väg härifrån. På andra
sidan om denna ö skall jag finna en hviloplats och
lifsmedel i öfverflöd åt mina män. Jag skall
emellertid nu som alltid med största nöje höra, hvad ni
har att säga mig. Om ni kommer, kom snart, ty om
elfva dagar bryter jag upp på morgonen.

Alla mina hvita följeslagare äro vid god helsa,
men jag har lemnat dem efter mig med undantag af
min tjenare William, som åtföljer mig.

<tab><tab><tab>Stanley.»


Sedan Stanley till svar på detta bref erhållit ett
bud från Tippo Tip, som med anledning af bristen
på bärare afböjde förslaget att deltaga i färden, satte
han sig på nytt i gång för att återvända till Emin
den 1 sept. 1888.

Han hade organiserat karavanen, som, med
inbegrepp af hans eget folk, räknade nära 350 man och
förde med sig hela återstoden af de bördor, som
blifvit qvarlemnade. Bonny gjorde honom sällskap.

Nu började en ny och förskräcklig vandring
under mer än fyra månader genom dvergländernas
ogenomträngliga skogar och ofruktbara ödemarker.

Ända till Ihurus inflöde, dit karavanen kom efter
två månaders marsch, gick allt jernförelsevis bra, om
man undantager en koppepidemi, som under någon
tid härjade bland bärarne, men lyckligtvis skonade
zanzibariterna, hvilka alla undsluppo sjukdomen, tack
vare den omständigheten, att de under öfverfarten från
Zanzibar till Kap blifvit vaccinerade ombord på <i>Madura</i>.

Men från Ihuru togo de öfvergifna och öde
distrikten vid och följde hvarandra långs högra
stranden af Aruvimi, och här blef hungersnöden snart svår.
Den 9 december beslöt sig Stanley för att slå läger
och sände en afdelning för att anskaffa lifsmedel i
en starkt befolkad ort, som enligt hans karta borde
finnas på föga afstånd.

Under en hel vecka väntade expeditionen på att
provianteringskolonnens återkomst skulle befria den
från hungerns qval, der den låg hjelplös i den
oändliga skogen.

»Aldrig», skrifver Stanley, »har jag på någon af
mina afrikanska resor befunnit mig närmare absolut
hunger.

Sedan på femte dagen hela det mjölförråd, som
fans i lägret blifvit utdeladt och då vi slagtat den
enda get vi ännu hade qvar, såg jag mig nödsakad
att öppna officerarnes proviantkistor, hvilka hittills
aktats. På eftermiddagen dog en ung gosse, och det
tillstånd, hvari de öfriga befunno sig, var verkligen i
högsta grad nedslående; några förmådde ej längre hålla
sig uppe, utan segnade åter ned, så snart de sökte
resa sig. Denna anblick, som jag ständigt hade för
mina ögon, påverkade mina nerver till den grad,
att slutligen äfven jag började lida icke allenast
moraliskt, utan äfven fysiskt, liksom svagheten varit smittsam.

Mot aftonen afled en madibärare; den siste af
våra somalis visade tecken till kraftlöshet, och några
sudaner, som vi hade med oss, voro knappt i stånd
att röra sig.

Morgonen den sjette dagen inbröt. Vi kokade
soppa som vanligt: mycket vatten, en burk smör, en
burk kondenserad mjölk, en kopp mjöl för 130
personer! Ställningen blef allt mer och mer kritisk.

Bonny och höfdingarne kallades till rådplägning.

Alla antaganden angående afdelningens långvariga
frånvaro granskades. Bonny erbjöd sig att stanna
qvar i lägret med tio man, mot vilkor, att jag skulle
lemna honom lifsmedel för tio dagar.

Det mötte ingen svårighet att lemna ett förråd,
som kunde räcka till en liten kopp välling åt tio man
under tio dagar, men de svaga och sjuka, som icke
kunde följa mig, voro i sjelfva verket dömda till att
dö af hunger, så vida vi icke hade lyckan med oss.
Jag antog emellertid anbudet, och åtta skålpund mjölk,
smör, mjöl och skorpor gjordes i ordning och
lemnades åt Bonny.

På eftermiddagen sjunde dagen mönstrades hela
skaran. Fyrtiotre personer befunnos vara alltför svaga
för att följa mig och lemnades åt Bonnys och hans
tio följeslagares vård. Manyemahöfdingen Sadi
lemnade fjorton af sina män åt deras öde; Kibbo-Bora,
en annan höfding, öfvergaf sin broder; Fundi, en
tredje manyemahöfding öfvergaf en af sina hustrur
och en liten gosse.

Hvad oss sjelfva beträffade, lemnade vi tjugusex
stackars uslingar, som voro svaga och sjuka, i ett
redan förtvifladt tillstånd. Alla dessa olyckliga skulle
vara förlorade, om vi icke inom tjugufyra timmar
återkommo med föda åt dem.

I munter ton, fastän jag aldrig varit mera
nedslagen, sade jag åt de fyrtiotre hungrande, att jag
skulle söka upp det bortkomna manskapet, att jag
sannolikt skulle möta det på vägen och att, om vi
det gjorde, skulle vi genast sätta oss i språngmarsch
för att föra föda till dem. Vi aftågade samma dag.
Sporrade af oro tillryggalade vi på eftermiddagen 14
kilometer och gingo förbi flere lik på vägen.

Följande dag, på morgonen åtta dagar sedan den
lemnat lägret, mötte jag afdelningen, som kom
tågande helt beqvämt och säfligt. Så snart vi förenat
oss med hvarandra, påskyndades marschen, så att vi
kommo tillbaka med lifsmedel i öfverflöd till Starvation
Camp (Svältlägret) tjugusex timmar efter det vi lemnat
detsamma. Hvilken glädje! Snart var allt omkring
oss i lif och rörelse, välling och soppa kokades,
bananerna sattes öfver elden, majsen rostades och flere
anrättningar puttrade i grytorna. Expeditionen var
räddad, men dödligheten hade varit förfärlig.
Sammanräknadt dukade tjuguen personer under i detta
olycksdigra läger.»


Den 19 december gick expeditionen öfver floden
Ihuru, och dagen derpå tågade karavanen ut ur den
dystra skogen fram på de röjda ställen, som omgåfvo
fort Bodos vidsträckta odlingar.

Stanley var högst orolig, då han kom dit. Hvilka
underrättelser skulle väl vänta honom? Funnos hans
medhjelpare ännu qvar derstädes? Hade Emin och
Jephson gifvit tecken till lif ? Hade de bebådat sin
ankomst?

Stanley återfann sitt Bodo i samma skick som
han lemnat det sju månader förut. Stairs, Nelson
och Parke, voro vid god helsa äfvensom 57 soldater af
de 59, han anförtrott dem.

Men hvad Emin och Jephson beträffade, hade
inga underrättelser erhållits från dem; invånarne i
fort Bodo hade aldrig hört ett ord om dem.

Hvad kunde denna långa tystnad betyda? Hvilka
ovanliga händelser hade väl tilldragit sig, vid sjön
eller i Wadelai, som kunnat qvarhålla Jephson? Denne
var en energisk karl och hade gifvit sitt ord på att
infinna sig i fortet.

Ställningen tillät intet dröjsmål. Det beslöts, att
fortet skulle öfvergifvas, och den 23 december
fortsatte hela den samlade karavanen sin väg åt öster till
ett ställe, beläget på Mazambonis område, der den
åter slog läger den 9 januari under befäl af Stairs,
Nelson och Parke.

Stanley skyndade drifven af dystra aningar i
förväg till sjön i spetsen för en lätt rustad kolonn och
åtföljd af Bonny. Bakunus togo denna gång på det
mest förekommande sätt emot honom, visade
öfverallt sin underdånighet, skaffade lifsmedel i öfverflöd,
hjelpte till att uppresa hyddor för nattlägret och
erbjödo på tusen sätt bevis på sin vänskap.

Men några underrättelser om de hvita vid Nyanza
afhördes fortfarande icke!


Allt mer och mer orolig ryckte Stanley framåt
ännu skyndsammare. Hvilka muskler och senor af
stål måste icke denna ovanlige man hafva, som,
sedan han den 28 juni 1887 lemnat Yambuya, nu
för tredje gången den 16 januari 1889 återkom till
Albertsjön.

Första resan: från lägret vid Yambuya till sjön,
171 dagar; andra resan: från sjön till fort Bodo, 22
dagar; tredje resan: från fort Bodo till sjön, 20
dagar: fjerde resan: från sjön till Banalya, 82 dagar;
femte resan: från Banalya till sjön 107 dagar;
sammanräknadt, 402 dagar!

Detta vill med andra ord säga mer än 13
månaders oafbruten marsch i ett af urskog beväxt land
utan vägar eller gångstigar, och dervid medsläpande
genom ofantliga snår, öfver brusande strömmar flera
tusen kilogram packning, ammunition och
handelsvaror, i hvarje stund hindrad och uppehållen af de
krigiska och rädda vildarne, oupphörligt plågad af oro
för födan åt två eller tre hundra man, för hvilka han
står i spetsen, utan svaghet i en osund luft trotsande
hungersnöd och farsoter och trots alla de förfärliga
pröfningar han undergått, och döden, som han tusen
gånger sett ansigte mot ansigte, trots allt, trots klimat,
trots strider, trots sjukdomar, trots hungersnöd
ständigt på väg, framåt och tillbaka, för att återvända
och genast åter aftåga...

Hvem kan väl påstå att de vandrande riddarnes
tid är förbi?

Förgångna tider hafva haft Xenophon, Gottfried
af Bouillon, Marco Polo, Columbus, Vasco, Magellan...
nittonde seklets upptäcktsfarare, Stanley, tillhör denna
hjelterace. Den har icke utslocknat.


Den 16 januari 1889 anlände karavanen till
Gavirastammens by på något afstånd från sjön. Bud,
som höfdingen Kavalli skickat att möta expeditionen,
öfverlemnade till Stanley ett brefpaket; det innehöll
bref från Jephson och Emin. Chefen genomögnade
dem med feberaktig hast och fattades af den djupaste
häpnad...

De meddelade honom de mest oförutsedda och
mest förkrossande underrättelser: trupperna i
Eqvatorialprovinsen hade den 18 augusti gjort uppror; Emin
och Jephson voro fångar; mahdisterna hade i oktober
gjort ett nytt anfall, slagit de egyptiska trupperna,
intagit Redjaf, Kiri, Labore och afvaktade blott
förstärkningar för att fullfölja sitt företag.

Spelet syntes förloradt.

Skulle Stanley komma för sent till målet för att
rädda Emin, alldeles som Wolseley kom för sent till
Khartum för att rädda Gordon?

*

</chapter>
<chapter name="KAP. XVII. De egyptiska truppernas uppror. Emins och Jephsons fångenskap. Det mahdistiska angreppet.">
<h1>KAP. XVII.</h1>

<h2>De egyptiska truppernas uppror. Emins och
Jephsons fångenskap. Det mahdistiska
angreppet.</h2>

Ställningen i Eqvatorialprovinsen. — Truppernas första myteri. —
Emin i Msua. — Garnisonens i Laboré uppror. — Emin
och Jephson tagas till fånga och inspärras. — Mahdisterna
ankomma till Lado. — Dervischbeskickningen i Dufilé. —
Omar Salehs budskap. — Redjafs intagande. — Baris
uppror. - Anarki. — Andra striden vid Redjaf. — Emin och
Jephson försättas i frihet. — Dufilés belägring. —
Mahdisternas nederlag. — Emin i Tunguru.


För att förstå de militära händelser, hvilka i maj
1888 inträffade i Eqvatorsprovinsen, från det Stanley
lemnade Albertsjön till dess han återkom dit i januari
det följande året, måste man göra klart för sig,
hvilken ställning en ensam europé, genom lynne och
studier egnad för de fredliga vetenskapernas värf,
kunde intaga gent emot en trupp halfvilda
legosoldater, femtonhundra man stark och väpnad med
gevär, då han af omständigheterna gjorts till
militärguvernör utan annan myndighet än det anseende
hans färg och hans officiela grad skänkte honom, och
som under mer än fyra år varit afskuren från hvarje
skyddande och stärkande förbindelse med den
civiliserade verlden.

Småningom försvagades denna myndighet, och på
samma gång försvagades äfven kraften och viljan hos
den, som såg åren förgå utan att medföra någon
förbättring i en ställning, som dagligen blef allt svårare,
pinsammare och farligare.

Det är möjligt, att några våldsamma åtgärder,
några kraftyttringar, några afrättningar skulle hafva
nedslagit de första myteriförsöken och förekommit
deras upprepande.

Men kunde man väl af doktor Schnitzer, som var
botanist och läkare, liksom af Livingstone, den milde
missionären, begära hvad man utan tvifvel väntat sig
af en Stanleys, en Wissmanns eller en Coquilhats snabba
beslutsamhet?

För att säga sanningen hade paschan under de
senaste åren endast egt ett sken af myndighet. Då
han ville hafva något af vigt uträttadt af sina män,
soldater eller skrifvare, befalde han icke längre, utan
bad sina egyptiska eller sudanske officerare och
tjenstemän. Dessa tillhörde olyckligtvis nästan alla samma
baksluga och skrymtaktiga slägte, som förskaffat
Baker och Gordon så många förargelser och obehag och
slutligen förrädiskt öfverlemnat Khartum och mördat
dess berömde försvarare.

I sjelfva verket var situationen mycket spänd,
nästan förtvifiad; ett utbrott var förr eller senare
oundvikligt. Underrättelsen om
undsättningsexpeditionens ankomst påskyndade detta utbrott. Då ett rykte
spridt sig bland trupperna, att en väpnad expedition
ankommit söder ifrån för att på en okänd väg föra bort
deras general, sammangaddade sig hundraåttio
soldater af första bataljonen, hvilka lågo i garnison i
Dufilé, på sina chefers tillskyndan för att bemägtiga
sig honom, om han för att lemna landet ville taga
en annan väg än den nordliga, den enda de kände
till och på hvilken de sjelfva kommit.

Underrättad om denna plan, gaf Emin vika för
den trogne majoren Awachs och några officerares af
den andra bataljonen böner och lemnade Wadelai,
der han befann sig, för att begifva sig till Msua, en
af posteringarna vid Albertsjön, der befälet fördes af
en tapper och klok officer vid namn Shukri-Aya, som
förvärfvat sig sin grad till följd af de utmärkta
tjenster han gjort under fälttåget 1884 mot Karam-Allahs
mâhdister. Då första bataljonens afdelningar kommo
till Wadelai och funno, att andra bataljonens
officerare gynnat Emins afresa, inträffade den första
resningen och en början till inbördes krig.
Befälhafvaren i Wadelai greps, bands och piskades, hvarpå
rebellerna drogo sig tillbaka till Dufilé medtagande
gisslan.

Denna händelse visar tillräckligt huru allvarsam
ställningen var vid den tid, då
undsättningsexpeditionen anlände till sjön. Emin tyckes hafva förtegat
den för Stanley. Af hvad skäl?... I sin mildhet
hade han sannolikt hoppats, att ankomsten af
européerna, hvilka medförde uppmuntrande underrättelser,
skulle verksamt bidraga till ordningens återställande
och bringa de för ett ögonblick förvillade soldaterna
till lydnad.

»Den första bataljonen, som garnisonerar i de
norra stationerna», sade han åt Stanley, »har alltid
kraftigt satt sig mot hvarje förslag till återtåg söder
ut. Men då den nu får veta, att ni kommit hit, att
flera soldater känna er, emedan de sett er vid Mtesas
hof, då ni befann er derstädes tillsammans med
Linant de Bellefond 1876, att andra åter känna er
personligen, och slutligen att ett ännu större antal hört
talas om er, skola de tvifvelsutan förändra sin förra,
uppfattning. De skola nu blifva öfvertygade om, att
det finnes en annan väg till Egypten än den norra,
eftersom ni lyckats komma hit till dem och
följaktligen också skall kunna föra dem med er härifrån.»

Men Emin hade icke tagit i betraktande den
moraliska åkomma, som angripit ett så stort antal
egyptier i Sudan-armén: förräderiet.

Mot midten af augusti uppviglades, medan paschan
och Jephson färdades utför Nilen från Dufilé till
Redjaf, första bataljonens trupper af en af sina
officerare vid namn Abdul Vaal effendi. Han oroade
dem genom sitt tal om Stanley, hvilken enligt hans
försäkringar af den engelska regeringen fått i
uppdrag att föra alla egyptier och sudaner i provinsen
med qvinnor och barn till Zanzibar för att derstädes
straffas och bringas i de kristnas slafveri. Dylika ord
i detta okunnighetens och fanatismens land verkade
som eld i krut; upproret utbröt.

Den 18 augusti, d. v. s. dagen efter den dag
Stanley anlände till Banalya, der eftertruppen befann
sig under Bonnys befäl, fängslades paschan och
Jephson och fördes som fångar till Dufilé, der de sattes
i arrest.

De upproriska cheferna sammankallade de öfriga
officerarne, höllo en divan eller rådplägning, vid
hvilken alla, som sökte motsätta sig rörelsen, så svårt
förolämpades och misshandlades, att de för sin
personliga säkerhets skull nödsakades gifva sitt bifall till
hvad som redan var fullbordade fakta. Paschan,
äfvensom alla de officerare, som voro kända för att vara honom
trogne, afsattes. I sjelfva verket var hela revolutionen
ett tilltag af endast ett halft dussin egyptier, med hvilka
sedermera småningom ett antal officerare och
skrifvare till största delen af fruktan förenade sig.
Soldaterna deltogo aldrig i upproret, om man
undantager den styrka, som befann sig i Labore, der
upproret utbröt, utan gåfvo så småningom efter för sina
officerares påtryckning. Emin har deras trohet att
tacka för sitt lif, ty de förklarade, att de icke skulle
tillåta någon att bära hand på guvernören och
motsatte sig hans transport från Dufilé till Redjaf, den
nordligaste af alla stationerna.

Under september månad förändrades ställningen
föga. Jephson återfick friheten med tillåtelse att
gå omkring i Dufilé, men paschan qvarhölls i jern
och väntade hvarje dag att få höra sin dödsdom
afkunnad.


Under dessa händelser utbredde sig den 15
oktober plötsligt den öfverraskande underrättelsen, att
en mâhdistisk armé af omkring 1,500 man under
befäl af Omar Saleh visat sig utanför Lado.
Mâhdisterna hade kommit från Khartum på tre ångfartyg
och nio båtar och slogo läger på den plats, der den
öfvergifna stationen Lado förut legat.

Några dagar derefter infunno sig tre dervischer i
Dufilé och begärde tillträde till provinsens guvernör.
De medförde en lång skrifvelse från Omar Saleh,
Mâhdins general, stäld till mudiren af
Eqvatorialprovinsen, Mohammed Emin. De förnämsta ställena i
detta bref voro af följande lydelse:

»Jag helsar dig och påminner dig om, att allt i
denna verlden är föränderligt och endast har en
begränsad varaktighet.

Hela Sudan har underkastat sig Mâhdin. Den
som motstår honom dör. Hela landet är i händerna
på försvararne af profetens Gud. De skola alltid
vara segerrika. Så är skrifvet i Koranen.

Vi hafva landstigit härstädes med en armé,
bestående af den heliga religionens tappre försvarare.
Det är mohammedanernas store höfding, som sänder
oss. Han har aldrig lidit ett nederlag. Det är din
pligt att underkasta dig, du sjelf med dina
bundsförvandter. Religionens stora lärdomar tvinga dig
dertill. Freden skall här nere och i det eviga lifvet
vara tryggad. Vi lofva dig förlåtelse för det förflutna,
för dig och de dina, och skydd för dina barn och
din egendom.

Hvilken stråle af hopp glänser icke plötsligt för
dig! Underkasta dig med glädje denna heliga vilja
och du skall snart vara återinsatt i alla dina
värdigheter. Huru lysande och storartade skola de icke
synas dig! Verldsalltets herre skall öfverhölja dig
med sin nåd.

Må Gud välsigna och upplysa dig i alla dina
handlingar. Salaam.»


Såsom enda svar på denna skrifvelse, dödade de
upproriske officerarne de tre dervischerna och beredde
sig till att göra motstånd.

Några dagar derefter anföllo mâhdisterna och
intogo stationen Redjaf, samt dödade fem egyptiska
officerare och ett stort antal soldater. Alla stationens
förråd äfvensom ammunition föllo i deras händer.

Samtidigt inträffade underrättelsen, att
infödingarne af baristammen, hvilka endast med otålighet
fördrogo det egyptiska oket, gjort uppror och slutit
sig till angriparne.

Genast blef lösen vid alla stationerna uppåt
floden ett allmänt »rädde sig den som kan». Garnisonerna
i Beden, Kiri och Muggi flydde med hustrur, barn
och tjenare till Laboré och öfvergåfvo sina
posteringar med allt, som fanns i dem. Allestädes herskade
förfäran. I början af november blef belägenheten
för de båda fångarne, Emin och Jephson, allt mera
kritisk.

Den 7 november skref Jephson från Dufilé
följande bref till Stanley:

»Vår belägenhet härstädes är ytterst oroande, ty
sedan mer än tre månader råder härstädes idel kaos
och förvirring. Det finnes icke mera någon chef, och
hvarje dag kungöres ett halft dussin mot hvarandra
stridande ordres, hvilka ingen lyder. De upproriske
officerarne äro alldeles oförmögna att styra soldaterna.

Officerarne äro numera mycket förskräckta öfver
hvad som inträffat. De vänta med otålighet
underrättelsen om eder återkomst till sjön och begära till
största delen blott att få lemna landet med er.

Olyckligtvis äro paschan och jag fast liksom
i en råttfälla. De vilja hvarken tillåta oss handla
eller aflägsna oss. Om upproret icke utbrutit, skulle
paschan helt säkert kunnat hålla mâhdisterna stången
<img>BYN MADI I NÄRHETEN AF WADELAI.
Efter en fotografi af R. Buchta.</img>
under någon tid, men under de nuvarande
förhållandena är han vanmägtig.

Om ni icke snart kommer, fruktar jag storligen,
att ni kommer för sent, och vårt öde skall då blifva
detsamma som alla de öfriga försvararnes af Sudans
garnisonsplatser.

Om vi icke skulle lyckas komma ut ur landet,
haf den godheten att helsa mina vänner och tro, att
jag alltid varit eder tillgifne

<tab><tab><tab>A. J. Mounteney Jephson.»


Ack! Den 7 november, då Jephson skref detta
bref, hade Stanley och Bonny, som kommo från
Banalya, knappt ännu öfvergått Ihuru. Ännu måste de
tillryggalägga hundratals kilometer, innan de skulle
framkomma till sjön, dit de först skulle anlända mer
än två månader derefter. Guvernörens och hans
ledsagares ställning var i sanning förtviflad.

Den 15 november blef den ännu svårare.
Egyptierna, hvilka velat återtaga Redjaf af mâhdisterna,
ledo ett blodigt nederlag. De slogos tillbaka med stor
förlust. Sex af upprorets ledare stannade på
valplatsen.

Följden af detta nya nederlag blef en ny och
ännu häftigare allmän förskräckelse, hvilken medförde
det lyckliga resultatet, att Emin sattes i frihet.

Med anledning häraf skref Jephson den 24 nov.
1888 från Wadelai till Stanley:

»Alla soldaterna äro gripna af skräck; de
protestera mot paschans afsättning och förklara sig icke
vilja strida, innan deras chef blifvit försatt i frihet.

Rebellerna, som för öfrigt förlorat några af sina
ledare, hvilka stupade vid Redjaf, hafva följaktligen
sett sig nödsakade att lösgifva paschan. Vi sändes
derpå, han och jag, till Wadelai, der vi hafva full
frihet att göra och låta efter behag.

Vår fara med hänsyn till mâhdisterna har
naturligtvis ytterligare ökats efter det senaste nederlaget,
men å andra sidan har vår belägenhet förbättrats, ty
vi äro nu på längre afstånd från deras högqvarter
och hafva dessutom den utvägen att draga oss
tillbaka, om vi finna för godt.

Vi höra, att mâhdisterna skickat tillbaka
ångfartyg till Khartum för att hemta förstärkningar. I detta
fall kunna de icke vara här igen på mindre än sex
veckor. Återkomma de i stort antal, skall allting
snart vara förbi, ty våra soldater skola aldrig kunna
göra dem motstånd. Det skall helt enkelt bli att
kasta dem öfver ända.

Hvar och en väntar med otålighet eder återkomst,
ty mâhdisternas anfall och framgång förfära alla.»


Mâhdisterna framryckte i sjelfva verket hastigt.
Sedan de förlagt sitt högqvarter till Redjaf, som de
egyptiska trupperna förgäfves sökt återtaga, hade de
efter hvart annat besatt Beden, Kiri, Muggi, Labore
och Chor-Aju.

Den 25 november visade de sig utanför Dufilé,
som de kringrände och belägrade under fyra dagar.
Men denna station befann sig i godt försvarstillstånd
och hade en garnison af 500 man, som stod under
befäl af en bland Emins officerare, Selim bey, och slogs
tappert. Efter ett segerrikt utfall tillbakaslogos de
belägrande och qvarlemnade på slagfältet 250 döde. De
drogo sig tillbaka till Redjaf, der de befäste sig,
medan de afvaktade förstärkningarna från Khartum.

Denna vapenbragd, som förbättrade egyptiernas
ställning, förbättrade deremot icke Emins, såsom
framgår ur ett tredje bref till Stanley från Jephson,
dateradt Tunguru den 18 december 1888, af följande
lydelse:

»Vi befinna oss nu i Tunguru, en post, belägen
på en ö på något afstånd från vestra stranden af
Albert Nyanza.

Paschan är fortfarande lika oförmögen att
uträtta något. Det finnes ännu ett parti, som är
fiendtligt mot honom, och detta parti är numera så mycket
mägtigare som officerarne icke frukta ett omedelbart
anfall af mâhdisterna.

Så snart ni kommit till Kavalli, skicka mig ett
bref; jag skall då söka upp er.

Jag hoppas, att ni skall hinna fram, innan mâhdisterna 
fått sina förstärkningar från Khartum, annars
är det ute med oss.»

Då detta bref skrefs, hade Stanley emellertid
ännu icke kommit till fort Bodo, dit han först, som
vi sett, anlände den 20 december.

Man inser nu, att hans allvarsamma farhågor
voro grundade och att han gjorde rätt i att tillskrifva
Emins och Jephsons tystnad och uteblifvande
oroväckande tilldragelser.

*

</chapter>
<chapter name="KAP. XVIII. Stanleys och Emins möte. Sudan lemnas.">
<h1>KAP. XVIII.</h1>

<h2>Stanleys och Emins möte. Sudan lemnas.</h2>

Lägret vid Kavalli. — Stanleys bref till Jephson. — Jephsons
ankomst. — Emins bref till Stanley. — De båda chefernas
möte. — Beslut fattas att utrymma posterna. —
Koncentreringen vid Wadelai. — Krigsråd. — Emins tvekan
och Casatis betänkligheter. — Egyptiernas anslag mot
lägret. — Förberedelser till afresan.

Då Stanley den 16 januari 1889 återkom till sjön,
slog han icke läger vid Nsabe på sjelfva stranden,
såsom han gjort vid sin föregående resa, utan på en
höjd, som beherskar slätten i närheten af höfdingen
Kavallis by.

Genom sitt kloka uppträdande förvärfvade han
sig snart infödingarnes vänskap; dessa äro talrika i
dessa trakter, och snart voro vänskapsbetygelserna och
handeln lifliga mellan infödingarne och expeditionens
medlemmar.

Två dagar efter sin ankomst, d. v. s. den 18
januari 1889, skref Stanley från Kavalli till Jephson
för att underrätta honom om sin dervaro följande bref:

»Min kära Jephson!

Just nu sänder jag 30 soldater och 3 män från
Kavalli till sjön med bref äfvensom trängande
maningar, att en kanot skall utrustas och att den
budbärare, som fört edra skrifvelser till mig, skall
belönas...

Kom. Var klok, var snabb; förlora icke en timme
och för med er Buiza och edra sudaner...

Om paschan vill komma, sänd ett bud, så snart
ni anländer till vår gamla lägerplats vid sjön, för att
underrätta oss om saken: jag skall skicka en stark
afdelning för att ledsaga honom upp till höjden och
till och med i nödfall bära honom dit. Sjelf är jag
efter de 2000 kilometers färd jag gjort, sedan jag i
maj förlidet år skildes från er, allt för trött för att
tåga ned ända till sjön. Paschan måste hafva en
smula misskund med mig.

Var icke orolig eller bekymrad för vår del: inga
fiendtligheter kunna företagas på 20 kilometers
omkrets utan att jag får veta det. För öfrigt befinner
jag mig midt ibland en vänskapligt sinnad befolkning,
och om jag läte krigstrumpeten ljuda, skulle jag
innan fyra timmar kunna förfoga öfver 2000 krigare,
färdiga att hjelpa mig att afslå hvarje anfall. Och
skulle det blifva ett krig med list, nå väl, så är jag
säker på att kunna mäta mig med den slugaste arab.

Jag har läst edra bref väl ett dussin gånger, och
min uppfattning af er vexlar för hvarje gång.
Stundom föreställer jag mig, att ni är till hälften mâhdist
eller arab, derpå Emins anhängare. Jag skall väl få
närmare besked, när vi råkas.

Envisas nu icke längre, utan lyd; med Guds
hjelp skall allt slutas väl.

Jag önskar bispringa paschan på hvilket sätt som
helst, men han måste också hjelpa mig och tro på
mig. Önskar han komma ur förlägenheten, är jag
hans tillgifnaste tjenare och vän; men om han åter
tvekar, återkastas jag i min förra häpnad och
rådvillhet. Jag åtager mig att rädda ett halft dussin
paschar, förutsatt att de behaga låta rädda sig. Jag
skulle vilja på knä bedja paschan taga sitt förnuft
tillfånga, då det nu gäller hans egen sak. Han är så
klok, synes det mig, i allt annat, utom då det angår
hans eget intresse...

Komitén har sagt: 'För denna ammunition till
Emin pascha. Om han önskar aftåga, skall
ammunitionen vara honom till nytta; om han önskar stanna,
skall han också hafva gagn af densamma.' Khediven
har fört samma språk och tillagt: 'Om paschan och
officerarne önska stanna, få de göra detta på sitt eget
ansvar.' Sir Evelyn Baring har sagt samma sak i
klara och tydliga ord, och nu är jag här efter en resa
af 6500 kilometer med den sista undsättning som
erbjudes honom. Måtte han derför begagna sig af den,
eftersom han är bemyndigad dertill; jag skall
uppbjuda hela min förmåga och hela min energi för att
draga honom ur hans förlägenhet. Men ingen tvekan
längre: ett bestämdt ja eller nej... och sedan i väg
hemåt.

<tab><tab><tab>Henry Stanley.»

Jephson ankom till lägret vid Kavalli den 6
februari, och följande dag skref Stanley till Emin. Tio
dagar derefter medförde ett bud från Nsabe ett bref,
dateradt denna ort den 16 februari 1889, hvilket, då
dess innehåll blef bekant, i hela lägret väckte en
obeskriflig glädje. Brefvet hade följande lydelse:

»Mr Henry Stanley, befälhafvare för
undsättningsexpeditionen!

Såsom svar på edert bref af den 7 dennes, för
hvilket jag får hembära er mina bästa tacksägelser,
har jag äran underrätta er, att jag i går eftermiddag
klockan tre anlände hit med mina två ångfartyg,
medförande en första afdelning, som under edert skydd
önskar lemna landet. Så snart jag dragit försorg om
qvarter åt mitt folk, skola ångfartygen genast afgå till
stationen Msua för att derstädes taga ombord en
andra afdelning, som väntar på flyttningen.

Jag har med mig ett dussin officerare, som äro
otåliga att få se er, men endast fyrtio soldater. De
komma under mitt befäl för att hos er anhålla om
ett uppskof, så att de kunna hemta sina bröder,
åtminstone de som vilja begifva sig bort, och jag har
lofvat att efter bästa förmåga hjelpa dem.
Alldenstund omständigheterna äro något förändrade, står det
i edert eget skön att förelägga dem de vilkor, som ni
anser er böra fordra. För att träffa en
öfverenskommelse med er angående detta ämne, skall jag med
mina officerare begifva mig till edert läger på
höjderna, sedan jag slagit läger vid stranden. Om ni
sände mig några bärare, skulle det vara mig till
stor hjelp.

Jag hoppas upprigtigt, att de stora svårigheter
ni mött och de stora uppoffringar eder expedition
gjort på sin väg för att komma oss till undsättning
skola belönas af en fullständig framgång, i det ni
sätter mitt folk i säkerhet. Det anfall af vansinne, som
hemsökt denna trakt, har gått öfver och vi kunna
vara säkra på det folk, hvilket åtföljer mig.
Signor Casati anhåller genom mig att få på det
innerligaste tacka er för det ni haft honom i vänlig
åtanke.

Tillåt mig upprepa uttrycken af mina hjertliga
tacksägelser för allt, som ni hittills gjort för oss.

Eder mycket tillgifne

<tab><tab><tab>D:r Emin.»

I sjelfva verket lågo de båda ångfartygen <i>Nyanza</i>
och <i>Khédive</i> för ankar vid stranden i närheten af
Nsabe, och på stranden uppslogo deras besättningar
ett läger.

Följande dag lemnade Emin sitt ångfartyg,
åtföljd af kapten Casati, apotekaren Vitu Hassan och
sju officerare, bland hvilka befunno sig Selim bey,
Dufilés försvarare, och major Awach af andra
bataljonen, allesammans i stor uniform och sända såsom
en deputation till Stanley af eqvatorialprovinsens
trupper. Paschan och hans trogne åtföljdes af en eskort
på 65 personer, soldater och tjenare. Hela karavanen
klättrade uppför den branta väg, som ledde upp på
höjderna, och kom fram till Stanleys läger, der denne
väntade dem.

Mottagandet var rörande. Denna gång var det
icke som i april föregående år ett möte, under
hvilket man öfverlade om frågan, huruvida man skulle
söka hålla sig qvar vid öfre Nilen eller besluta sig för
att aftåga. Denna gång hade tanken på aftåg befäst
sig och erkändes af den tappre och olycklige
guvernören sjelf; nu gafs första signalen till återtåget.

Den 19 ankom eftertruppen under befäl af Stairs,
Nelson och Parke, hvilka Stanley två månader förut
lemnat efter sig i Mazamboni och till hvilka han nyss
förut sändt ett bud med befallning att sluta sig till
honom i Kavalli utan dröjsmål, på det att han
derstädes skulle hafva hela sin styrka koncentrerad, i
händelse ett anfall skulle göras.

De båda expeditionernas samtliga hvita till ett
antal af åtta, äfvensom de förnämste trogne af Emins
stab voro nu samlade och en divan sammankallades
till följande dag för att öfverlägga om de åtgärder,
som borde vidtagas.

Man beslöt att lemna provinsen. Man beslöt
derjemte, att trupperna, som voro spridda på de olika
stationerna, äfvensom deras familjer skulle underrättas
om det fattade beslutet och att en viss tid skulle
beviljas dem för att komma till lägret vid Nsabe vid
sjöns stränder, der koncentrationen skulle försiggå.

Den 25 återkommo de båda ångfartygen från
Msua med en ny afdelning flyktingar och derjemte
öfverlemnades åt Emin ett budskap från Wadelai,
som tillkännagaf, att rebellerna, som för tillfället
underkastat sig, i Selim beys frånvaro åter rest sig, att
ett upplopp egt rum, att Selim blifvit afsatt och att
i spetsen för trupperna blifvit satt en af de
förnämsta upprorsledarne.

Denna händelse, som afskar alla förhoppningar,
hvilka paschan ännu möjligen kunde hysa på
återupprättandet af sin myndighet, bestämde honom att
lemna sitt eget läger för att sluta sig till Stanley uppe
på höjden, och derjemte bestämdes, att som en månad
var tillräcklig för att tillåta de trogna att förena sig
med deras chef, skulle aftåget ega rum sex veckor
senare, d. v. s. den 10 april. Selim och de öfriga
officerarne lemnade derpå Kavalli för att vidtaga
förberedelser för stationernas utrymmande.

Trettio dagar efter Selims afresa visade sig ett
ångfartyg på Albert Nyanza, hvilket till Emin
medförde ett bref från beyen och ett annat från en
upprorisk officer, som underkastade sig »den stora
egyptiska regeringens utskickade» och bad Stanley att
under hans skydd få återvända till Egypten. Emin
underrättades derjemte, att Selim redan afsändt en första
afdelning flyktingar till Tunguru och att han för
tillfället vore sysselsatt med att utrymma Dufilé och
samla folket i Wadelai.

Under dessa förhållanden ansåg paschan, som
meddelade dessa »glädjande» underrättelser åt Stanley,
att ett ytterligare uppskof på tre månader vore
nödvändigt för att fullständigt kunna samla trupperna
omkring Kavalli, hvarför han bad Stanley bevilja ett
sådant uppskof.

Emin förmådde tydligen icke slita sig från denna
jord, af hvilken han gjort sig ett nytt fosterland, der
han tillbragt elfva år och som för öfrigt tycktes på
alla de européer, som lefvat derstädes, utöfva ett slags
olycksdiger trollkraft.

Han tvekade äfven att skilja sig från soldater,
hvilka troget tjenat honom ända till den stund, då
ett anfall af vansinne tycktes hafva förvirrat deras
förstånd. Han hyste betänkligheter, aktningsvärda
betänkligheter, och frågade sig, om, då han följde
Stanley, han icke svek det löfte han gifvit Gordon, sin
ryktbara och vördade chef, att kämpa i Sudan ända
till sista blodsdroppen för civilisation och framsteg.

Men Stanley erkände för sin del ingalunda det
trolska behaget hos ett land, som för honom erbjudit
så många besvärligheter och mödor, der han väl
hundra gånger varit nära att förlora lifvet, der han sett
sina följeslagare stupa omkring sig i hundratal. Han
bedömde å andra sidan fullkomligt rigtigt de
händelser, som tilldragit sig, och sade med rätta, att
en handfull européer, äfven om de vore aldrig så
hjeltemodiga, under den nu pågående upplösningen
icke kunde uträtta något för civilisationen i Wadelai,
hvilket måhända redan befunne sig i händerna på
de hotande mâhdisterna, upproriska soldater eller
fiendtliga infödingar.

Dessutom hade han slutligen fått i uppdrag att
rycka Emin ur faran, och han ansåg det vara paschans
pligt att taga vara på det tillfälle till undsättning
och befrielse, som nu erbjöds honom. Såsom en
praktisk man, ansåg han det icke vara mödan värdt att
utan minsta nytta uppoffra sig.

Vi låta här den framstående resanden sjelf
berätta de svårigheter han hade att bekämpa för att
förmå Emin och dennes trogne kamrat Casati att följa
med på återtåget, äfvensom de händelser, hvilka
tilldrogo sig omedelbart före detta.

»Jag samlade», säger Stanley, »mina officerare:
löjtnant Stairs, kapten Nelson, d:r Parke, Jephson och
Bonny och delgaf dem de senaste förslagen.

Jag bad dem lägga märke till, då jag af hvar
och en af dem begärde ett individuelt svar, att det
parti, som var Selim bey troget, återtagit öfverväldet,
att tio upproriske officerare och hela deras anhang
bådo att få återvända med oss, att Shukri-Aga, chef
i Msua, den 16 mars fått i uppdrag att underrätta
alla om, att uppbrottsorder ovilkorligen skulle gifvas
den 10 april. En vecka efteråt hade vi emellertid
fått veta, att Shukri ännu icke lemnat Msua, utan
inskränkt sig till att sända några qvinnor och barn
till Emins läger, ehuru hela hans befolkning kunnat
vara der vid samma tid. Först trettio dagar senare
hade Selim afrest med löfte att snart återkomma.
Paschan hade beräknat att tjugu dagar skulle vara
nog i och för utrymmandet. Vi hade gifvit dem
fyrtiofyra.

'Gentlemen' sade jag till dem och Emin, som
bevistade rådplägningen, 'sedan jag tagit i betraktande
att den tid Selim bey behöft endast för att uppnå
Tunguru med en sextondel af de invånare, hvilkas
snara utvandring han lofvat, är jag för min del
fullkomligt på det klara angående det beslut, som bör
fattas, men paschan begär med anledning af de
»glädjande underrättelser» jag nu meddelat eder ett nytt
uppskof. Jag ber eder försätta eder i mitt ställe. I
veten, att våra instruktioner gå ut på att befria Emin
pascha och eskortera honom jemte alla, som uttrycka
sin önskan att följa honom, till Egypten. Vi funno Emin
på stränderna af Albert Nyanza i slutet af april 1888,
för jemt ett år sedan. Vi lemnade honom de bref
khediven och hans regering tillsändt honom. Vi hafva
provianterat honom och frågat honom, om vi skulle
få nöjet af hans sällskap till Zanzibar. Han svarade,
att hans beslut var beroende af hans folks önskan.
Detta var vår första missräkning. I stället för att
befinna oss hos personer, som önskade lemna Afrika,
fingo vi veta, att med undantag af några skrifvare,
ingen ville det. Major Barttelot befann sig vid denna
tid mycket långt borta efter oss, och under sådana
förhållanden kunde vi icke på obestämd tid afvakta
paschans beslut vid sjöstranden, så mycket mindre
som detta beslut sannolikt först om flera
månader skulle fattas. Det syntes mig för den skull
bättre att under dessa förhållanden söka rätt på
och hjelpa eftertruppen. Under tiden skulle måhända
ett beslut fattas. Vi gåfvo för den skull mr Jephson
i uppdrag att meddela vårt budskap till Emins
trupper och sjelfva fördjupade vi oss åter i skogsregionen
för att söka Barttelot. Nio månader derefter voro vi
åter vid Albertsjön, men i stället för att i ett läger
finna samlade personer, som voro angelägna om att
få återvända till Egypten, upptäckte vi intet läger alls.
Deremot fingo vi veta, att paschan och Jephson voro
fångar, att paschan sväfvade i lifsfara, att man hotade
binda honom och föra honom till Makrakalandet. Oss
andra behandlade man som bedragare. Man påstod,
att våra officiela bref voro förfalskade, hopsatta af
de der kristna hundarne Stanley och Casati med
tillhjelp af Mohammed Emin pascha. De upproriske
skröto med att vilseleda mig med söta ord, att
bemägtiga sig alla våra förråd och låta oss omkomma
i den vidsträckta öknen. Glömmen icke denna
illvilja, utan besinnen noga omständigheterna, innan I
fatten edert beslut. Då vi lemnade Europa för att
företaga denna expedition, väntade vi oss att härstädes
blifva mottagna med öppna armar. I stället mottogos
vi med likgiltighet. Vi började betvifla, att någon
önskade aftåga härifrån. Min representant togs till
fånga och hotades med att blifva skjuten. Paschan
sjelf afsattes och hölls i fängelse i tre månader. Detta
är det tredje upproret som utbrutit i provinsen. Kort
sagdt, vi hafva väntat i tolf månader för att nu
omsider se ett ringa antal obeväpnade män, qvinnor och
barn, beredda att återvända. Selim bey och hans
officerare hafva bedt oss om uppskof. Vi hafva frikostigt
lemnat dem den tid, om hvilken de anhållit.
Paschan sjelf har utsatt den 10 april till uppbrott, men
i stället för att vara här i närheten, har Selim bey
icke ens lemnat Wadelai. Slutligen vill Selim utom
de trogne soldaterna tillföra oss 10 upproriske
officerare och 600 till 700 upproriska soldater. Glömmen
icke de tre uppror officerarne anstiftat, deras
brottsliga afsigter mot expeditionen, deras upprepade
sammangaddningar, de oupphörliga stämplingar de
förehaft, och frågen eder, hvilken deras mening väl kan
vara att nu i en hast uppträda såsom khedivens och
»hans stora regerings» trogne och lydige soldater.
Förutom 31 ammunitionslådor, som vi lemnade
paschan i maj 1888, hafva de upproriska 21
ammunitionslådor, tillhöriga provinsialstyrelsen. De äro
tillräckligt sluga för att inse att dessa förråd skulle taga
slut redan efter en timmes strid. Endast en skenbar
undergifvenhet kan rädda dem. I trots af paschans
optimism hafva främlingar som vi rätt att hysa
misstroende. Hvem säger oss, att icke dessa män, sedan
vi väl mottagit dem hos oss, en natt skola resa sig
för att bemägtiga sig våra ammunitionsförråd och
sålunda beröfva oss medel att återvända till Zanzibar?
I betraktande af Jephsons sällsamma afslöjanden och
de omständigheter, som hitfört paschan, hvilken man
sade hade flera tusen soldater, frågar jag eder: skulle
det vara rådligt att stanna härstädes längre än till den
10 april?

På denna framställning svarade mina officerare
den ena efter den andra: 'nej'.

'Pascha', sade jag då, 'så här lyder mitt beslut:
'vi sätta oss i marsch den 10 april.'

'På själ och samvete, mine herrar', svarade paschan,
'frikännen I mig från beskyllningen att hafva
öfvergifvit mitt folk om de icke äro här den 10 april.'

'Ja, för visso göra vi det', svarade man honom
allmänt.

Men tre eller fyra dagar derefter kommer paschan,
som har den största aktning för kapten Casatis
mening, och underrättar mig, att denne alldeles icke
vore på det klara angående det berättigade i ett
dylikt öfvergifvande.

Jag begaf mig då till kaptenen, till hvilken Emin
följde mig. Casati anförde mot mig rätt, heder och
pligt, som enligt hans uppfattning <i>moraliskt</i> ålade
paschan att qvarstanna i sin provins.

Jag vederlade dessa olycksbringande åsigter med
sunda förnuftets ABC. Jag jemförde Emins
förbindelser mot sitt folk med ett ömsesidigt kontrakt. Då
den ena af parterna svikit sina förbindelser, var också
den andra löst från sina. Han hade tappert stannat
på sin post ända till dess att hans folk afsatt och
förkastat honom. Hans regering hade underrättat
honom, att hon öfvergaf provinsen, och sände honom en
eskort för att det skulle blifva honom möjligt att
återvända. Och då paschan meddelade sitt folk dessa
deras suveräns ordres, kastade folket honom i fängelse.
Det vore alldeles intet vanhederligt i att lyda en
oundviklig nödvändighet. Paschan hade en dubbel pligt
att uppfylla mot sina soldater. Men sedan dessa fått
underrättelse om att han af khediven erhållit
bemyndigande att aftåga, hade de gjort uppror. Paschan var
fri från alla förpligtelser mot dem och kunde icke
moraliskt vara förbunden att stanna hos ett folk, som
icke ville veta af honom.

Jag tror icke, att Emin pascha eller Casati
öfvertygades.

Några dagar senare underrättades jag, att under den
förflutna natten alarm gjorts i mitt läger. Egyptierna
hade sökt göra ett anfall på det, de hade inträngt i
zanzibariternas qvarter och sökt sätta sig i besittning
af deras gevär, men blifvit tillbakaslagne.

Jag visste, att hemliga stämplingar förehades i
paschans läger, att de missnöjde derstädes dagligen
blefvo allt talrikare, att alla dessa menniskor långt
mera fruktade marschen än mâhdins eller
infödingarnes fiendtligheter, men aldrig hade jag kunnat
föreställa mig, att de skulle vågat gifva fritt lopp åt sin
trolöshet i mitt eget läger.

Detta bestämde mig för att genast handla. Jag
begaf mig till paschan, som i trots af ledsamma
underrättelser, som kommit med ett bud från
Wadelai, alltjemt tvekade, och bad honom samla alla
de egyptiska officerarne och tjenstemännen i lägrets
midt.

Trumpetaren blåste apell, men då jag tyckte,
att jag icke åtlyddes tillräckligt hastigt, gaf jag
befallning åt ett halft kompani zanzibariter att taga
käppar och utjaga egyptierna ur deras hyddor. Väckta
ur sin tröghet af detta energiska medel, skyndade de i
massa till samlingsplatsen, som omgafs af soldater med
laddade gevär. Jag anstälde förhör med dem. De
nekade bestämdt att hafva förehaft några stämplingar
eller ens tänkt på ett försök till våld. Jag befalde
då alla, som önskade åtfölja oss till Zanzibar, att stiga
åt ena sidan. Alla gingo åt den sidan, utom två af
paschans tjenare.

De öfriga af Emins folk, som icke behagat lyda
ordres, grepos i sina hyddor, fördes inom inhägnaden,
der de piskades, slogos i jern och sattes under
bevakning.

'Pascha', sade jag derpå, 'var af den godheten
och säg dessa turkar, att alla de upproriska tilltag
som florerat i Wadelai och Dufilé måste upphöra
härstädes och att vid minsta försök, som ytterligare
göres, jag låter afrätta dem samt och synnerligen.'

Paschan öfversatte mina ord, och alla turkarne
bugade sig. De svuro, att de samvetsgrant skulle lyda
sin fader.»


Sedermera gafs uppbrottsorder, och åtgärder
vidtogos för den förestående afmarschen.

Omkring 1500 personer funnos vid detta tillfälle
samlade omkring Kavalli. Detta antal sammansattes
på följande sätt:¨

<table b r>
<td l>Undsättningsexpeditionen<td>550
<td l>Emins folk<td>600
<td l>(Män 220; gifta qvinnor 84, tjenarinnor<br>187, barn öfver två år 74, späda barn 35.)<br>Infödde bärare<td>350
<td>Tillsammans<td>1500
</table>

*

</chapter>
<chapter name="KAP. XIX. De femtonhundrades återtåg. Månbergen och Nilens källor.">
<h1>KAP. XIX.</h1>

<h2>De femtonhundrades återtåg. Månbergen och
Nilens källor.</h2>

Aftåget. — Stanleys sjukdom. — Myteri. — På vägen. —
Skärmytslingar med varasuras. — Öfvergång öfver Semliki. —
Albertsjöns tillflöde. — I dalen. — Månbergen. —
Ruvenzoris kedja och topp. — Spekes geografiska snille. —
Alpvandringar. — Usongora. — Staden Kative. — Muta-Nzige
eller Albert Edwardsjön. — Nilens ursprung. —
Beatricegolfen.


I den gamla historien omtalas framför andra en
ryktbar och ärorik reträtt. Det är den, som utfördes
af de tiotusen grekerna, hvilka efter slaget vid Cunaxa
från det innersta af Mesopotamien tågade tillbaka till
stranden af Pontus Euxinus och derifrån till sitt land
midt under faror af alla slag, utan lifsmedel, genom
vilda länder och fiendtliga folk, förföljda och ansatta
af Artaxerxes perser.

Skilda från det haf, som de förtviflade om att
mera få återse, af omkring 1600 kilometers landväg,
behöfde de blott hundratjugu dagar för att uppnå
detsamma, tack vare deras klokhet och modet hos
deras generaler, bland hvilka befann sig Xenophon, denne
resande och skriftställare, som sedan han varit en af
hjeltarne under detta minnesvärda fälttåg, blef en
odödlig historieskrifvare.

Vi befinna oss nu vid början af en kortfattad
berättelse om ett nytt och sällsamt företag af samma
slag, hvilket i historien icke skall blifva mindre
ryktbart och antagligen också skall skildras af just den
man, som utfört det.

Det var visserligen icke tiotusen man, som Stanley 
hade att föra till stränderna af Indiska oceanen; men
hans karavan omfattade qvinnor, barn och slafvar. I
stället för disciplinerade och hjeltemodiga krigare, hade
han baksluga och fega egyptier, räddhågade negrer,
trogna, men tröga zanzibariter. Dertill kom, att den
räddande hamnen icke låg på 1600, utan på mer än
2000 kilometers afstånd, d. v. s. på samma afstånd,
som Napoleon I måste tillryggalägga från Moskva för
att återkomma till Frankrike på sitt återtåg från
Ryssland.

Dessutom var det i sjelfva hjertat af de svartes
verldsdel, under eqvatorns brännande sol, vid tröskeln
af den hemlighetsfulla region, som ser Nilen födas
och hvars hemligheter så många seklers forskning ännu
icke lyckats uppdaga.

På samma gång Stanley således genom, sina
bedrifter kommit de »tiotusendes» att blekna, har
han för vetenskapen afslöjat ett helt och hållet
obekant land, i verldens historia infört hundra nya
folkslag och slutligen löst den sekelgamla frågan om
ursprunget för »flodernas fader».


Den 10 april 1889 skedde uppbrottet från lägret
vid Kavalli, och karavanen styrde sin färd mot
Mazamboni i en oändlig rad af soldater och bärare,
qvinnor och barn, som släpade med sig bagage,
munförråd, ammunition äfvensom all den boskap, som
kunnat hopsamlas.

Återtåget hade börjat.

Den 12 april slog man läger vid Mazamboni.
Samma afton karavanen anlände dit, insjuknade Stanley 
illa och var snart bragt nära dödens rand. Men
liksom i Manyanga 1881 förmådde den sjukes starka
natur att besegra sjukdomen, och tack vare doktor
Parkes utmärkta vård tillfrisknade Stanley åter.

Denna händelse fördröjde emellertid karavanens
tåg under tjuguåtta dygn, under hvilka flera gånger
myteri utbröt i lägret. Emins soldater hade icke på
länge gjort uppror, och blott ett enda myteri var af
någon betydelse. Det föranleddes af en frigifven slaf,
som Stanley lät fängsla, döma på stället och genast
afrätta. Från denna stund rubbades icke disciplinen.


Den 8 maj satte kolonnen sig åter i marsch i
rigtning söder ut långs skogsregionen, i hvilken Stanley
icke vågade intränga med en dylik karavan,
alldenstund egyptierna hade endast mycket obestämda och
ofullständiga begrepp om de fordringar, som ställas på
en karavan under marsch.

Dessutom måste hänsyn tagas till frågan om
provianteringen, hvilken hindrade hvarje försök att med
en expedition af 1500 man tåga genom ett land, hvari
på vissa ställen föregående karavaner, hvilka endast
räknat 200 till 300 personer, varit nära att omkomma
af hunger. Men tvärt emot allt hvad man påstått, var
Stanley emellertid fortfarande ganska nöjd med, att han
för att undsätta Emin valt Kongovägen framför vägen
från Zanzibar genom Massailandet, hvilken senare väg
Thomson så ifrigt förordat.

I detta hänseende äro några uttryckliga
uttalanden af den framstående forskaren i ett bref till sir
William Mackinnon tillräckligt bevisande:

»Emin har förklarat mig, att det är mycket
lyckligt, att jag icke tågat till honom genom Massai- och
Langgoländerna. Om vi varit nog lyckliga att kunna
bana oss väg genom de krigiska massaistammarne, är
det icke tvifvel underkastadt, att på andra sidan om
dem, i Langgolandet, som är en stor öken utan vatten,
den fullständiga bristen på lifsmedel och vatten skulle
bragt expeditionen till sin undergång.

Nu då jag känner Aruvimi, är jag öfvertygad,
att vi aldrig kunnat välja en lämpligare väg.»


Hela det land, som utbreder sig söder ut ända
till Muta-Nzige, erkänner sedan någon tid Kabregas,
den grymme herskarens öfver Unyoro, öfverhöghet;
han har nemligen djerft ryckt fram åt denna sida
ända till venstra stranden af Semliki och derstädes
qvarlemnat plundrande band, som försätta hela trakten
i ständig oro genom sina härjningståg.

Så vida icke Stanley velat göra en oerhördt stor
omväg genom skogsregionen, kunde han för den
skull icke rycka framåt utan att låta krut och kulor
tala. I sjelfva verket sökte också de krigiska vanyoros,
hvilka i detta land kallas Varasura, att i närheten af byn
Buhobo motsätta sig karavanens tåg. De skingrades
emellertid och flydde i alla riktningar.

Två dagar derefter läto de emellertid vid
öfvergången öfver floden Semliki på nytt höra sitt
stridsrop i kolonnens flank och började beskjuta denna med
väl rigtade pilskott. Åter fingo gevären ordet, och
vildarne togo till flykten och försvunno på
grässlätterna.

Derefter var vägen fri.

Stanley befann sig nu på tröskeln till undrens
region. Semlikidalen öppnade sig framför honom och
utsträckte sig i det oändliga i rigtningen åt sydvest.
Midt i densamma, slingrande sig än åt nordost, än åt
nordvest rann floden med en bredd af 75 till 90
meter och ett djup af 2 till 5, och med ett hastigt
lopp förde den till Albertsjöns yttersta södra ända en
ganska ansenlig vattenmassa.

Till höger och venster utbreda sig bördiga slätter,
beströdda med byar och lundar af bananer och
acacior, väl odlade fält och präktiga betesmarker. I
vester och öster begränsas de af öfver hvarandra
uppstigande terrasser med en höjd af 300 till 900 meter
öfver dalens botten och krönta af vidsträckta slätter,
hvilka mot vester omärkligt slutta mot Kongo och i
nordost sammanhänga med Unyoros höjdslätter.

Den mellersta delen af denna senare region
uppstaplar sålunda den ena terrassen öfver den andra, och i
en jettestor, mägtigt framskjutande massa lyfter den sina
toppar till en höjd af mer än 4000 meter och slutar
vid 5500 meters höjd med en snöbetäckt spets,
<i>Ruvenzori</i>, som af infödingarne kallas <i>Molnens konung</i>.


De grekiska skriftställarne visste, att bortom
sandöknarne utsträckte sig ett helt system af innanhaf,
sins emellan förbundna af floder, hvilka, sedan de
förenat sig, bildade Nilen. De sade likaledes, att
bortom dessa haf reste sig till betydliga höjder en
ryktbar bergskedja, åt hvilken de gåfvo namn af
<i>Månbergen</i>.

Dessa »månberg», hvilka de förste
upptäcktsresandena i östra Afrika trott sig igenkänna i Kenia och
Kilima-Njaro, de båda andra snöjättarne i det
eqvatoriala Afrika, hade kapten Speke med detta
förvånande klarseende, hvarpå han gaf så många prof
under, sin alltför korta, vistelse i Afrika, på sin karta
förlagt mellan Albertsjön och Tanganika. I det han
på sin färd samlade och med sällsynt skarpsinne
använde infödingarnes upplysningar, kom han till det
resultat att nordvest om den väg han följt skulle
rinnas en sjö — Muta-Nzige — som beherskades af
en väldig bergmassa, hvilken, enligt hans uppfattning
icke var någon annan än de gamles månberg.

Hans uppgifter och hans antagande föranledde
för några och tjugu år sedan långa vetenskapliga
diskussioner. De angrepos med häftighet, i synnerhet
af Spekes egen reskamrat, kapten Burton, hvarefter
de så småningom föllo i glömska.

Den omedelbara iakttagelsen skulle omsider visa,
huru rigtigt Speke drömt. Numera har Stanley
i sjelfva verket faststält Månbergens tillvaro och
detta just på den plats, dit Speke förlagt dem på
mellersta Afrikas karta. Härmed har han egnat
sin berömde föregångares geografiska snille en lysande
gärd.

Månbergen, hvilka så länge varit dolda bakom den
slöja, som beröfvade oss anblicken af Afrikas hjerta,
hafva numera trampats af europeiska fötter;
européernas ögon hafva sökt genomtränga deras
hemligheter.

Nästan alla expeditionens officerare hyste en liflig
önskan att utmärka sig som bestigare af dessa
afrikanska Alper. Löjtnant Stairs lyckades komma högst.

Han lemnade expeditionens läger, som var slaget
vid bergskedjans fot, tidigt på morgonen den 6 juni
och började, åtföljd af 40 zanzibariter, sin
bergklättring.

Under de 300 första meterna skedde
uppstigningen genom högt gräs. Klockan 8,30 visade
termometern 24° C. Naturen ändrade utseende. Man såg
allestädes dracænor, moabpalmer och trädliknande
ormbunkar af alla slag och storlekar.

Klockan 10,20 uppnådde alpklättrarne efter en
mödosam färd gränsen för infödingarnes boningsorter.
Termometern utvisade 29° C. Ofvanför började
bambuskogar, hvilka blefvo allt tjockare i den mån man
fördjupade sig i dem. Luften blef kallare, renare,
friskare. Efter omkring två timmars bergstigande föll
termometern till 21° C. Klockan var då 1.

Framför alpvandrarne reste sig med likformig
sluttning en första topp, som höjde sig öfver den
punkt, dit de hunnit, omkring 350 meter.
Klättringen uppför densamma var i hög grad mödosam.
Bergets sidor täcktes dels af trädartad ljung af 5 till
6 meters höjd, dels af en tjock och sumpig matta
och fuktig och hal mossa, omvexlande med lafvar och
violblommor.

Klockan fyra stannade man för att slå läger på
en höjd af 2,550 meter öfver hafvet. Zanzibariterna,
hvilka icke voro mycket klädda, började lida
betydligt af kölden. I solnedgången visade termometern
15° C.

Dagen derpå återtogs klättringen och fortsattes
till klockan 10. Då hejdades löjtnant Stairs af en
ofantlig ravin, hvars botten täcktes af tjock skog.
Nu visade sig också för första gången den snöhöljda
toppen för alpvandrarnes blickar. Den tycktes ligga
på ett afstånd af 2½ mil; löjtnant Stairs ansåg,
att minst halfannan dag fordrades för att uppnå
snöregionen. Men som tid saknades liksom äfven
lifsmedel och tjocka kläder, beslöt man att återvända.
Expeditionen hade då uppnått en höjd af 3,250 meter.

Samma dag kommo löjtnant Stairs och hans män
klockan tre på eftermiddagen tillbaka till lägret. Stairs
anser, att Ruvenzorikedjan bildas af utslocknade
vulkaner. Högsta spetsen lär hafva en höjd af 5,330
meter och liknar till sin form ganska mycket en
krater.


Expeditionen behöfde nitton dagar för att uppnå
bergskedjans sydliga ände. Den 26 juni lemnade
kolonnen Avambo, såsom man kallat den dal, i
hvilken Semliki flyter, och kom ut på Usongoros slätter,
numera nästan öde, men der talrika spår vittna om,
att en ganska tät befolkning en gång funnits, ehuru
den till största delen utrotats genom krig.

Plundrande varasuras, hvilka sträcka sina röfvaretåg
ända hit, visade sig visserligen, men någon strid blef
dock icke nödvändig, ty ryktet för oöfvervinnelighet 
föregick kolonnen, och vid dess ankomst togo varasuras
till flykten, skrämda af sin egen feghet.

Den 1 juli intågade expeditionen i staden Kative,
som i hela nejden är berömd för sina saltverk, hvilka
lemna salt icke allenast till Usongora, utan äfven till
Ukonju, Toro, Ankori, Mpororo, Ruanda samt de ännu
längre öster ut belägna hittills okända länderna.

I närheten af Kative åt vester fann Stanley den
slutliga lösningen af frågan om Nilens källor. Semliki,
uppför hvars lopp han tågat nära en hel månad på
högra stranden, är endast utflödet, afledaren, den
naturliga kanal, genom hvilken Albertsjön mottager
vattenöfverskottet från en annan sjö, på kartorna bekant
under namn af <i>Muta-Nzige</i>, hvars glänsande yta Stanley
såg på långt håll under sin expedition år 1876 och
som han nu efter prinsen af Wales gaf namnet
<i>Albert-Edwardsjön</i>.

Denna öfre sjö i Nilens vestra system är långt
ifrån att uppnå Victoriasjöns eller ens Albertsjöns
storlek. I jemförelse med dem är den liten, men
har icke förty en längd af 80 kilometer. Den
ligger på en höjd af 975 meter, således nära 300
meter högre än Albertsjön. Semliki flyter ända till
Albert-Nyanza och bildar på sin väg en rad fall och
forsar.

Hädanefter kan, tack vare Stanley, öfre Nilens
system med noggrannhet bestämmas. Muta-Nzige är
behållaren för allt det vatten, som i vester genom
Semliki uttömmes i Albertsjön, liksom Victoria-Nyanza
är behållaren för allt det vatten, som i öster tillflyter
samma sjö genom Somerset-Nilen.

Såsom de grekiska geograferna meddelat, har Nilen
sålunda sina källor i två innanhaf. Muta-Nzige är
<i>Palus occidentalis</i>, Victoria-Nyanza <i>Palus orientalis</i>. De
båda öfre grenarne, som flyta från dessa sjöar, Semliki
och Somerset-Nilen, blanda sina vatten i en tredje
behållare, Albertsjön, och lemna slutligen tillsammans
denna under namn först af Bahr-el-Djebel och derpå
under namn af Bahr-el-Abiad eller Hvita Nilen.

Speke lemnade först 1859 och derefter 1861
den vigtigaste delen till lösningen af problemet genom
sin upptäckt af Victoriasjön; Baker kompletterade
den genom upptäckten af Albertsjön 1863; Stanley
slutligen fulländade den genom att visa Muta-Nziges
förbindelse med Albertsjön genom Semliki.


Expeditionen kringgick Muta-Nzige i norr och
tågade genom Usongora, Toro, Ukaiyama, Unyampaka,
som Stanley redan 1876 besökte och hvars höfding
Rimzi, en fiende till Unyoro, mottog honom med
glädje och välsignade honom derför att han befriat
landet från Kabregas härjande hand. Ända från
uppbrottet från Kavalli var detta det första vänliga
mottagandet.

Den berömde forskaren berömmer skönheten hos
de olika folkstammar han besökt i detta bergland.
Han beskrifver usongorafolket såsom tillhörande en
race, som icke märkbart skiljer sig från de vackraste
menniskotyper, hvilka han sett i Uganda.
Infödingarne i Toro tyckas likaledes vara en etnisk blandning
af negrernas högsta typer.

Några dagar derefter lemnade karavanen sjöns
stränder på den punkt, der dessa böja af åt sydvest,
och tågade ut på Ankoris slätter. Från Kavalli hade
man tillryggalagt 900 kilometer. Ännu återstodo mer
än 1000 kilometer, innan man skulle uppnå Zanzibar.
Lidandena voro ännu icke slutade. Ännu återstodo
nya svårigheter, som måste öfvervinnas.

*

</chapter>
<chapter name="KAP. XX. Till Zanzibar. Thalassa!... Thalassa!...">
<h1>KAP. XX.</h1>

<h2>Till Zanzibar. Thalassa!... Thalassa!...</h2>

Ankori och Karagve. — Feberländerna. — Förfärande
dödlighet. — Sjön Windermere och Kafurro. — Ny geografisk
upptäckt. — Victoriasjöns utsträckning. — Ankomst till
M'salala. — De första underrättelserna från Europa. — Nya
strider. — I Mpuapua. — Expeditionen till mötes. — Brända
stationer. — Ankomst till Bagamoyo. — Apoteos.

Det land, som utbreder sig mellan Albert
Edwardsjön och Victoriasjön, är genom sin pittoreska natur
liksom äfven på grund af de folk, som bebo det, ett
af mellersta Afrikas intressantaste länder.

I orografiskt hänseende bildas det af en följd af
stora höjdslätter, hvilka ligga från 1,200 till 1,500
meter öfver hafvet och beherskas af en kedja
bergstoppar och spetsar, som åt norr sammanhänger med
Ruvenzorikedjan och i Kibanga, Ankori, Mpororo
och Ruanda utgör den fortlöpande vattenskilnaden
mellan de floder, hvilka åt vester gå till
Albert-Edwardsjön och dem som åt öster utfalla i Victoriasjön. De
högsta topparne på denna kedja äro bergen Gordon
Bennett och Lawson i norr och Mfumbirobergen, hvilka
höja sig i midten; samtliga dessa berg uppnå en höjd
af omkring 3,000 till 4,000 meter.

Vester om denna kedja utbreda sig Ankoris
slätter, i sydost åter Karagves. I båda länderna är
folket vackert, gästfritt och drifver boskapsskötsel. En
mängd infödingar hafva drag, hvilkas regelbundenhet
och fina skönhet icke gifva européernas efter.

Ankori hemsökes till den grad af kalla vindar,
att hela expeditionen var nära att stryka med.
Febern angrep nemligen i en hittills oerhörd grad
karavanen, och på en enda dag inträffade 150 fall. Till
och med sådana Afrikanska veteraner som Emin och
Casati hade gång på gång anfall af kraftuttömning.
De svarta af olika stammar föllo långs vägen och
förblefvo liggande för att sofva bort sina anfall.
Egyptiernas led glesnade: den snabba marschens
ansträngningar, sårnader, anfall af rödsot och feber förmådde
dem att insvepta i sina täcken lägga sig; och om de
icke upptäcktes och upptogos af eftertruppen,
öfvergåfvos de visserligen bland en gästfri befolkning, men
hvars språk de icke förstodo.

På detta sätt förlorade expeditionen under juli
månad 141 personer!

Den 1 augusti öfvergick expeditionen floden
Kagera, som till Victoriasjön leder vattnet från ett helt
radband af små sjöar. Fyra dagar derefter ankom
den till Kafurro på något afstånd från den mest
kända af dessa sjöar, Windermere, så kallad af kapten
Grant, Spekes kamrat, till följd af sin likhet med
en sjö i Cumberland af samma namn.

Kafurro är en bekant ort, ity att en arabisk
anläggning finnes der sedan mer än trettio år; Speke
och Grant uppehöllo sig derstädes under några dagar
1861; Stanley tillbragte en hel månad på samma
ställe år 1877. De tre forskarne qvarhöllos af
herskarens i Karagve, den gode konung Rumanikas
gästfrihet. Äfven denna gång erhöll karavanen det bästa
mottagande. Under hela dess tåg visade sig
höfdingarnas artighet, och lifsmedel öfverflödade.

Karagve är ett vackert land. Feta betesmarker,
som nära talrika hjordar, omvexla med runda kullar,
krönta af präktiga träd, rika odlingar och acacialundar.
I hela landet finnas svarta och hvita noshörningar
äfvensom hjordar af bubalisantilopen i mängd.

I Usinja, som följer på Karagve, gjorde Stanley
en ganska oförmodad geografisk upptäckt. Han följde
Spekes och Grants gamla väg från 1861, och i
förlitande på sin karta trodde han sig vara på stort
afstånd från Victoriasjöns sydvestra strand, då han, vid
det att han gjorde en krökning åt nordost för att
uppnå M'salala plötsligt i fjerran såg Nyanzas stora
vattenspegel utbreda sig.

En blick på sjön, sådan denna tecknas på alla
kartor, visar Usinjas strand framgående i nordvestlig
riktning. Men denna angifna strand är endast en rad
bergiga öar, som täcka hvarandra på sådant sätt, att
då Stanley 1876 upptog sjöns konturer, trodde han,
att dessa öar bildade kusten. Så förhåller det sig
emellertid icke. Bortom dessa öar sträcker sig sjön
ännu långt åt sydvest och har sålunda en yta af nära
sextusen qvadratkilometer.

På detta sätt tågade karavanen från det ena nya

landet till det andra och gjorde på vägen intressanta
upptäckter, till och med der dess chef icke trodde sig
skola lära något nytt, ända till dess att den genom
bananernas fina bladverk plötsligen den 28 augusti
varseblef det kristna korset höjande sig öfver en
halmtäckt byggnad. Det var den engelska missionen
M'salala som förestås af Ugandamissionären Mackay.
Slutligen hade den uppnått civilisationens yttersta
förpost!


De resande stannade tjugu dagar i M'salala, der
de togo en lika välförtjent som välbehöflig hvila,
medan de organiserade transporten af de munförråd,
hvilka komitén för Emin-Paschas undsättning låtit
samla derstädes sedan mer än ett års tid, och
läste de bref, som voro adresserade till dem, och skulle
hafva skickats till dem via Uganda och Unyoro, om
dessa båda länder icke varit tillslutna för européerna.
Sedan januari månad 1888 hade Emin och Casati
varit beröfvade hvarje underrättelse från Europa.
Stanley hade icke erhållit något meddelande derifrån
sedan juni månad 1887.

Från M'salala sändes ett ilbud med bref till
kusten, dit det ankom den 2 november, och brefvens
innehåll telegraferades genast i sammandrag till Europa.

Den 16 september återtog karavanen, uthvilad
och stärkt sin marsch till den sista stora stationen
på den vanliga karavanvägen genom Usukuma och
Ihuru mot Mpuapua. Stanley, som redan två gånger
tillryggalagt större delen af denna väg, trodde sig
numera i skydd för ytterligare obehag och lidanden.
Men han bedrog sig, och det stod skrifvet, att denna
gång liksom 1878, då han genomtågade den
hemlighetsfulla verldsdelen, svårigheterna icke skulle
upphöra förr än han hunnit i hamn.

»Under hvar och en af mina föregående
expeditioner», skrifver han, »här jag sett svårigheterna
aftaga i den mån jag nalkats kusten. Denna gång kan
jag icke säga detsamma.

Vår långa rad af sjuka vittnar om en helt
annan belägenhet. Innan jag kunnat föra alla dessa
olyckliga om bord på en ångare, skall jag icke få
någon ro.

Det olyckligaste af allt är att, sedan vi burit ett
antal af dessa sjuka en vägsträcka af mer än 400
mil under strid till höger och venster för att skydda
dem mot de grymme varasuras, sedan vi fört dem
öfver det ena berget efter det andra och ständigt
uppbjudit, våra krafter till det yttersta, hafva vi sett
många af dem dö några dagar, innan vi hunno till
hamnen.

Söder om Victoriasjön måste vi upplefva fyra de
mest spännande dagar under hela denna resa; ty
under dessa dagar måste vi strida utan ett ögonblicks
uppehåll, om icke under natten. För att tillbakaslå
dessa infödingar, hvilka i synnerhet mot egyptierna
visade ett oförklarligt hat, måste vi tillfoga dem stora
förluster.»


Den 11 november uppnåddes Mpuapua, 55 dagar,
sedan karavanen lemnat M'salala och 188 dagar efter
uppbrottet från Kavalli.

Karavanen ankom dit med sin hvita personal,
tillökad med två medlemmar, pater Girault och pater
Schinze från den algeriska missionen; men hvilka
luckor deremot i den egyptiska, zanzibaritiska och
infödda personalen!

Karavanen, som vid sitt aftåg från Albertsjön
räknat omkring 1,500 medlemmar, utgjorde vid
ankomsten till Mpuapua icke mer än 750. Resten hade
stannat på vägen och vittnade med sorglig vältalighet
om de svårigheter, som måst öfvervinnas, de lidanden,
som måst uthärdas, och det sorgespel, som uppförts
långs den oerhörda vägen under 240 dagar!


I Zanzibar visste man redan sedan nio dagar,
att expeditionen nalkades. Der gjordes genast
anstalter till dess proviantering, och förråd sändes till
Bagamoyo för att vidare sändas expeditionen till
mötes af major Wissmann, kejserlig tysk rikskommissarie,
och mr Stevens, korrespondent till <i>New York Herald</i>.

Den 30 november mötte expeditionen i Msua
dessa civilisationens och den europeiska odlingens
sändebud. Huru välkomna voro de icke med sina
lyckönskningar, sina goda underrättelser och sina
läckerheter! De tillkännagåfvo, att kusten var nära, att
hvila i ett ordentligt rum skulle erhållas, att det var
slut på all plågsam oro, att det mål, som så länge
eftersträfvats, slutligen blifvit uppnådt.

»<i>Jag känner mig lätt om hjertat</i>», skref Stanley
från Msua; »<i>jag erfar i denna stund samma
förnimmelse som en arbetare, hvilken på lördags aftonen
kommer hem efter välförrättadt arbete med sin veckpenning
i fickan och helt förtjust öfver att det följande dag är
söndag, hvilodag</i>.»

Endast fem dagsmarscher skilde honom från denna
lyckliga dag. Den 2 december kom han till Mbugani,
den 3 till Kibijo, den 4 öfvergick han den svarta Kingani
och slutligen den 5: <i>Thalassa, Thalassa</i>! Mellan
löfverket i Bagamoyos trädgårdar sågo zanzibariterna, hvilka
marscherade med stormsteg, flämtande och upprörda,
plötsligt ett glittrande, som fuktade deras ögon och
kom deras hjertan att svälla... Det var oceanen,
det var fosterlandet, det var räddningen!

I Bagamoyo bereddes nu expeditionen en
hyllning sådan som i detta sekel icke kommit någon
upptäcktsfärd, någon forskare förr till del.

Staden var flaggprydd, triumfbågar voro uppförda
öfver alla gator. Hela den europeiska kolonien och
de arabiska notablerna från Zanzibar hade festklädda
infunnit sig. De tyska trupperna voro uppstälda
under vapen och i spetsen för dem stod denne andra
ryktbare afrikanske forskare, hvilken liksom Stanley
två gånger genomtågat Afrika och liksom han
medverkat till den belgiska konungens stora verk, major
Wissmann. Slutligen hade de främmande magternas
konsuler infunnit sig och medförde åt de
ankommande smickrande telegram, som suveräner, ministrar,
kommuner, vetenskapliga sällskap sändt dem från
Europa.

Och då de slutligen visade sig ridande på de
hästar den tyska rikskommissarien skickat emot dem,
trasiga, med af mödor och försakelser härjade och
tärda drag, täckta af dam, som de ärorikt fått under
den åtta månaders långa färden, då svängdes
palmgrenarna, ljödo trumpeterna, skyldrade trupperna och
kanonbåtarne i hamnen gåfvo salut.

En hederssalut, som ädelt förtjenats, ty efter tre
års förlopp återkom expeditionen till Zanzibar och
förde med sig i triumf de två tappre män, hvilka
med öfvermenskliga ansträngningar och obeskrifliga
lidanden blifvit ryckta ur hjertat af det barbariska
Afrika.

*

</chapter>
INNEHÅLL.

Sid.
Inledning................................................................. 1

KAP. I. <b>Berättelsen om det egyptiska Sudans eröfring</b> 9

Mehemed-Alis planer. — Khartum. — Spekes, Grants oeh
Samuel Bakers möte i Gondokoro. — De första utforskarne
af öfre Nilen. — Ismaila och Baker paschas expedition mot
Fatikos slafhandlare. — Utforskandet af Bahr el-Ghazâl och
upptäckten af Uelle genom doktor Schweinfurth. —
Bahr-el-Ghazâls seribas : elfenbenshandeln och menniskojagten. —
Gordon paschas styrelse. — Européerna vid konungens af
Uganda hof. — Gessi pascha på Albertsjön. — Eröfringen
af Dar Fur, Chekka och Dar Fertit. — Suleiman Zebers
uppror. — Det egyptiska Sudan. — Ismail paschas afsättning
och Gordons återkallande. — Reuf pascha i Khartum.

KAP. II.<b> Mâhdins uppror. — Gordon Pascha. —
Khartums belägring och den engelska</b>
undsättningsexpeditionen  26

Mâhdin, hans program och första militära framgångar. — Hicks
paschas nederlag. — Osman Digma och striderna kring
Sua-kin. — Den engelska interventionen. — Gordon pascha i
Bryssel. — Hans afresa till Khartum. — Englands tvekan.
— mâhdins nya framgångar. — Berbers intagande, —
Khartum kringrännes och belägras. —
Undsättningsexpeditionens organisation under lord Wolseleys befäl. —
Striderna vid Abu Klea och Metammeh. — Khartums fall och
Gordons död.

KAP. III. <b>Bahr-el-Ghazâl och Eqvatorialprovinserna.
Lupton Bey och Emin bey</b> 44

Flodernas land. — Bongos. — Denkastammen. — Rumbék,
Mechra-er-Rék och Amadi. — Lupton bey. —
Eqvatorialpro-vinsen. — Öfre Nilens forsar. — Botanisternas paradis. —
Makrakas. — Baristammen. — Latukastammen. — Lado,
Dufilé och Wadelai. — Emin bey.
KAP. IV Forskningsresandena Junker och Casati hos
niam-niam- och mombuttufolken 64

Uelle-Ubangi. — Doktor Junkers biografi och resor. —
Niam-niam. — Doktor Junker hos niam-niam-höfdingarne. —
Kapten Casati. — Mombuttufolket. — Kannibalismen i
hjertat af Afrika. — Doktor Junker i Aruvimis floddal och
i Ali-Kobos seriba. — Dåliga underrättelser från norden.
— Junker och Casati hos Emin bey i Lado.

KAP. <b>V. Fångarne i Sudan</b> 78

Infödingarnas resning i Bahr-el-Ghazâl. — Stationerna Rumbêk,
Chaba-Chambil och Bor intagas. — Lupton bey
mâhdisternas. fånge. — Emiren Karam-Allah. — Amadis belägring.
— Negertruppernas hjeltemodiga uppförande. — Émin
förlägger regeringens säte från Lado till Dufilé. — Ett bref
från mâhdin. — Träffningen vid Remio. — Emin flyttar
till Wadelai. — Doktor Junker hos langostammen. — Emin
bey, hans armé, befästa poster, båtar och arbeten. — Doktor
Junker bereder sig till att bryta upp till kusten.

KAP. VI. <b>Doktor Junkers återresa från Wadelai till
Zanzibar</b>  95

Afresa från Wadelai. — Bahr-el-Djebel och Albertsjön. —
Kibiros saltverk. — Unyoro. — Konung Kabrega. —
Mohammed Biri. — Hr Mackays korrespondens. — I Unyoros
sumptrakter. — Ankomst till Eubaga. — Uganda och dess
invånare. — Konungarne Mtesa och Muanga. — Mordet
på biskop Hannington. — Emin pascha får hjelp. —
Färden öfver Victoriasjön. — Ankomst till missionen Msalala.
— Vädjan till Europa. — Ankomst till Zanzibar.

KAP. VII. <b>Undsättningsexpeditionens organisation och
afgång. Tippo-Tip</b> 112

Doktorerna Eischers och Lenz' expeditioner. — I det geografiska
sällskapet i Edinburgh. — Vägarne till Wadelai från östra
kusten. — Kongovägen. — En undsättningskomité
organiseras i London. — Stanleys ankomst till Europa. — Den
hvita personalen. — Afresan från London. — Stanley i
Kairo. — Tippo-Tip, — Denne tager tjenst i Kongostaten
och åtföljer Stanley. — »Madura». — Afresan från
Zanzibar.

KAP. VIII. <b>Expeditionen på nedra Kongo</b>  133

Kongo. — Den sjelfständiga Kongostaten, dess politiska och
judiciela organisation. — Handelsetablissementen. —
Instruktioner angående Stanleys expedition. — <i>Maduras</i> ankomst
till Banana. — Transportflottiljen. — Borna. —

Expeditionen slår läger vid Matadi. — Marschförsök. — På väg
till det inre!

KAP. IX. <b>I vattenfallens region</b> 151

Kongo i vattenfallens region. — Den europeiska ockupationens
framsteg. — Den föreslagna jernbanan. — Palaballas
bergsklint. — Karavanvägen. — Öfvergången öfver Lufu.
— En inhemsk marpé. — Öfvergången öfver Kuilu. —
Berget Bidi. — Stationen Lukungu och de angränsande
anläggningarna. — Bakongos. — Bärarnes tjenst. —
Inghams och Bose Troups rekrytering. — Expeditionen i
Lukungu. — Floden Inkissi. — Expeditionen anländer till
Stanley Pool.

KAP. X. <b>Vid Stanley Pool</b> 176

Stanley Pool; historia och beskrifning. — Ofre Kongos flodnät.
— Mangaleskogen och Mense-berget. — De europeiska
anläggningarna. — Léopoldville. —
Undsättningsexpeditionens ankomst. — Transportmedel. — Ångfartyget
Stanley och missionernas ångbåtar. — Krångel med
amerikanska baptistmissionen. — Stanleys bref till komitén i
London. — Kommissariens i Léopoldville mellankomst. —
Expeditionens transportmedel betryggade. — <i>All things are
going infinitely better than could be expected</i>. — Bristen på
lifsmedel och den påstådda hungersnöden. — Förtruppens
uppbrott under major Barttelots befäl. — Inskeppning i
Kinchassa. — På väg till Aruvimi.

KAP, XI. <b>På öfre Kongo</b> 197

Kongo mellan Stanley Pool och Stanley Falls. — Öarnes
region. — Missöden: <i>Peace</i> förlorar sitt styre och <i>Stanley</i>
strandar. — Uppehåll i Bolobo. — I öfverflödets land. —
Hos bangalas. — Förr och nu. — Mottagande. —
Kanonen dundrar. — Tippo Tip och major Barttelot vid
förtruppen. — På Aruvimi. — Ankomst till Yambuyas forsar.

KAP. XII. <b>I lägret vid Yambuya</b> 210

Aruvimi. — Lagrets upprättande. — Stanleys plan. — <i>Henry
Reed</i> ankommer. — Tippo Tip vid Stanley Falls. —
Karavanens sammansättning. — Framåt!

KAP. XIII. <b>Femton månader i ovisshet. Dödad,
innesluten eller fånge? Den hvita paschan</b> 216

Meddelandet från missionären från Matadi. — Telegram från
Zanzibar. — De nya undsättningsexpeditionerna. — Wards
telegram. — Pen hvita paschan i Bahr-el-Ghazâl, — Doktor
Junkers meddelande. — Mâhdins expedition mot Emin. —
Ryktet om Casatis död. — Osman-Digmas bref till general
Grenfell. — Omar-Salehs rapport angående eröfringen af Lado och
Emins tillfångatagande. — Stanley-expeditionen i
underhuset. — Nyheter från Stanley-fallen. — Räddad!

KAP. XIV. <b>Genom obekanta trakter från lägret vid
Yambuya till Albertsjön</b> 231

På väg. — De första skärmytslingarna med infödingarne. —
Forsarne. — Nepoko. — Möte med araberna. — Härjade
trakter. — Hungersnöd. — Bärarnes flykt. — Hundrasextio
dagar i den oändliga skogen. — Genom byar och öfver
fält. — Framåt! — Hurrah, Nyanza!

KAP. XV. <b>I dvergarnes land. Stanleys sammanträffande
med Emin</b> 250

Albert Nyanza. — Lägret vid Kavalli. — Hvar är Emin? —
På återtåg. — Fort Bodo. — Dvergarne i mellersta Afrika.
— Löjtnant Stairs resor. — Stanley sjuk. — På väg. —
Återkomst till sjön. — Ett bref från Emin. — Jephsons
rekognoscering. — Väntan. — <i>Khédive</i> anländer. — Stanley, Emin
och Casati sammanträffa. — Kabrega och Casati. —
Rådplägning.

KAP. XVI. <b>Till eftertruppens undsättning. Mordet på
major Barttelot. Hungrande i skogen</b> 266

Major Barttelot. — Ställningen i lägret vid Yambuya. —
Ankomsten af Tippo Tips bärare. — Eftertruppens uppbrott.
— I Banalya. — Majoren mördas. — Jameson dör. —
Stanleys ankomst till Banalya. — Hans bref till Tippo Tip.
— Åter på väg. — Hungersnöd. — Svältlägret. — I Fort
Bodö. — Ankomst till sjön. — Nedslående underrättelser.

KAP. XVII. <b>De egyptiska truppernas uppror. Emins och
Jephsons fångenskap. Det mâhdistiska angreppet</b> 282

Ställningen i Eqvatorialprovinsen. — Truppernas första myteri. —
Emin i Msua. — Garnisonens i Laboré uppror. — Emin
och Jephson tagas till fånga och inspärras. — Mâhdisterna
ankomma till Lado. — Dervischbeskickningen i Dufilé. —
Omar Salehs budskap. — Redjafs intagande. — Baris
uppror. — Anarki. — Andra striden vid Redjaf. — Emin och
Jephson försättas i frihet. — Dufilés belägring. —
Mâhdisternas nederlag. — Emin i Tunguru.

KAP. XVIII. <b>Stanleys och Emins möte. Sudan lemnas</b> 293

Lägret vid Kavalli. — Stanleys bref till Jephson. — Jephsons
ankomst. — Emins bref till Stanley. — De båda chefernas
möte. — Beslut fattas att utrymma posterna. —
Koncentreringen vid Wadelai. — Krigsråd. — Emins tvekan
och Casatis betänkligheter. — Egyptiernas anslag mot
lägret. — Förberedelser till afresan.

KAP. XIX. <b>De femtonhundrades återtåg. Månbergen och
Nilens källor</b> 308

Aftåget. — Stanleys sjukdom. — Myteri. — På vägen. —
Skärmytslingar med varasuras. — Öfvergång öfver Semliki. —
Albertsjöns tillflöde. — I dalen. — Månbergen. —
Ruvenzoris kedja och topp. — Spekes geografiska snille. —
Alpvandringar. — Usongora. — Staden Kative. — Muta-Nzige
eller Albert Edwardsjön. — Nilens ursprung. —
Beatricegolfen.

KAP. XX. <b>Till Zanzibar. Thalassa!... Thalassa!...</b> 319

Ankori och Karagve. — Feberländerna. — Förfärande
dödlighet. — Sjön Windermere och Kafurro. — Ny geografisk
upptäckt. — Victoriasjöns utsträckning. — Ankomst till
M'salala. — De första underrättelserna från Europa. — Nya
strider. — I Mpuapua. — Expeditionen till mötes. — Brända
stationer. — Ankomst till Bagamoyo. — Apoteos.

*

ILLUSTRATIONER.

Sid.
Titelvignett.

Utsigt öfver Khartum............................................... 13
Gordon Pascha....................................................... 33
Lupton Bey........................................................... 49
Emin Pascha........................................................ 57
Kapten Casati........................................................... 73
Krigare af bari-stammen............................................. 85
Qvinnor af bari-stammen........................................... 89
Doktor Junker......................................................... 105
Henry Stanley ....................................................... 121
Tippo Tip............................................................... 125
Expeditionens ankomst till Banana ........................... 137
Grupp af kabindatjenare............................................. 139
Utsigt af Boma......................................................... 141
Grupp af tjenande krooboys ....................................... 143
Belgerna vid Kongo — en karavans afgång .................. 145
En infödd höfding vid nedra Kongo, hans ministrar och tjenare ........... 147
Kongostatens truppstyrka exercerar på Vivis torg............ 153
Unga flickor från trakten af Vivi.......................... 157
Kongo i vattenfallens region ................................ 159
Ung chiaikaflicka............................................... 161
Kongo vid stationen Isanghila ................................... 165
Infödingar från vattenfallens region.............................. 169
Öfvergången öfver Inkissi................................. 173
Utsigt af Léopoldville år 1885 .................................... 177
Vid Stanley Pool. Fångst af en flodhäst ................----- 189
Ångfartyget Stanley på Stanley Pool .......................... 193
Expeditionen på öfre Kongo .................................----- 199
Kanot med infödingar på öfre Kongo.......................... 205
Fiske vid Stanley Falls............................................. 213
By vid nedre Aruvimi................................................ 235
Läger i skogen........................................................ 241
Dverg från Aruvimi................................................... 255
Byn Madi i närheten af Wadelai.............................. 289
<img>KARTA ÖFVER STANLEYS SENASTE AFRIKAFÄRD.
Upprättad af Bibliotekarien E. W. Dahlgren.</img>


Hugo Gebers förlag:

DEN STORA MAGNETEN

ELLER

FYRA VECKOR PÅ MÅNEN

AF

ANDRÉ  LAURIE.

Méd sjuttio illustrationer.

Bemyndigad öfversättning af Ernst Lundquist.

Två delar.    Pris kompl. häft. 4:  50,  eleg. inb.  6 kr.

Första delen: Dvergen frän Rhadameh.     Andra delen:
Skeppsbrutna i rymden.

I form af en roman, med spännande intrig, rik
på äfventyr och händelser, framlägger förf. sina
intressanta, lika populära som lättfattliga, redogörelser
för en mängd naturvetenskapliga företeelser af största
intresse. Med dessa har författaren förstått att på
ett verkligen snillrikt sätt förbinda den stora
rörelsen i Sudan, som föranledde Khartums fall och Gorclon
Paschas död.

På ett elegant och flytande språk utvecklar sig
också handlingen, som börjar i Melbourne i Australien
och derpå fortgår i Sudan i Bajudaöknen och på månen
och erbjuder de mest öfverraskande vändningar. Boken
sluter sig med ett ord värdigt till sina föregångare i samma
genre och öfverträffas icke ens af det bästa Jules Verne
skrifvet.

Stockholm, Gernandts Boktryckeri-Aktiebolag, 1890.
